Fremsat den 24. januar 2003 af  

 udenrigsministeren (Per Stig Møller) Forslag til folketingsbeslutning OM DANMARKS RATIFIKATION AF DE FORENEDE NATIONERS  

 HAVRETSKONVENTION AF 10. DECEMBER 1982 TILLIGE MED DEN DERTIL KNYTTEDE AFTALE  

 AF 28. JULI 1994 OM ANVENDELSE AF KONVENTIONENS KAPITEL XI SAMT DANMARKS  

 TILTRÆDELSE AF AFTALE AF 23. MAJ 1997 OM PRIVILEGIER OG IMMUNITETER FOR  

 DEN INTERNATIONALE HAVRETSDOMSTOL OG PROTOKOL AF 27. MARTS 1998 OM  

 PRIVILEGIER OG IMMUNITETER FOR DEN INTERNATIONALE HAVBUNDSMYNDIGHED.
 Folketinget meddeler sit samtykke til, at Danmark ratificerer De Forenede  

 Nationers Havretskonvention, undertegnet i Montego Bay den 10. december 1982  

 tillige med den dertil knyttede Aftale om anvendelse af Konventionens kapitel  

 XI, undertegnet i New York den 29. juli 1994, samt at Danmark tiltræder  

 Aftale af 23. maj 1997 om privilegier og immuniteter for Den Internationale  

 Havretsdomstol og Protokol af 27. marts 1998 om privilegier og immuniteter  

 for Den Internationale Havbundsmyndighed.
Indholdsfortegnelse Side Bemærkninger:
 I.
Almindelige bemærkninger 3 II.
Bemærkninger til De Forenede Nationers Havretskonvention af 10.  

 december 1982 og bemærkninger til de enkelte bestemmelser i  

 Konventionen 4 III.
Bemærkninger til Aftale af 28. juli 1994 om anvendelse af Kapitel XI  

 i De Forenede Nationers Havretskonvention af 10. december 1982 96 IV.
Bemærkninger til Aftale af 23. maj 1997 om privilegier og  

 immuniteter for Den Internationale Havretsdomstol 99 V.
Bemærkninger til Protokol af 27. marts 1998 om privilegier og  

 immuniteter for Den Internationale Havbundsmyndighed 100 Bilag:
De Forenede Nationers Havretskonvention af 10. december 1982 101 Aftale af 28. juli 1994 om anvendelse af Kapitel XI i De Forenede  

 Nationers Havretskonvention af 10. december 1982 245 Aftale af 23. maj 1997 om privilegier og immuniteter for Den  

 Internationale Havretsdomstol 261 Protokol af 27. marts 1998 om privilegier og immuniteter for Den  

 Internationale Havbundsmyndighed 276 Bemærkninger til foranstående  

 forslag til folketingsbeslutning I.
Almindelige bemærkninger Forslaget tilsigter at muliggøre Danmarks  

 ratifikation af De Forenede Nationers Havretskonvention af 10. december 1982  

 og af den til Konventionen knyttede Aftale af 28. juli 1994 om anvendelse af  

 Konventionens Kapitel XI såvel som Danmarks tiltrædelse af de  

 institutionelle instrumenter, Aftale af 23. maj 1997 om privilegier og  

 immuniteter for Den Internationale Havretsdomstol og Protokol af 27. marts  

 1998 om privilegier og immuniteter for Den Internationale  

 Havbundsmyndighed.
FN's Havretskonvention, der uofficielt betegnes som  

 »Havets grundlov«, repræsenterer en sammenskrivning, ajourføring  

 og videreudvikling af reglerne for staternes udøvelse af jurisdiktion  

 over havområderne.
Konventionen indeholder nye regler om beskyttelse af  

 havmiljøet samt om adgangen til udnyttelse af havets ressourcer og den  

 dybe havbund uden for kyststaternes suverænitet og jurisdiktion.
Aftalen af 1994 om anvendelse af Konventionens Kapitel XI  

 om udnyttelse af den dybe havbund ændrer i væsentligt omfang  

 Kapitel XI, som ikke var acceptabelt for de førende industrilande.  

 Aftalen banede vejen for universel tilslutning til Konventionen.
En  

 række industrilande, herunder samtlige øvrige EU-lande og  

 nordiske lande, har tilsluttet sig Konventionen og Aftalen.
Danmark undertegnede Konventionen den 10. december 1982 og  

 Aftalen om anvendelse af Konventionens Kapitel XI den 29. juli 1994.  

 Konventionen, der trådte i kraft den 16. november 1994 efter at  

 være ratificeret eller tiltrådt af 60 stater, er nu ratificeret  

 eller tiltrådt af 138 stater, medens Aftalen er ratificeret eller  

 tiltrådt af 107 stater.
Siden Aftalens undertegnelse har denne udgjort  

 en integreret del af Konventionen, således at efterfølgende  

 ratifikationer eller tiltrædelser obligatorisk omfatter begge  

 instrumenter.
En række lande, der havde ratificeret eller  

 tiltrådt Konventionen før Aftalens undertegnelse, har imidlertid  

 endnu ikke tilsluttet sig denne.
Danmark har en overordnet generel udenrigspolitisk  

 interesse i at bidrage til den styrkelse af den internationale retsorden, som  

 Konventionen og Aftalen indebærer.
Konventionen og Aftalen tilgodeser  

 desuden stort set danske interesser, der berøres heraf, såsom  

 ressourceudnyttelse (sokkel og fiskeri), miljøbeskyttelse og  

 skibsfart.
Regeringen finder det derfor naturligt og hensigtsmæssigt,  

 at også Danmark ved sin ratifikation tager plads blandt  

 deltagerstaterne og dermed tillige får mulighed for at øve  

 indflydelse i de under Konventionen oprettede institutioner.
Den tværministerielle arbejdsgruppe, der har  

 stået bag udarbejdelsen af beslutningsforslaget, har gennemgået,  

 hvilke lovændringer under de respektive ministerområder, der  

 måtte blive en nødvendig konsekvens med henblik på  

 Danmarks opfyldelse af Konventionens bestemmelser.
De pågældende  

 ministre vil selv fremsætte de nødvendige forslag for  

 folketinget i indeværende folketingssamling.
Ratifikationen skønnes foreløbig ikke at  

 ville medføre direkte administrative konsekvenser.
Dette kan derimod  

 blive et resultat af fremtidige tiltag, som muliggøres, men ikke  

 nødvendiggøres, ved ratifikationen, f.eks. til  

 håndhævelse af miljøbeskyttelsesregler.
Forslaget vil  

 imidlertid ikke indebære direkte miljømæssige og ej heller  

 erhvervsøkonomiske konsekvenser, men Havretskonventionen indeholder  

 som nævnt bestemmelser, hvis efterlevelse tilsigter en positiv virkning  

 på havmiljøet.
Danmark har allerede i vid udstrækning  

 på sædvaneretligt grundlag anvendt disse bestemmelser i  

 lovgivningen, f. eks. ved udvidelse af søterritoriet til 12  

 sømil (1999), hvorved Danmarks suverænitet kan  

 håndhæves i et større område, og ved oprettelse af  

 en eksklusiv økonomisk zone (1996) med gennemførelse af  

 tilhørende miljøbeskyttelsesjurisdiktion.
Det Europæiske Fællesskab har indgået,  

 dvs. ratificeret, Konventionen og Aftalen inden for sit  

 kompetenceområde med virkning fra 1. maj 1998. I forbindelse med  

 Fællesskabets ratifikation blev der afgivet erklæring om, hvilke  

 områder, der er underlagt Fællesskabets kompetence, henholdsvis  

 blandet kompetence, såsom fiskeripolitik, handels- og toldpolitik,  

 søtransport og beskyttelse af havmiljøet.
Danmark vil i  

 forbindelse med deponeringen af sit ratifikationsinstrument henvise til  

 Fællesskabets erklæring.
De direkte økonomiske konsekvenser af forslaget  

 udgøres af Danmarks bidrag til henholdsvis Den Internationale  

 Havbundsmyndighed og Den Internationale Havretsdomstol, som oprettedes i 1994  

 og 1996. De enkelte landes bidrag afhænger af en  

 fordelingsnøgle, hvor foruden det samlede budgettal selvsagt  

 såvel antallet af deltagere som vægtningen af de enkelte landes  

 bidrag vil være afgørende for størrelsesordenen af de  

 beløb, Danmark skal yde.
Havbundsmyndighedens budget (toårigt)  

 andrager for årene 2003 og 2004 tilsammen USD 10.509.700 og  

 Havretsdomstolens budget for året 2003 USD 7.798.300. Danmarks bidrag  

 til institutionerne anslås til kr. 1,5 mio. årlig, hvilket  

 beløb er medtaget på forslaget til finanslov for 2003.
Konventionen hjemler tillige en ret for staterne til efter  

 behørig videnskabelig dokumentation i overensstemmelse med  

 gældende procedurer at fastsætte ydergrænsen for deres  

 kontinentalsokkel ud over 200 sømil.
Dette er af praktisk betydning  

 for Færøernes og Grønlands vedkommende.  

 Spørgsmålet om finansieringen af videnskabelige, hovedsagelig  

 geologiske, undersøgelser til dette formål ved  

 Færøerne og Grønland henhører under Ministeriet  

 for Videnskab, Teknologi og Udvikling.
Der blev i 2002 afsat 5,6 mio. kr.  

 på finansloven til dette formål, og på forslaget til  

 finanslov for 2003 er afsat 21,8 mio. kr. til Kontinentalsokkelprojektet,  

 ekskl. området nord for Grønland.
Udgifter til  

 undersøgelse af dette område kan først opgøres  

 efter bearbejdning af forundersøgelserne i 2002. Eventuel  

 ressourceindvinding fra soklen uden for 200 sømil belægges med  

 en afgift på op til 7% til Den Internationale Havbundsmyndighed.
Det er hensigten, at ratifikationen skal træde i  

 kraft for Kongeriget Danmark under ét.
Med henblik herpå  

 indhentes det færøske og grønlandske hjemmestyres  

 tilslutning til ratifikationen.
Det bemærkes, at ratifikationen for  

 Færøernes og Grønlands vedkommende sker uden de  

 begrænsninger, der følger af den af Danmark til Det  

 Europæiske Fællesskab afgivne kompetence.
II.
Bemærkninger til De Forenede Nationers Havretskonvention af  

 10. december 1982 samt bemærkninger til de enkelte bestemmelser i  

 Konventionen.
Indledning FN's Havretskonvention af 10. december 1982 (herefter  

 betegnet Konventionen) trådte i kraft den 16. november 1994. Da var et  

 år forløbet, i overensstemmelse med Konventionens artikel 308,  

 stk. 1, siden antallet af stater, der havde ratificeret Konventionen,  

 var nået op på 60. Datoen udgør en milepæl i  

 havrettens historie.
Havrettens historie Helt op til nyere tid har de principper, som blev  

 beskrevet af hollænderen Hugo Grotius i hans værk »Mare Liberum«  

 (Havenes frihed) fra 1608, udgjort grundlaget for de internationale regler om  

 havet.
Disse regler indebar, at havene - bortset fra en smal strækning  

 langs kysterne, det såkaldte søterritorium - frit kunne udnyttes  

 af alle til søfart, fiskeri og andre formål.
Ingen nation kunne  

 således gøre krav på suverænitet over nogen del af  

 dette »åbne hav«.
En stat var alene beføjet til at udøve  

 jurisdiktion på det åbne hav over fartøjer, som  

 førte statens flag.
Inden for søterritoriet, der oftest udgjorde et  

 område på tre til fire sømil uden for kysten (en  

 sømil svarer til 1852 meter), havde kyststaten ret til fuld  

 suverænitet.
Fremmede fartøjer havde dog ret til såkaldt  

 uskadelig passage i søterritoriet.
Efterhånden blev der udviklet  

 regler om bl.a. bekæmpelse af sørøveri og slavehandel  

 på det åbne hav.
Bortset fra mindre ændringer bestod  

 Grotius' principper imidlertid som forholdsvis ubestridte grundregler frem  

 til tiden efter Første Verdenskrig.
I tiden efter Anden Verdenskrig så man snart tegn  

 på den »krise«, som havretten skulle befinde sig i de følgende  

 årtier, og som accelererede i løbet af 1960'erne og 1970'erne.  

 Allerede i 1945 fremkom den amerikanske præsident Harry S.
Truman med  

 en proklamation, hvorved USA gjorde krav på jurisdiktion over  

 ressourcerne på den såkaldte kontinentalsokkel, dvs. den  

 naturlige forlængelse af landmassen ud fra kysten.
I løbet af de følgende år proklamerede  

 flere latinamerikanske stater brede zoner ud for kysterne, som regel på  

 200 sømil.
Bag denne tendens lå kyststaternes ønske om at  

 opnå enerettigheder over de naturlige ressourcer, som fandtes i havet  

 samt på og under havbunden nærmest kysten.
 Den teknologiske udvikling, som gradvis muliggjorde  

 udvinding af naturressourcer på stadig dybere hav, og den teknologiske  

 udvikling inden for fiskeriet forstærkede herefter denne tendens.
I 1958 indledtes FN's Første Havretskonference i  

 Genève med det formål at kodificere den på det tidspunkt  

 hovedsagelig uskrevne havret.
Konferencen, som gennem flere år var  

 blevet forberedt inden for rammerne af FN's Folkeretskommission (ILC),  

 resulterede i vedtagelsen af fire grundlæggende konventioner (alle fire  

 konventioner er ratificeret af Danmark):
Konventionen af 29. april 1958 om det ydre territorialfarvand og den  

 tilstødende zone (Lovtidende C 1969 s. 205), Konventionen af 29. april 1958 om det åbne hav (Lovtidende C  

 1969 s. 224), Konventionen af 29. april 1958 om fiskeri på det åbne hav  

 og bevarelse af dets levende rigdomskilder (Lovtidende C 1969 s. 245)  

 samt Konventionen af 29. april 1958 om Den kontinentale Sokkel (Lovtidende  

 C 1963 s. 83).
 Endvidere vedtoges en valgfri protokol om tvungen  

 bilæggelse af tvister angående fortolkningen eller anvendelsen af  

 de fire konventioner, som ligeledes er ratificeret af Danmark (Lovtidende C  

 1969 s. 260).
Det lykkedes ikke på Første Havretskonference  

 at løse problemet om søterritoriets udstrækning, idet der  

 herskede forskellige opfattelser blandt staterne.
Spørgsmålet  

 forblev således uomtalt i den skrevne havret.
Heller ikke på FN's  

 Anden Havretskonference, som blev afholdt i 1960 i Genève, blev  

 problemet løst.
Her drøftede man bl.a. en løsningsmodel,  

 der gik ud på at tillade et søterritorium på seks  

 sømil og derudover en eksklusiv fiskerizone på yderligere seks  

 sømil.
Selv denne - i lyset af den senere udvikling - temmelig  

 tilbageholdende løsningsmodel kunne der ikke opnås enighed  

 om.
Af de fire Genève-konventioner fra 1958 var  

 konventionen om den kontinentale sokkel den mest nyskabende.
De øvrige  

 konventioners indhold var hovedsagelig en kodifikation af gældende  

 sædvaneret.
I konventionen om kontinentalsoklen bestemtes det, at  

 kyststaterne havde eneret til naturressourcerne på og under havbunden  

 nærmest kysten ud til 200 meter-dybdekurven eller så langt, som  

 udvinding var teknisk mulig.
Det sidstnævnte kriterium - det  

 såkaldte udvindingskriterium - har med den tekniske udvikling banet  

 vejen for en »krybende jurisdiktion« for kyststaten ud mod stadig fjernere og  

 dybere områder af havet.
Resultaterne fra Genève-konventionerne kunne ikke  

 fastholdes særligt længe.
Flere stater proklamerede bredere  

 zoner, herunder fiskerizoner og vidererækkende søterritorier.  

 Snart talte man om behovet for en ny havretskonference.
Maltas  

 ambassadør ved FN hævdede i en tale i 1967, at den dybe havbund  

 og dens ressourcer var »menneskehedens fælles arv« (»the common  

 heritage of mankind«). Dette ofte citerede udtryk blev nærmest den  

 ideologiske grundstamme for bestræbelserne på at fastlægge  

 en ny retsorden på havene og indgik i den af FNs  

 generalforsamling i 1970 vedtagne principerklæring herom.
Udviklingen medførte, at FN's Tredje  

 Havretskonference blev indkaldt.
Den første arbejdssamling fandt sted  

 i 1974 i Caracas.
I årene 1974 til 1982 fandt der 11 arbejdssamlinger  

 sted, som regel i otte til ti uger ad gangen.
Konferencens arbejde var  

 præget af de mange indbyrdes modsætninger: modsætninger  

 mellem nord og syd og andre modsætninger af mere speciel karakter  

 såsom mellem kyststater og stater uden kyster eller stater, som var  

 geografisk forfordelte, dvs. med begrænset adgang til havets  

 ressourcer, jf.
Konventionens art. 70. Mange forudsætninger blev  

 forandret i løbet af konferencen.
Således fortsatte udviklingen  

 mod stadigt større nationale eksklusive zoner, mens området for  

 »den fælles arv« blev stadig mindre.
Det blev allerede i begyndelsen af konferencen besluttet  

 at arbejde med det såkaldte konsensus-princip, hvilket vil sige, at  

 alle vedtagelser skulle ske ved enstemmighed.
Metoden ansås for  

 nødvendig for at nå frem til en tekst, der var acceptabel for  

 alle stater.
Princippet kunne dog ikke fastholdes mod slutningen.  

 Modsætningerne blev for store i henseende til regimet på det  

 internationale havbundsområde, »den fælles arv«.
Ved den  

 afsluttende afstemning den 30. april 1982 stemte 130 stater for, men fire  

 stater (USA, Israel, Tyrkiet og Venezuela) imod godkendelse af teksten, og 17  

 stater, hovedsagelig større vestlige industrilande, men også  

 østeuropæiske stater, afstod fra at stemme.
Det forslag til en konvention, som således blev  

 godkendt, omfatter 320 artikler, fordelt over 17 kapitler, samt ni bilag.  

 Hertil kommer fire konferenceresolutioner, som udgør bilag til  

 slutakten.
Resolution I angår sammensætningen af den forberedende  

 kommission til fortsættelse af arbejdet med oprettelsen af  

 Havbundsmyndigheden og Havretsdomstolen.
Resolution II tager sigte på  

 investeringer til pioneraktiviteter, mens Resolution III angår endnu  

 ikke selvstændige områders status.
Resolution IV tager sigte  

 på befrielsesbevægelser.
FN's Tredje Havretskonference blev afsluttet i Montego  

 Bay, Jamaica, den 10. december 1982, hvor Konventionen og slutakten  

 åbnedes for undertegnelse.
Slutakten blev undertegnet af 140 stater og  

 Konventionen af 117 stater.
Konventionen var, da fristen for undertegnelse  

 udløb den 9. december 1984, underskrevet af i alt 157 stater samt EF.  

 Stater, der ikke inden da havde undertegnet Konventionen, har mulighed for at  

 tiltræde Konventionen (artikel 307).
 Ved undertegnelse og ratifikation er der mulighed for at  

 afgive erklæringer i henhold til Konventionens artikel 287 (valg af  

 obligatorisk tvistbilæggelse), artikel 298 (valgfrie undtagelser med  

 hensyn til anvendelse af obligatorisk tvistbilæggelse) samt artikel 310  

 (erklæringer og udtalelser i overensstemmelse med Konventionen). Der  

 kan derimod ifølge artikel 309 som hovedregel ikke tages forbehold  

 over for Konventionens bestemmelser.
Danmark undertegnede Konventionen den 10. december 1982.  

 Danmark afgav ikke i den forbindelse særlige erklæringer eller  

 udtalelser.
Under forhandlinger på konferencen afgav Danmark dog  

 indlæg om fortolkning af enkelte af Konventionens bestemmelser i  

 forhold til særegne danske forhold, herunder navnlig de historiske  

 stræder, omtalt under de særlige bemærkninger til  

 Konventionens artikel 35 om de historiske stræders status.
Danmark vil  

 ved deponering af sit ratifikationsinstrument afgive særskilt  

 erklæring til artikel 35 c) såvel som til artiklerne 287, 298 og  

 310.
 FN's Havretskonvention er den mest omfattende konvention,  

 der nogen sinde er forhandlet i det internationale samfund.
Indholdet af Konventionen bærer præg af at  

 være resultatet af en balanceakt.
I overensstemmelse med det  

 såkaldte »package deal«-koncept har man i teksten  

 forsøgt at varetage hele det internationale samfunds interesser.  

 Forbehold til de enkelte artikler er ikke tilladt.
Staterne skal enten  

 acceptere hele Konventionen eller intet.
Pakkeløsningen  

 indebærer i praksis, at staterne i visse henseender får udvidede  

 rettigheder og i andre henseender får pålagt nye pligter.  

 Princippet om det åbne hav stilles over for øgede nationale  

 beføjelser, fordelingen af havets ressourcer stilles over for  

 nationale interesser, og miljø- og ressourcehensyn stilles over for  

 økonomiske hensyn.
For Danmarks vedkommende betyder den ved  

 Konventionen stedfundne afvejning af modstående hensyn, at Danmarks  

 interesser tilgodeses, såvel som søfartsnation som kyststat.
Et vigtigt spørgsmål under arbejdet med  

 Konventionen, som stadig er af vital betydning, er, i hvilket omfang  

 Konventionen kan anses for en kodifikation af gældende folkeret eller  

 skabelse af nye retsregler.
Mange væsentlige punkter i Konventionen,  

 såsom retten til et søterritorium indtil 12 sømil og en  

 eksklusiv økonomisk zone indtil 200 sømil, har nu vundet  

 sådan udbredelse og anerkendelse i statspraksis, at de uafhængigt  

 af Konventionen anses for en del af den almindelige folkeret.
Et alvorligt problem inden for havretten er tendensen til  

 »krybende jurisdiktion«.
Udviklingen gennem de seneste årtier har  

 været kendetegnet af kyststaternes stadig mere vidtrækkende krav  

 på jurisdiktion, først ved etableringen af stadig mere  

 omfattende fiskerizoner og udvidelse af søterritoriet, siden tillige  

 ved etableringen af eksklusive økonomiske zoner og  

 vidererækkende krav på kontinentalsokler.
Det er tvivlsomt, om  

 Konventionen, der først efter 12 års forløb trådte  

 i kraft, for en overskuelig fremtid vil udgøre et punktum for den  

 »krybende jurisdiktion«, eller om tendensen fremover vil gøre sig  

 gældende.
Visse tegn tyder på, at den »krybende jurisdiktion« vil  

 fortsætte.
Blandt andet i forbindelse med etablering af eksklusive  

 økonomiske zoner, hvor kyststater i zonerne tiltager sig jurisdiktion  

 ud over den i Konventionen foreskrevne, og i forbindelse med regulering af  

 fiskeri, særlig vandrende bestande på det åbne hav.
I 1995  

 vedtoges derfor en ny FN-aftale om bevarelse og forvaltning af fælles  

 fiskebestande og stærkt vandrende fiskebestande.
Folketinget har i 2001  

 meddelt sit samtykke til, at Danmark ratificerer 1995-Aftalen samtidig med de  

 øvrige EU-lande og EF (blandet kompetence).
 Uanset det i 1982 opnåede resultat må det,  

 hvad dele af Konventionen selv er eksempel på, konkluderes, at  

 folkeretten, herunder havretten, er af dynamisk karakter, og at udviklingen  

 globalt foregår i et øget tempo i forhold til tidligere,  

 særlig med hensyn til miljøbeskyttelse og udnyttelse af  

 ressourcer.
Sammenfatning af Konventionens indhold Konventionen indeholder en dækkende regulering af  

 den fredelige udnyttelse af havene, som omfatter samtlige maritime  

 områder, luftrummet og den dybe havbund.
Konventionen afspejler som  

 resultat af årtiers forhandlinger en fælles forståelse  

 blandt staterne om deres rettigheder til at udøve jurisdiktion ud for  

 kysterne under behørig iagttagelse af de tilsvarende pligter.
Konventionen fastsætter søterritoriets  

 maksimale udstrækning til 12 sømil, mens kyststaternes  

 suveræne rettigheder med hensyn til fiskeri og udnyttelsen af andre  

 naturressourcer inden for en eksklusiv økonomisk zone (EEZ)  

 strækker sig indtil 200 sømil fra kysten.
Hermed  

 underlægges hovedparten af verdens fiskeressourcer  

 kyststatsjurisdiktion.
Op imod 90 pct. af fiskeriet i verdenshavene opgives  

 at finde sted inden for 200 sømil fra kysterne.
Konventionen  

 pålægger kyststaten pligt til at værne om disse ressourcer  

 tillige med en pligt til at samarbejde om bevarelsen af fiskebestandene  

 på det åbne hav.
Dette gælder også sådanne  

 bestande, der forekommer inden for to eller flere kyststaters eksklusive  

 økonomiske zoner eller både inden for den eksklusive  

 økonomiske zone og i et område, der støder op til denne  

 (artikel 63), samt såkaldte stærkt vandrende arter (artikel 64).  

 Yderligere påbyder Konventionen staterne at beskytte særlige  

 anadrome og katadrome arter, såsom laks og ål, og havets  

 pattedyr, f.eks. hvaler.
Konventionen giver kyststaten suveræne rettigheder  

 til udnyttelse og beskyttelse af de ikke-levende ressourcer, herunder olie og  

 gas, som forefindes på og under havbunden på kontinentalsoklen.  

 Ifølge Konventionens definition strækker kontinentalsoklen sig  

 ud til 200 sømil fra kysten eller, såfremt den naturlige  

 forlængelse af statens landterritorium er længere, ud til det  

 punkt, hvor den dybe havbund begynder.
Konventionen fastsætter  

 særlige regler for, hvorledes denne grænse skal beregnes, til  

 hvilket formål der nedsættes en Kommission for Kontinentalsoklens  

 Grænser, jf.
Konventionens Bilag II.
Kommissionen, der oprettedes i  

 1997, skal over for de berørte stater fremsætte henstillinger  

 med hensyn til fastlæggelse af kontinentalsoklens ydre grænser  

 uden for 200 sømil fra kysten.
Konventionen afbalancerer nøje kyststatens  

 interesser i at kontrollere virksomhed i de kystnære områder  

 på den ene side og alle staters ret til at udnytte det åbne hav  

 uden unødvendige indskrænkninger på den anden side.
Den  

 regulerer sejladsrettigheder for handelsfartøjer og  

 statsfartøjer, herunder orlogsfartøjer, samt  

 overflyvningsrettigheder i områder underlagt kyststatens jurisdiktion  

 såvel som på det åbne hav.
Konventionen indeholder  

 bestemmelser om passagerettigheder i stræder og arkipelager  

 (øgrupper), om sejlads på det åbne hav samt retten til at  

 installere og vedligeholde kabler og rørledninger igennem den  

 økonomiske zone og på kontinentalsoklen.
Med hensyn til de ikke-levende ressourcer på  

 havbunden uden for enkeltstaters jurisdiktion opstiller Konventionen et  

 internationalt regime for efterforskning og udvinding.
Den indeholder regler  

 for private virksomheders adgang til den dybe havbund og bestemmer, at der  

 skal oprettes en international organisation, Havbundsmyndigheden, med  

 sæde i Kingston, Jamaica, hvis opgave er at administrere aktiviteterne  

 i Området.
Myndigheden oprettedes ved Konventionens ikrafttræden  

 i 1994. Bestemmelserne om dybhavsudvinding var i 1990-94 genstand for  

 konsultationer ledet af FN's generalsekretær, der førte til en  

 gennemgribende revision, udmøntet i Aftalen af 28. juli 1994 om  

 anvendelse af Konventionens Kapitel XI, hvis indhold er beskrevet  

 nedenfor.
Konventionen opstiller et omfattende regelværk med  

 forpligtende bestemmelser rettet mod beskyttelsen af havmiljøet.  

 Reglerne omfatter alle slags forurening: dumpning, forurening fra skibe,  

 landbaseret virksomhed såvel som virksomhed på den dybe havbund.  

 De berørte parter forpligter sig til gennem samarbejde at finde  

 løsninger på opståede konkrete problemer.
Disse regler  

 må ses i sammenhæng med de detaljerede regelsæt vedtaget af  

 de internationale organisationer, først og fremmest den internationale  

 søfartsorganisation IMO (International Maritime Organization). FN's  

 Havretskonvention fra 1982 betegner det hidtil mest omfattende internationale  

 instrument til beskyttelse af miljøet.
Konventionen tillægger endvidere den videnskabelige  

 forskning stor vægt for at øge forståelsen for  

 forvaltningen af havets ressourcer.
Den anerkender alle staters ret til at  

 foretage videnskabelig havforskning og pålægger dem at samarbejde  

 i så henseende.
Kyststaten tillægges ret til at kræve  

 tilladelse til havforskningsprojekter i områder under statens  

 jurisdiktion.
Denne ret modsvares af specifikke regler, hvis formål er  

 at garantere, at kyststaterne udøver kontrol på en rimelig og  

 forudsigelig måde med det formål i videst muligt omfang at fremme  

 havforskningen.
Konventionen opstiller endelig procedurer til fredelig  

 bilæggelse af tvister.
Der tilbydes forskellige alternative fora og  

 metoder for tvistbilæggelsen, som gør systemet fleksibelt  

 samtidig med, at der findes metoder til bindende tvistbilæggelse.
Der  

 oprettes en international Havretsdomstol med sæde i Hamborg, Tyskland.  

 (Oprettet 1996.) Til præamblen:
I Konventionens præambel slås det  

 fast at Konventionen må betragtes som et vigtigt bidrag til  

 bevarelsen af fred, og til retfærdighed og fremskridt for alle verdens  

 folkeslag, at udviklingen siden De Forenede Nationers havretskonferencer,  

 afholdt i Genève i 1958 og 1960, har forstærket behovet for en  

 ny havretskonvention, som vil kunne opnå almindelig godkendelse, at havområdernes problemer er tæt forbundne og  

 skal betragtes som en helhed, at der med Konventionen, under behørig hensyntagen til  

 alle staters suverænitet, skal etableres en retsorden for havene og  

 oceanerne, som vil lette det internationale samkvem og fremme deres fredelige  

 anvendelse, den rimelige og effektive anvendelse af deres ressourcer,  

 bevarelsen af de levende ressourcer deri og studiet, beskyttelsen og  

 bevarelsen af havmiljøet, at opnåelsen af disse mål skal bidrage til  

 virkeliggørelsen af en retfærdig og rimelig økonomisk  

 verdensorden, som tager hensyn til interesserne og behovene hos menneskeheden  

 som helhed og i særdeleshed de særlige interesser hos  

 udviklingslande, hvad enten de er kyststater eller indlandsstater, at det område af havbunden og dens undergrund, som  

 ligger uden for grænserne for national jurisdiktion, såvel som  

 dens ressourcer, er menneskehedens fælles arv, hvis udforskning og  

 udnyttelse skal gennemføres i hele menneskehedens interesse uden  

 hensyn til staters geografiske beliggenhed, at den kodifikation og gradvise udvikling af havretten, som  

 opnås i kraft af Konventionen, skal bidrage til styrkelse af fred,  

 sikkerhed, samarbejde og venskabelige forbindelser blandt alle nationer i  

 overensstemmelse med principperne om retfærdighed og ligeret samt  

 fremme den økonomiske og sociale udvikling for alle verdens folkeslag  

 i overensstemmelse med de mål og principper, som er udtrykt i  

 FN-pagten, samt at spørgsmål, som ikke er omfattet af  

 Konventionen, fortsat skal være underlagt den almindelige folkerets  

 regler og principper.
Til Kapitel I (artikel 1) Indledning Til artikel 1:
 Artiklen indeholder visse definitioner, som hovedsagelig  

 angår den dybe havbund og begrebet forurening af havmiljøet.  

 Opregningen af definitioner er langtfra udtømmende; der findes talrige  

 definitioner i andre dele af Konventionen og dens bilag.
 Det fremgår af artiklens andet stykke, at en  

 række retssubjekter som nærmere defineret i artikel 305, herunder  

 organisationer såsom EF, der bliver parter i Konventionen, sidestilles  

 med begrebet »deltagende stater«.
Til Kapitel II (artikel 2   33) Søterritorium og tilstødende zone Konventionens Kapitel II indeholder bestemmelser  

 angående afgrænsningen af og retsordenen inden for  

 søterritoriet og den tilstødende zone.
Disse to  

 havområder hører til den traditionelle havret, som første  

 gang blev genstand for traktatretlig regulering ved  

 Genève-konventionen af 29. april 1958.
Kapitel II overtager adskillige af reglerne i  

 ovennævnte konvention, i enkelte tilfælde dog med betydelige  

 modifikationer og tilføjelser.
De i Havretskonventionen foretagne  

 ændringer angår navnlig søterritoriets og den  

 tilstødende zones bredde (hhv. artikel 3 og 33), rette basislinier  

 (artikel 7) og uskadelig passage (artikel 17). Kapitlet er opdelt i 4  

 underafsnit om søterritoriets grænser (artikel 3   16),  

 uskadelig passage (artikel 17   32) og om den tilstødende zone  

 (artikel 33).
 Havretskonventionens terminologi anvender  

 »søterritoriet« (territorial sea) svarende til »ydre  

 territorialfarvand« i dansk lovgivning, og »indre farvande« (internal waters)  

 svarende til »indre territorialfarvand«. »Søterritoriet« i  

 Konventionens forstand er derfor ikke identisk med det danske overbegreb  

 »søterritoriet«, der dækker både indre og ydre  

 territorialfarvand og ikke har nogen ækvivalent i Konventionens  

 sprogbrug.
 Til artikel 2:
I artikel 2 defineres den retlige status for  

 søterritoriet, luftrummet over søterritoriet, dets havbund og  

 undergrund.
Det bestemmes, at en kyststats suverænitet, ud over dens  

 landterritorium og indre farvande, også omfatter et tilstødende  

 område, som benævnes søterritoriet.
Suveræniteten  

 omfatter såvel luftrummet over søterritoriet som dets havbund og  

 undergrund.
 Til artikel 3:
Artiklerne 3 til 16 indeholder reglerne om  

 søterritoriets bredde og hører til de mest centrale i  

 Konventionen.
Fastlæggelsen af søterritoriets bredde til  

 højst 12 sømil, målt fra de i overensstemmelse med  

 Konventionen fastsatte basislinier, er udtryk for et kompromis mellem  

 på den ene side de stater, som traditionelt har hævdet et  

 søterritorium på indtil 3 sømil, og på den anden  

 side stater med vidererækkende krav på søterritorium, i  

 visse ekstreme tilfælde på indtil 200 sømil.
Mere end 120  

 stater har i dag et søterritorium på 12 sømil, mens 16  

 stater stiller vidererækkende krav.
Danmark udvidede sit  

 søterritorium fra 3 til 12 sømil i 1999 og søterritoriet  

 ved Færøerne tilsvarende i 2002. Søterritoriet ved  

 Grønland er fremdeles 3 sømil bredt.
 Til artikel 4:
 Søterritoriets ydre grænse defineres som den  

 linie, der i ethvert punkt har en afstand fra det nærmeste punkt  

 på basislinien svarende til søterritoriets bredde.
 Til artikel 5:
 Som hovedregel er basislinien for beregning af  

 søterritoriets bredde identisk med lavvandslinien langs kysten som  

 angivet på officielt anerkendte søkort i stor  

 målestok.
 Til artikel 6:
 Som undtagelse fra hovedreglen i artikel 5  

 fastsættes basislinier omkring øer beliggende på atoller  

 eller omkring øer med kystrev langs revets lavvandslinie mod  

 havet.
 Til artikel 7:
I artiklen fastsættes regler for anvendelsen af  

 såkaldte rette basislinier.
Formålet med at tillade rette  

 basislinier er at muliggøre inddragelse af sådanne  

 vandområder, som på grund af den nære forbindelse til  

 landterritoriet har karakter af indre farvande.
Ved at anvende rette  

 basislinier kan en stat også eliminere komplekse formationer, herunder  

 enklaver i søterritoriet, som ellers ville blive resultatet af en  

 basisliniefastsættelse i overensstemmelse med artikel 5.
Som undtagelse fra hovedreglen i artikel 5 muliggør  

 artikel 7 således i visse tilfælde, at basislinier  

 fastsættes ved at forbinde »passende« punkter (rette basislinier).  

 Denne metode må kun anvendes, hvor kystlinien har dybe  

 indskæringer, eller hvor der umiddelbart uden for kysten ligger en  

 bræmme af øer.
I stk. 3, 4 og 6 opstilles betingelser, som  

 skal være opfyldt for at modvirke misbrug.
Således må rette  

 basislinier ikke kendeligt afvige fra kystens almindelige retning  

 (stk. 3). Endvidere må rette basislinier ikke trækkes til og  

 fra lavvandspunkter, som kun er tørre ved lavvande, medmindre der  

 på disse er bygget fyrtårne eller lignende, som til stadighed  

 ligger over vandet (stk. 4). Endelig må en stat ikke benytte  

 systemet med rette basislinier på en sådan måde, at en  

 anden stats søterritorium derved afskæres fra det åbne hav  

 eller fra en eksklusiv økonomisk zone (stk. 6).
 I visse tilfælde kan kyststaten i forbindelse med  

 fastsættelse af rette basislinier tage hensyn til økonomiske  

 interesser, hvis eksistens klart fremgår af lang tids sædvane  

 (stk. 5).
Konventionen indeholder derimod ingen absolut grænse  

 for længden af rette basislinier i almindelighed, der beror på  

 statspraksis.
Begrænsninger i særlige tilfælde er indeholdt  

 i art. 10 og 47.
 Adgangen til at trække rette basislinier er i vidt  

 omfang benyttet ved Danmarks, Færøernes og Grønlands  

 kyster.
 Til artikel 8:
I artiklen defineres indre farvande som vandområder,  

 der befinder sig mellem basislinier og land og derfor ikke skal henregnes til  

 søterritoriet.
Kyststaten har fuld suverænitet over de indre  

 farvande, og der er som hovedregel ingen passageret som i  

 søterritoriet.
 Til artikel 9:
 Ved flodmundinger følger basislinien en ret linie  

 tværs over flodmundingen mellem punkter på breddernes  

 lavvandslinie.
 Til artikel 10:
Ved en bugt forstås i Konventionens forstand en  

 tydelig indskæring, der er så dyb i forhold til bredden ved  

 mundingen, at dens farvand er omsluttet af land, og at den udgør mere  

 end blot en krumning.
Såfremt afstanden mellem lavvandspunkterne ved en  

 bugts bred ikke overstiger 24 sømil, kan der trækkes en ret  

 basislinie mellem lavvandspunkterne.
Det vandområde, som indesluttes,  

 skal betragtes som indre farvand.
Når afstanden mellem  

 lavvandspunkterne ved en bugts naturlige munding er længere end 24  

 sømil, skal der trækkes en ret basislinie på 24  

 sømil inde i bugten på en sådan måde, at den  

 indeslutter det størst mulige vandområde.
Artiklen regulerer  

 alene bugter, hvis bredder tilhører den samme stat.
Såkaldte  

 »historiske« bugter er også undtaget fra bestemmelsen.
 Til artikel 11:
Bestemmelsen regulerer beregningen af søterritoriet  

 uden for havne.
Selve havnesystemet henregnes til de indre farvande.
Med  

 hensyn til beregning af søterritoriet gælder det, at permanente  

 anlæg, som udgør en integreret del af havnesystemet, skal anses  

 for en del af kysten.
 Til artikel 12:
Bestemmelsen regulerer rede.
Rede, som regelmæssigt  

 benyttes til lastning, losning og opankring af skibe, er omfattet af  

 søterritoriet.
 Til artikel 13:
Lavvandsgrunde, dvs. landområder som ved  

 højvande er beliggende under vandoverfladen, kan kun have eget  

 søterritorium, såfremt området ikke ligger længere  

 fra fastlandet eller en ø end en afstand svarende til  

 søterritoriets bredde.
Lavvandsgrundens lavvandsmærke kan i  

 så fald benyttes som basislinie ved måling af  

 søterritoriets bredde.
Når en lavvandsgrund i sin helhed ligger  

 i større afstand end søterritoriets bredde fra fastlandet eller  

 en ø, har den intet selvstændigt søterritorium.
 Til artikel 14:
 Artiklen bestemmer, at kyststaten ved fastlæggelsen  

 af grænserne for det indre farvand og søterritoriet har ret til  

 at kombinere de i Konventionen nævnte beregningsmetoder.
 Til artikel 15:
Artiklen omhandler afgrænsning af  

 søterritoriet mellem to stater med kyster, der ligger over for eller  

 grænser op til hinanden.
Det bestemmes, at afgrænsningen som  

 hovedregel skal foretages langs en midtlinie (dvs. en linie, hvis punkter  

 ligger lige langt fra de nærmeste punkter på de basislinier,  

 hvorfra bredden af de to landes søterritorier måles).
 Til artikel 16:
Artiklen giver anvisninger på, hvorledes  

 afgrænsninger skal afmærkes og offentliggøres.
Kyststaten  

 har pligt til at offentliggøre søkort eller lister over de  

 geografiske punktkoordinater og deponere eksemplarer heraf hos FN's  

 generalsekretær.
 Til artikel 17:
Artiklen indleder afsnittet om retten til uskadelig  

 passage (i artikel 17   32). I artikel 17 opstilles det fundamentale princip  

 om retten til for alle stater at nyde uskadelig passage (»innocent passage«)  

 gennem andre staters søterritorium for alle kategorier af skibe.  

 Konventionens bestemmelser om uskadelig passage bygger i alt væsentligt  

 på Genève-konventionen fra 1958 om det ydre territorialfarvand  

 og den tilstødende zone.
Den omstændighed, at staternes  

 søterritorium almindeligvis nu er på 12 sømil, har  

 forstærket den praktiske betydning af retten til passage gennem  

 fremmede staters søterritorium for den internationale  

 søtrafik.
 Til artikel 18:
Artiklen definerer »passage« som sejlads gennem  

 søterritoriet uden at sejle ind i indre farvande, jf. dog artikel 8,  

 stk. 2, eller anløbe en red eller havnefacilitet.
Passagen skal  

 være uafbrudt, men omfatter dog standsning og opankring, såfremt  

 dette sker som led i almindelig sejlads eller nødvendiggøres af  

 force majeure eller nød eller med henblik på at yde hjælp  

 til personer, skibe eller luftfartøjer i nød.
 Til artikel 19:
Artiklen definerer »uskadelig passage« som passage, der  

 ikke er til skade for kyststatens fred, orden eller sikkerhed.
I bestemmelsen  

 er der opregnet en række handlinger, som er skadelige for kyststatens  

 fred, orden eller sikkerhed.
 Til artikel 20:
 Artiklen, som skal læses i sammenhæng med den  

 foregående, bestemmer, at ubåde i uskadelig passage skal sejle  

 på overfladen og vise flag.
 Til artikel 21:
Til udfyldning af Konventionen kan kyststaten i henhold  

 til denne artikel fastsætte regler vedrørende uskadelig passage  

 navnlig med hensyn til sikkerhed for søfarten og for installationer,  

 kabler og rørledninger, til beskyttelse af de levende ressourcer, for  

 at forhindre overtrædelse af kyststatens love og forskrifter  

 vedrørende fiskeri, told, skat, indvandring og sundhed, samt for at  

 bevare kyststatens miljø og forhindre forurening.
Forskrifterne  

 må ikke vedrøre fremmede skibes udformning, konstruktion,  

 bemanding eller udstyr, medmindre de er en gennemførelse af  

 almindeligt anerkendte, folkeretlige regler eller normer.
Sådanne  

 regler vedtages i almindelighed i Den Internationale  

 Søfartsorganisations (IMO) regi.
 Til artikel 22:
Artiklen giver kyststaten beføjelse til, af hensyn  

 til sejladsens sikkerhed, under hensyn til anbefalinger fra IMO, at  

 fastsætte sejlruter eller trafiksepareringssystemer på  

 søterritoriet, som skal benyttes af skibe i uskadelig passage.
Dette  

 gælder i særdeleshed for tankskibe, atomdrevne skibe samt skibe  

 med last af nukleare materialer eller andre farlige stoffer.
 Til artikel 23:
Artiklen, der angår uskadelig passage for atomdrevne  

 skibe og skibe med last af nukleare materialer eller andre i sig selv farlige  

 stoffer, bestemmer at sådanne skibe i uskadelig passage skal iagttage  

 de særlige sikkerhedsforskrifter, der ved internationale aftaler er  

 fastsat for sådanne skibe.
I øvrigt gælder der ikke  

 særlige restriktioner for sådanne skibes uskadelige passage  

 på fremmede landes søterritorium, jf. dog art. 22.
 Til artikel 24:
Kyststaten er ifølge artikel 24 forpligtet til ikke  

 at lægge hindringer i vejen for uskadelig passage gennem  

 søterritoriet, undtagen i overensstemmelse med Konventionen.
Det  

 påhviler endvidere kyststaten at behandle fremmede skibe uden  

 diskrimination.
 Til artikel 25:
Kyststaten har i medfør af artikel 25 ret til  

 på sit søterritorium at træffe de nødvendige  

 foranstaltninger over for skibe, hvis passage ikke er uskadelig.
Endvidere  

 har kyststaten ret til at træffe de nødvendige foranstaltninger  

 for at sikre, at de skibe, som er på vej til indre farvande eller  

 anløb af havne, overholder de regler, som gælder herfor.
Endelig  

 har kyststaten ret til at suspendere retten til uskadelig passage i  

 nærmere bestemte områder af søterritoriet, når dette  

 er af afgørende betydning for statens sikkerhed, herunder muligheden  

 for at afholde våbenøvelser.
Suspensionen, der skal fungere uden  

 forskelsbehandling, kan først træde i kraft, når den er  

 behørigt offentliggjort.
 Til artikel 26:
Retten til uskadelig passage indebærer også,  

 at fremmede skibe ikke må afkræves afgifter, som alene er  

 begrundet i deres passage.
Derimod kan skibene afkræves afgifter, uden  

 diskrimination, til betaling af bestemte tjenester ydet det  

 pågældende skib.
 Til artikel 27:
Artiklen opstiller regler for kyststatens udøvelse  

 af strafferetlig jurisdiktion over for fremmede skibe på  

 søterritoriet.
Som hovedregel bør kyststaten ikke udøve  

 strafferetlig jurisdiktion (anholdelse/efterforskning) over for personer  

 ombord på fremmede skibe, der hverken anløber eller forlader  

 statens havne/indre farvande.
Undtagelse gælder bl.a. i henseende til  

 forbrydelser, der forstyrrer freden i kyststaten eller ro og orden på  

 søterritoriet, samt i henseende til ulovlig handel med narkotika.
 Til artikel 28:
Bestemmelserne i artikel 28 angående kyststatens  

 civilretlige jurisdiktion svarer til artikel 27 for så vidt angår  

 den strafferetlige jurisdiktion over for personer.
Kyststaten bør  

 således ikke standse eller omdirigere et fremmed skib, som passerer  

 søterritoriet, med henblik på at udøve civilretlig  

 jurisdiktion over for en person ombord på skibet.
Tilbageholdelse og  

 andre civilretlige skridt kan alene foretages over for skibet  

 vedrørende forpligtelser pådraget under eller med henblik  

 på dets rejse gennem kyststatens farvand.
Hvis skibet ligger stille  

 på søterritoriet eller passerer dette efter at have forladt  

 indre farvande, kan kyststaten foretage udlæg og arrest i eller  

 tilbageholde det fremmede skib i overensstemmelse med sine egne regler.
 Til artikel 29:
Artiklen indeholder en definition af krigsskibe  

 (orlogsfartøjer), som følger definitionen fra  

 Genève-konventionen fra 1958 om det åbne hav.
Konventionen  

 indeholder flere steder særlige regler for krigsskibe.
 Til artikel 30:
 Hvis et krigsskib ikke retter sig efter kyststatens love  

 og forskrifter for passage på søterritoriet og undlader at  

 efterkomme en anmodning om overholdelse af disse, kan kyststaten forlange, at  

 det omgående forlader søterritoriet.
 Til artikel 31:
 For skader, som et krigsskib eller andet statsskib, der  

 benyttes i ikke-kommercielt øjemed, forvolder kyststaten, gælder  

 - i overensstemmelse med den almindelige folkeret - reglerne om statsansvar  

 for flagstaten.
 Til artikel 32:
 Krigsskibes og andre ikke-kommercielle statsskibes  

 immunitet påvirkes ikke af Konventionen bortset fra bestemmelserne i  

 artikel 17   26 samt artikel 30 og 31.
 Til artikel 33:
 Inden for en såkaldt tilstødende zone, som  

 kyststater kan etablere i indtil 24 sømils afstand fra basislinierne,  

 kan kyststaten udøve den fornødne kontrol dels med henblik  

 på at forhindre overtrædelser af dens told-. afgifts-,  

 indvandrings- eller sundhedslove og -forskrifter på dens land- eller  

 søterritorium, dels med henblik på at straffe sådanne  

 overtrædelser, som allerede måtte være begået.
Statens jurisdiktion inden for en tilstødende zone  

 er temmelig begrænset i forhold til jurisdiktionen inden for  

 søterritoriet.
En tilstødende zone åbner dog adgang for  

 visse kontroltiltag uden for det egentlige søterritorium, bl.a. over  

 for narkotikasmugling og ulovlig indvandring, hvilket har betydet, at flere  

 kyststater inden for de seneste år har etableret tilstødende  

 zoner i forlængelse af søterritoriet.
Artikel 33 svarer i alt  

 væsentligt til den tidligere bestemmelse herom i  

 Genève-konventionen om det ydre territorialfarvand og den  

 tilstødende zone, bortset fra zonens bredde.
 Danmark har indtil videre ikke oprettet en  

 tilstødende zone, men opretholder en »arkæologisk« zone på  

 24 sømil fra basislinierne, jf. bemærkningerne til art. 303.
Til Kapitel III (artikel 34-45) Stræder benyttet i international  

 sejlads Genève-Konventionen af 1958 om det ydre  

 territorialfarvand og den tilstødende zone, herefter benævnt  

 »Territorialfarvandskonventionen« bygger på uskadelig passage i  

 internationale stræder.
Passagen kan end ikke midlertidigt suspenderes.  

 Ved dette kapitel indføres en ny hovedregel for gennemfart gennem  

 internationale stræder, den såkaldte transitpassage.  

 Transitpassagen er overvejende i flagstaternes interesse og udgør et  

 modstykke til den ved Konventionens artikel 3 samtidig åbnede adgang  

 til at udvide søterritoriet indtil 12 sømil fra basislinierne,  

 hvad der særlig er i kyststaternes interesse.
En sådan udvidelse  

 medfører i de konkrete tilfælde, at en lang række  

 sejlruter i snævre farvande, der tidligere befandt sig på det  

 åbne hav, kommer til at forløbe på det udvidede  

 søterritorium.
Dette får således status af internationalt  

 stræde og undergives transitpassagereglen.
Samtidig gøres der  

 dog undtagelse herfra for ældre stræderegimer (artikel 35, litra  

 c)). Artikel 34, 39-43 og 45 finder tillige efter omstændighederne  

 anvendelse på disse stræderegimer.
Dette har betydning for  

 Danmark, hvor stræderegimet bygger på København-Traktaten  

 af 1857 om Sund- og Belttoldens Afløsning.
I øvrigt vil  

 reglerne om uskadelig passage, jf.
Kapitel II, fortsat være  

 gældende i stræder undtaget fra transitpassage.
 Til artikel 34:
Artiklen definerer den retlige status for farvande, som  

 udgør stræder benyttet i international sejlads (»internationale  

 stræder«). Det bestemmes herved, svarende til hidtil gældende  

 folkeret, at den særlige ordning vedrørende passageretten gennem  

 stræderne ikke i andre henseender berører disses retlige status,  

 eller udøvelsen af strædestatens suverænitet eller  

 jurisdiktion over stræderne, deres luftrum, havbund og undergrund i  

 overensstemmelse med folkeretten, jf.
Territorialfarvandskonventionens  

 artikel 1.
 Med forbehold af retten til transitpassage gennem  

 stræderne bevarer strædestaten således den sædvanlige  

 folkeretligt hjemlede jurisdiktion og suverænitet over det af  

 strædet omfattede territorialfarvand.
 Til artikel 35:
 Artiklen definerer anvendelsesområdet for kapitel  

 III gennem tre undtagelsesbestemmelser:
-	indre farvande inden for et stræde, jf.
Konventionens artikel  

 8, medmindre der er tale om nyetableret status for sådanne i  

 medfør af de nye regler i Konventionens artikel 7 om rette  

 basislinier; -	den retlige status for farvande uden for søterritoriet  

 (eksklusive økonomiske zoner, åbent hav); -	den retlige ordning for stræder omfattet af såkaldt  

 »historiske« stræderegimer, reguleret ved gældende  

 mangeårige internationale konventioner.
Den sidstnævnte undtagelsesbestemmelse er relevant  

 for de danske stræder, hvis retlige status er fastlagt ved bl.a.  

 København-Traktaten om Sund- og Belttoldens Afløsning af 14.  

 marts 1857. Danmark vil i forbindelse med sin ratifikation af Konventionen  

 afgive en erklæring om, at transitpassageregimet i Kapitel III i  

 medfør af art. 35 c) ikke finder anvendelse på de danske  

 stræder (Sundet og Bælterne). Fastholdelsen af det eksisterende  

 historiske stræderegime er dels af forsvarsmæssig betydning i og  

 med, at fremmede orlogsskibes mv. passage fortsat kan reguleres, jf.  

 Anordning nr. 224 af 16. april 1999 »Adgangsanordningen«; endvidere skal  

 ubåde passere på overfladen og vise deres flag, og overflyvning  

 kræver tilladelse.
Kyststatens mulighed for regulering af skibsfarten i  

 et historisk stræde, der bygger på uskadelig passage, er i  

 almindelighed mere vidtgående end i transitstrædet.
 Til artikel 36:
Artiklen indeholder en yderligere undtagelsesbestemmelse  

 for internationale stræder, såfremt der gennem strædet  

 findes en tilsvarende velegnet sejlrute på det åbne hav eller  

 gennem en eksklusiv økonomisk zone.
Sådanne ruter er ikke  

 underlagt bestemmelserne i Kapitel III.
Bestemmelsen er særlig relevant for Danmark, idet  

 der ved udvidelsen af søterritoriet til 12 sømil i 1999 uden  

 begrænsninger ville være opstået »nye« stræder, der  

 ikke ville være omfattet af det historiske stræderegime og dermed  

 blive underkastet transitpassage.
Spørgsmålet blev løst  

 ved etableringen af »korridorer« på det åbne hav ved aftaler med  

 nabostaterne, således at begge parter begrænsede deres udvidelse  

 af søterritoriet til mindre end 12 sømil i de relevante  

 områder.
Det folkeretlige grundlag herfor var en aftale med Sverige af  

 25. juni 1979 samt en med Tyskland i 1994 indgået forståelse,  

 begge foranlediget af disse staters udvidelse af søterritoriet til 12  

 sømil.
 Til artikel 37:
Artiklen indleder afsnittet om transitpassage, og  

 beskriver dets anvendelsesområde ved en definition af begrebet  

 internationalt stræde ud fra dets geografi og benyttelse: Strædet  

 skal benyttes i international sejlads, dvs. regelmæssigt besejles af  

 fremmede skibe, og forbinde en del af det åbne hav/en eksklusiv  

 økonomisk zone med en anden del af det åbne hav/en eksklusiv  

 økonomisk zone.
Strædet udgør således det  

 mellemliggende territorialfarvand hørende til en eller flere  

 kyststater »strædestater«.
 Til artikel 38:
Artiklen definerer det retlige indhold af  

 transitpassagebegrebet.
Stk. 1 indeholder en vigtig  

 undtagelsesbestemmelse, hvis strædet dannes af en ø og dens  

 fastland, og der findes en lige så velegnet sejlrute på den  

 havvendte side af øen på det åbne hav eller i den  

 eksklusive økonomisk zone.
Denne situation vil opstå i en  

 række tilfælde som følge af den ved Konventionens artikel  

 3 hjemlede ret til udvidelse af søterritoriet til 12 sømil.
For  

 Danmarks vedkommende er der taget hensyn hertil ved etablering af de i  

 bemærkningerne til artikel 36 omhandlede korridorer.
Selve den uhindrede transitpassage betyder uafbrudt og  

 behørigt hurtig transit gennem strædet samt anløb af  

 strædestaten i overensstemmelse med derom gældende forskrifter.  

 Andre aktiviteter er ikke omfattet af transitpassagereglerne.
Nyt i forhold  

 til Territorialfarvandskonventionen er retten til overflyvning.
Endvidere er  

 kravet i Territorialfarvandskonventionens art. 14, stk. 6 om at  

 undervandsbåde skal sejle på overfladen og føre deres flag  

 ikke inddraget i transitpassageregimet.
 Til artikel 39:
Heri præciseres yderligere betingelserne for  

 transitpassage, uafbrudt og behørigt hurtig transit, bortset fra force  

 majeure og nødsituationer, og ikke-anvendelse af magt eller trusler  

 mod strædestaten.
Endvidere skal de almindelige internationale  

 forskrifter vedrørende sikkerheden til søs og mod havforurening  

 overholdes, jf. dog Konventionens artikel 236 om statsskibe m.v.  

 Luftfartøjer skal i transitpassage iagttage de tilsvarende regler som  

 fastsat af FN's luftfartsorganisation ICAO, herunder holde lyttevagt på  

 den foreskrevne radio- eller nødfrekvens.
 Til artikel 40:
Herved bestemmes, at forsknings- og  

 opmålingsaktiviteter ikke må finde sted under transitpassage uden  

 strædestatens tilladelse, jf.
Konventionens artikel 38, stk. 3. Om  

 videnskabelig havforskning i almindelighed henvises til Konventionens Kapitel  

 XIII.
 Til artikel 41:
Artiklen hjemler adgang for strædestaten til  

 regulering af skibstrafikken i overensstemmelse med almindeligt anerkendte  

 internationale regler.
Forslag til sådanne regler skal forelægges  

 for FN's søfartsorganisation (IMO) med henblik på vedtagelse og  

 i samarbejde med eventuelle andre berørte strædestater.
 Til artikel 42:
Foruden den i artikel 41 hjemlede adgang til  

 trafikregulering skaber artikel 42 hjemmel for strædestaten til  

 regulering i overensstemmelse med internationale regler om  

 miljøbeskyttelse, særlig regulering af fiskefartøjers  

 passage samt til håndhævelse af immigrations- told- og afgifts-,  

 samt sundhedslovgivning.
De pågældende love og forskrifter skal  

 behørigt offentliggøres, være ikke-diskriminerende, og  

 må ikke i praksis begrænse retten til transitpassage.
Fremmede  

 skibe skal overholde sådan lovgivning under transitpassage.
For så vidt angår skibe og  

 luftfartøjer, der nyder suveræn immunitet (militære og  

 andre ikke-kommercielle statsfartøjer), jfr.
Konventionens artikel 32,  

 er flagstaten/registreringsstaten ansvarlig for tab og skader  

 påført strædestaten som følge af ikke-overholdelse  

 af sådan lovgivning eller bestemmelserne i Konventionens Kapitel III i  

 øvrigt.
 Til artikel 43:
 Artiklen pålægger strædestaterne og de  

 flagstater, der benytter et stræde, at samarbejde om installation og  

 vedligeholdelse af udstyr til sikring af sejladssikkerhed m.v.  

 (afmærkning) samt beskyttelse af havmiljøet mod forurening fra  

 skibe.
 Til artikel 44:
Artiklen pålægger strædestaterne pligt  

 til ikke at hindre transitpassage samt til at offentliggøre  

 oplysninger om kendte farer for sejlads/overflyvning i strædet.
Ved  

 »hindring« må forstås ikke blot en (midlertidig) lukning af  

 passage, jf. nedenfor, men enhver foranstaltning der vanskeliggør  

 passagen eller forringer sejladssikkerheden.
Transitpassage må ikke  

 suspenderes (midlertidigt ophæves). Sidstnævnte bestemmelse  

 afviger i forhold til Territorialfarvandskonventionens artikel 16,  

 stk. 4, ved at transitpassage konsekvent erstatter begrebet uskadelig  

 passage.
 Til artikel 45:
Artiklen opretholder reglerne for uskadelig passage gennem  

 søterritoriet som indeholdt i Konventionens Kapitel II, afsnit 3, for  

 de stræders vedkommende, som er undtaget fra reglerne for  

 transitpassage ifølge Konventionens artikel 38, stk. 1, eller som  

 forbinder en del af det åbne hav eller en eksklusiv økonomisk  

 zone og en fremmed stats søterritorium.
Retten til uskadelig passage  

 må ikke suspenderes.
Bestemmelsen svarer til  

 Territorialfarvandskonventionens art. 16, stk. 4, dog med  

 tilføjelsen af det ved Konventionens kapitel V indførte nye  

 begreb »eksklusiv økonomisk zone«, jf. bemærkningerne til  

 artikel 37.
Til Kapitel IV (artikel 46-54) Arkipelagstater Artikel 46 til 54 opstiller havretlige regler for  

 arkipelagstater, hvilket er et ved Konventionen indført helt nyt  

 begreb.
Reglerne er udviklet af hensyn til ø-stater, og giver disse  

 stater et større jurisdiktionsområde.
Reglerne om  

 arkipelagstater indebærer endvidere, at farvandene inden for  

 basislinierne ikke nødvendigvis er indre farvande, hvorfor uskadelig  

 passage, transitpassage og overflyvning for fremmede skibe og  

 luftfartøjer i vidt omfang er mulig.
 Til artikel 46:
Artikel 46 fastlægger den terminologiske betydning  

 af arkipelagstat og arkipelag.
Definitionen på et arkipelag er en  

 geografisk, økonomisk og politisk naturligt sammenhørende  

 gruppe af øer og mellemliggende vande og andre naturlige forekomster.  

 Af denne definition dannes begrebet en arkipelagstat, som kan bestå af  

 et eller flere arkipelager, men som mangler tilknytning til et kontinent,  

 f.eks.
Indonesien og Filippinerne.
 Til artikel 47:
Artikel 47 fastlægger i detaljer regimet for en  

 arkipelagstats basislinier, der trækkes mellem de yderste punkter  

 på de yderste øer og tørlagte rev.
Udgangspunktet for  

 dragning af rette basislinier i Konventionens artikel 7 modificeres af denne  

 bestemmelse.
Dog gælder som ved dragning af rette basislinier, at disse  

 ikke må trækkes på en sådan måde, at de  

 kendeligt afviger fra arkipelagets almindelige form.
Basislinier må ej  

 heller afskære en anden stats søterritorium fra det åbne  

 hav eller fra en eksklusiv økonomisk zone.
For arkipelagbasislinier  

 gælder særlig, at deres længde som hovedregel ikke må  

 overstige 100 sømil.
 Til artikel 48:
 Fastlæggelsen af basislinierne, som er  

 udførligt beskrevet i artikel 47, suppleres af artikel 48, der  

 fastslår, at bredden af søterritoriet, den tilstødende  

 zone, den eksklusive økonomiske zone og kontinentalsoklen måles  

 fra arkipelagbasislinierne.
 Til artikel 49:
Artiklen definerer den retlige status for  

 arkipelagfarvande, luftrummet over arkipelagfarvande, disses havbund og  

 undergrund.
De farvande, såvel som luftrummet over disse og havbunden,  

 der er indesluttet af basislinierne, hører uafhængig af dybde  

 eller afstande mellem kyster under arkipelagstatens  

 suverænitetsområde.
Stk. 4 slår fast, at reglerne om  

 uskadelig passage i arkipelagfarvande, jf. artikel 52, ikke i anden henseende  

 berører arkipelagfarvandenes status.
 Til artikel 50:
Artikel 50 fastslår retten for arkipelagstaten til i  

 medfør af Konventionens artikel 9, 10 og 11 at afgrænse dele af  

 arkipelagfarvandet som indre farvand.
Disse bestemmelser vedrører  

 dragning af basislinier ved flodmundinger, bugter og havne.
Artikel 7 om  

 rette basislinier, hvor kystlinien har dybe indskæringer og indhak,  

 gælder således ikke for arkipelagstater.
Denne afgrænsning  

 af indre farvande indskrænker i de berørte områder den  

 uskadelige passageret i arkipelagfarvande, som fremmede skibe har i  

 medfør af artikel 52. Den uskadelige passageret gælder  

 ifølge Konventionens artikel 17 og 18 ikke indre farvande.
 Til artikel 51:
 I medfør af denne artikel er arkipelagstater  

 forpligtet til at respektere eksisterende aftaler med andre stater og  

 anerkende nabostaters traditionelle fiskerirettigheder og andre legitime  

 aktiviteter i visse områder inden for arkipelagfarvandene, samt fortsat  

 at respektere andre staters eksisterende undersøiske kabler.  

 Henvisningen til artikel 49 betyder, at arkipelagstaterne trods  

 bestemmelserne i artikel 51 kan opretholde suveræniteten over  

 områder, hvor der er eksisterende aftaler, undersøiske kabler  

 eller traditionelle fiskerirettigheder.
 Til artikel 52:
Som det gælder for søterritoriet, jf. kapitel  

 II, afsnit 3, har fremmede skibe i medfør af artikel 52 ret til  

 uskadelig passage i arkipelagfarvandene.
Dog omfatter denne adgang til  

 passage ikke indre farvande, som afgrænses efter samme regler for  

 arkipelagstater og andre stater, jf. artikel 50. Passageretten kan under  

 visse betingelser midlertidigt suspenderes.
 Til artikel 53:
Analogt med reglerne om transitpassage i artikel 37 ff. i  

 kapitel III, afsnit 2, indeholder artikel 53 regler for fremmede skibe og  

 luftfartøjers uafbrudte, behørigt hurtige og uhindrede transit  

 gennem eller over dens arkipelagfarvande og det tilstødende  

 søterritorium.
Arkipelagstaten kan i overensstemmelse med  

 internationale forskrifter begrænse transitpassage- og  

 overflyvningsruterne til sædvanlige og eksisterende ruter, idet der dog  

 ikke behøver være flere lige velegnede ruter gennem samme  

 indgangs- og udgangspunkter.
 Til artikel 54:
Artikel 54 vedrører pligterne for skibe og  

 luftfartøjer under passage gennem arkipelagfarvandet.
Der henvises til  

 visse af reglerne i kapitel III, afsnit 2 om transitpassage.
Til Kapitel V (artikel 55 - 75) Den eksklusive økonomiske zone Begrebet eksklusive økonomiske zoner er udviklet  

 gradvist siden 2. verdenskrig, oprindeligt primært som fiskerizoner,  

 hvorved en række kyststater ensidigt forbeholdt sig eksklusive  

 udnyttelsesrettigheder på havet ud til en afstand fra land af 200  

 sømil.
Disse krav mødtes imidlertid med indsigelser, navnlig  

 fra stater, der traditionelt havde drevet fiskeri i de pågældende  

 områder, og blev først efterhånden almindeligt anerkendt i  

 folkeretten.
Havretskonventionen bekræfter kyststaternes ret til at  

 oprette eksklusive økonomiske zoner.
Ved Genève-Konventionen fra 1958 om den  

 Kontinentale Sokkel havde man allerede givet kyststaten eksklusive  

 rettigheder til udforskning og udnyttelse af kontinentalsoklen.
Disse  

 rettigheder udgør tilsammen med de efterhånden i den almindelige  

 folkeretlige praksis accepterede 200 sømils fiskerizoner  

 hovedindholdet af den eksklusive økonomiske zone, som i 1982 kom til  

 at indgå i FN's Havretskonvention.
Kapitel V definerer begrebet og  

 fastlægger kyststaternes og andre staters rettigheder og forpligtelser  

 i zonen.
Ved oprettelsen af en eksklusiv økonomisk zone får  

 kyststaterne ud over de allerede gældende rettigheder på  

 kontinentalsoklen og fiskeriterritoriet nye rettigheder til udnyttelse af  

 naturlige ressourcer i zonen.
Herudover opnår kyststaten nye  

 jurisdiktionsbeføjelser især på miljøområdet.  

 Omfanget af kyststatens jurisdiktion i den eksklusive økonomiske zone  

 er dog mindre end, hvad der gælder for kyststatens  

 søterritorium.
Dette skyldes ønsket om i videst muligt omfang  

 at opretholde det traditionelle princip om havenes frihed.
Alle stater har  

 således i zonen ret til fri sejlads, overflyvning og anden  

 international retmæssig anvendelse svarende til, hvad der folkeretligt  

 er gældende for det åbne hav.
Det antages, at kyststaten for lovligt at kunne  

 hævde sine rettigheder i zonen først må proklamere  

 oprettelsen af den økonomiske zone og specificere dens bredde.
Der  

 eksisterer en vis variation i staternes praksis med hensyn til  

 udøvelsen af rettigheder og jurisdiktion i zonen.
For Danmarks vedkommende udvidedes fiskeriterritoriet  

 etapevis til 200 sømil i perioden 1977-85. I medfør af  

 Genèvekonventionen af 1958 om den kontinentale sokkel havde Danmark  

 allerede retten til udforskning og udnyttelse af kontinentalsoklen.
Danmark  

 oprettede i 1996 ved lov en eksklusiv økonomisk zone.
Loven er endnu  

 ikke sat i kraft for Færøerne og Grønland, der fortsat  

 har sokkel og fiskeriterritorium.
For Danmarks vedkommende er  

 fiskeriforvaltningen underlagt Fællesskabets fiskeripolitik.
For  

 Færøerne og Grønlands vedkommende er fiskeriforvaltningen  

 omfattet af hjemmestyrekompetence.
 Kapitel V falder i følgende hovedafsnit:  

 Almindelige bestemmelser (artikel 55-60), bevarelse og udnyttelse af levende  

 ressourcer (artikel 61-68), indlandsstaters og geografisk forfordelte staters  

 rettigheder (artikel 69-72), retshåndhævelse (artikel 73) og  

 afgrænsning (artikel 74-75).
 Til artikel 55:
 Artiklen omhandler den særlige retlige ordning for  

 den eksklusive økonomiske zone og definerer denne som et område,  

 der er beliggende ud over og stødende op til søterritoriet.
 Til artikel 56:
Artiklen opregner i stk. 1 kyststatens rettigheder,  

 jurisdiktion og pligter i den eksklusive økonomiske zone.
De  

 suveræne rettigheder omfatter efterforskning og udnyttelse, bevarelse  

 og forvaltning af havbundens, undergrundens og den overliggende vandmasses  

 naturlige ressourcer, såvel levende som ikke-levende, samt andre  

 aktiviteter med henblik på økonomisk udnyttelse og  

 efterforskning af zonen.
Som eksempler på andre aktiviteter  

 nævnes udvinding af energi fra vandet, strømme og vind, der  

 bl.a. giver adgang til placering af vindmøller til havs uden for  

 søterritoriet.
 Kyststaten har endvidere jurisdiktion som fastsat i  

 Konventionen med hensyn til anlæg og benyttelse af kunstige øer,  

 installationer og anlæg, jf. kapitel II, videnskabelig havforskning,  

 jf. kapitel XIII, og beskyttelse og bevarelse af havmiljøet, jf.  

 kapitel XII, og endelig andre rettigheder og forpligtelser efter  

 Konventionen, jf. bl.a. kapitel VI.
 Stk. 2 fastslår kyststatens pligt til at tage  

 behørigt hensyn til andre staters rettigheder og pligter og forholde  

 sig i overensstemmelse med Konventionen.
 Stk. 3 henviser til kapitel VI om kontinentalsoklen  

 som grundlag for udøvelse af rettighederne over havbunden og  

 undergrunden.
 Kyststaten har således ikke som på  

 søterritoriet, jf. artikel 2, fuld suverænitet i den eksklusive  

 økonomiske zone, men alene de i Konventionen indrømmede  

 suveræne rettigheder og jurisdiktion.
 Til artikel 57:
Artiklen fastsætter den maksimale bredde af den  

 eksklusive økonomiske zone til en afstand af 200 sømil fra de  

 basislinier, fra hvilke søterritoriets bredde måles, jfr.  

 artikel 3 ff.
Den eksklusive økonomiske zone lægges  

 således ikke til søterritoriet, men varierer med dettes bredde,  

 således at zonen ved et søterritorium på 12 sømils  

 bredde vil kunne andrage op til 188 sømil.
Derimod vil  

 kontinentalsoklens ydre grænse i særlige tilfælde kunne  

 udstrækkes ud over 200 sømil, jf. artikel 76. Uden for 200  

 sømil vil alene kapitel VI finde anvendelse.
 Til artikel 58:
Artiklen fastslår andre staters rettigheder i den  

 eksklusive økonomiske zone.
Det fremgår også her, at  

 kyststatens rettigheder er begrænsede, idet artiklen tager  

 rettighederne på det åbne hav som udgangspunkt.
Stk. 1  

 bekræfter således retten for alle stater i overensstemmelse med  

 Konventionen til sejlads, overflyvning, kabel- og rørudlægning  

 og anden international retmæssig anvendelse af det åbne hav.
 Stk. 2 henviser direkte til Konventionens  

 bestemmelser i Kapitel VII om det åbne hav (artikel 88-115), der  

 tillige med andre relevante folkeretlige bestemmelser finder anvendelse  

 på den eksklusive økonomiske zone, dog kun i det omfang, disse  

 regler ikke er uforenelige med Kapitel V.
 Stk. 3 bestemmer, at staterne ved udøvelsen af  

 deres rettigheder og opfyldelsen af deres pligter i den eksklusive  

 økonomiske zone skal tage hensyn til kyststatens rettigheder og  

 pligter og overholde dens love m.v. udstedt i overensstemmelse med  

 Konventionens bestemmelser.
 Til artikel 59:
 Artiklen opstiller en principiel regel, hvorefter  

 interessekonflikter mellem kyststater og andre stater, hvor ingen stat har  

 fået tillagt rettigheder eller jurisdiktion ifølge Konventionen,  

 bør løses efter ret og billighed, i lyset af rette relevante  

 omstændigheder og under hensyn til betydningen af de  

 pågældende interesser.
 Til artikel 60:
Artiklen indeholder bestemmelser om kunstige øer,  

 installationer og anlæg i den eksklusive økonomiske zone.
I  

 stk. 1 fastslås kyststatens eneret til at bygge, tillade og  

 regulere kunstige øer, installationer og anlæg med de i artikel  

 56 fastsatte formål eller andre økonomiske formål, samt  

 installationer og anlæg, der kan forstyrre udøvelsen af  

 kyststatens rettigheder i zonen.
 Stk. 2 giver kyststaten eksklusiv jurisdiktion over  

 sådanne kunstige øer, installationer og anlæg.
Bestemmelserne i stk. 3-7 afspejler de hensyn, der  

 påhviler kyststaten af hensyn til navnlig søfartens interesse,  

 men også fiskeri- og miljøhensyn.
Stk. 3  

 pålægger kyststaten at give behørig meddelelse om sine  

 kunstige øer m.v. og at fjerne ikke længere benyttede  

 anlæg m.v.
Stk. 4 giver kyststaten ret til at etablere  

 sikkerhedszoner af hensyn til såvel de faste anlæg som  

 skibsfartens sikkerhed.
Disse zoner skal ifølge stk. 5 udformes  

 med rimelige dimensioner i forhold til de kunstige øer m.v. og bredden  

 må ikke overstige 500 meter.
Der skal gives behørig meddelelse  

 om zonernes udstrækning (til skibsfarten). Stk. 6 forpligter  

 skibsfarten til at respektere sikkerhedszonerne.
Stk. 7 forbyder  

 etableringen af kunstige øer mv. og disses sikkerhedszoner, hvor de  

 ville forstyrre anerkendte internationale sejlruter.
Dette vil f.eks. omfatte  

 internationale ruter gennem danske stræder og øvrige  

 farvande.
 Stk. 8 slår endelig fast, at kunstige  

 øer m.v. ikke besidder ø-status (som omhandlet i kapitel VIII),  

 jf. endvidere artikel 11. De har således ingen indflydelse på  

 afgrænsningen af kyststatens maritime områder.
 Til artikel 61:
Artiklen indleder en række bestemmelser (artikel  

 61-68) om de levende ressourcer.
Artikel 61 omhandler disses bevarelse og  

 pålægger i stk. 1 kyststaten at fastsætte tilladte  

 fangstmængder.
Stk. 2 beskriver kyststatens forpligtelse til  

 videnskabeligt baserede bevarelses- og forvaltningsforanstaltninger til  

 sikring mod overudnyttelse, efter behov gennem lokalt, regionalt eller  

 globalt samarbejde.
 Stk. 3 præciserer, at disse foranstaltninger  

 skal tilsikre at bevare eller genoprette bestande på et niveau, der kan  

 give det største vedvarende udbytte under hensyn til en række  

 nærmere opregnede forhold.
 Stk. 4 omhandler særlig bestande af  

 sådanne arter, der er knyttet til eller afhængige af udnyttede  

 arter, og som tilsvarende skal bevares eller genoprettes, så deres  

 reproduktion ikke bliver alvorligt truet.
 Stk. 5 indeholder en forpligtelse til international  

 udveksling af videnskabelige oplysninger, statistikker og andre relevante  

 data.
 Til artikel 62:
 Artiklen omhandler udnyttelse af de levende ressourcer.  

 Bestemmelsen pålægger i stk. 1 kyststaten at fremme den  

 optimale udnyttelse med forbehold af artikel 61. Princippet er således  

 at opnå det størst mulige udbytte, uden at det går ud over  

 bevarelsesinteressen.
 Stk. 2 pålægger kyststaten at  

 fastsætte sin egen udnyttelseskapacitet, men desuden på  

 nærmere betingelser at dele det overskud, den ikke selv kan udnytte af  

 den tilladte fangstmængde, med andre stater.
 Stk. 3 indeholder en nærmere beskrivelse af de  

 faktorer, der skal lægges til grund ved fordelingen af overskuddet.
Stk. 4 pålægger andre staters  

 statsborgere, som driver fiskeri i zonen, at overholde de i kyststatens  

 lovgivning fastsatte vilkår og betingelser i overensstemmelse med  

 Konventionen.
Der opregnes i stk. 4, litra a) - k) en række  

 eksempler herpå.
 Stk. 5 pålægger kyststaten at give  

 behørig underretning om sin bevarelses- og forvaltningslovgivning.
 Til artikel 63:
 Artiklen omhandler særlig de bestande, der  

 forekommer inden for to eller flere kyststaters eksklusive økonomiske  

 zoner eller både inden for den eksklusive økonomiske zone og i  

 et område, der støder op til, og ligger uden for denne.
Stk. 1 omhandler det første tilfælde og  

 pålægger de involverede kyststater at nå til enighed om de  

 nødvendige foranstaltninger med henblik på at sikre bevarelsen  

 og udviklingen af sådanne fælles bestande.
Som et eksempel  

 på et bilateralt samarbejde om forvaltning af fælles bestande,  

 som Danmark deltager i, kan nævnes, at Danmark som medlem af EU er  

 omfattet af Fællesskabets samarbejde med Norge om forvaltningen af  

 visse fiskerier i Nordsøen.
Et eksempel på dansk deltagelse i  

 multilateralt samarbejde om forvaltning af fælles bestande inden for  

 flere staters EEZ/fiskerizoner er Den Baltiske Fiskerikommission  

 (International Baltic Sea Fisheries Commission, IBSFC), hvor Danmark som  

 medlem af EU deltager via Fællesskabets medlemskab af  

 organisationen.
Stk. 2 omhandler det andet tilfælde, hvor  

 kyststater og de stater, der driver fiskeri på det åbne hav uden  

 for zonen på tilsvarende vis skal nå til enighed om de  

 nødvendige foranstaltninger med henblik på bevarelsen af  

 bestanden i det tilstødende område.
Som eksempler på  

 regionalt fiskerisamarbejde, der omfatter bestande, der helt eller delvis  

 befinder sig uden for staternes 200-sømile EEZ/fiskerigrænser,  

 kan nævnes Den Nordvestatlantiske Fiskerikommission, (Northwest  

 Atlantic Fisheries Organization, NAFO), samt Konventionen om Den  

 Nordøstatlantiske Fiskerikommission (Northeast Atlantic Fisheries  

 Commission, NEAFC). Her deltager Danmark som EU-medlem via  

 Fællesskabets medlemskab af disse organisationer og desuden med et  

 særskilt medlemskab for Danmark for så vidt angår  

 Færøerne og Grønland.
Organisationerne har til  

 formål at forvalte og bevare fiskebestandene med henblik på en  

 bæredygtig udnyttelse af disse.
Konventionen suppleres i denne  

 forbindelse yderligere af FN-aftalen af 4. december 1995 om bevarelse og  

 forvaltning af fælles fiskebestande og stærkt vandrende  

 fiskebestande (Agreement for the Implementation of The Provisions of the  

 United Nations Convention on the Law of the Sea of 10 December 1982 relating  

 to the Conservation and Management of Straddling Fish Stocks and Highly  

 Migratory Fish Stocks, UNFA). Folketinget traf i februar 2001 beslutning om  

 Danmarks ratifikation af aftalen.
Ratifikationsinstrumenterne skal i henhold  

 til Rådsbeslutning deponeres samtidig for Fællesskabets og  

 medlemsstaternes vedkommende.
 Til artikel 64:
 Artiklen indeholder en forpligtelse for kyststaten og  

 andre stater, der driver fiskeri efter de stærkt vandrende arter, som  

 er opregnet i Konventionens Bilag I, til at samarbejde med henblik på  

 sikre bevarelsen og fremme den optimale udnyttelse af vandrende arter overalt  

 i området, både inden for og uden for den eksklusive  

 økonomiske zone.
 Både artikel 63 og 64 er knyttet til bestemmelsen om  

 retten til fiskeri på det åbne hav (Kapitel VII), der ikke er  

 ubegrænset, jf. artikel 87, stk. 1, litra e, og bestemmelserne i  

 artikel 116-120, i denne sammenhæng særlig artikel 116, litra b).  

 Konventionen suppleres i denne forbindelse yderligere af FN-aftalen om  

 bevarelse og forvaltning af fælles fiskebestande og stærkt  

 vandrende fiskebestande, jf. bemærkningerne til art. 63,  

 stk. 2.
 Til artikel 65:
Artiklen hjemler adgang for kyststaten eller en  

 international organisation til at fastsætte strengere forskrifter for  

 udnyttelse af havpattedyr end foreskrevet i kapitel V.
Endvidere  

 pålægges der staterne en samarbejdsforpligtelse til bevarelse af  

 havpattedyr med særligt hensyn til hvaler gennem de passende  

 internationale organisationer.
Man kan i denne sammenhæng henvise til  

 Den Internationale Hvalfangstkommission (International Whaling Commission,  

 IWC), North Atlantic Marine Mammal Commission (NAMMCO), der er et regionalt  

 samarbejde om havpattedyr i Nordatlanten, og Aftalen om Småhvaler i  

 Østersøen og Nordsøen (Agreement on the Conservation of  

 Small Cetaceans of the Baltic and North Seas, ASCOBANS), der forvalter de  

 små hvaler med henblik på beskyttelse.
Danmark er medlem af IWC  

 på vegne af alle tre rigsdele.
I NAMMCO er Færøerne og  

 Grønland medlemmer, medens Danmark er observatør.
Endvidere  

 deltager Danmark i ASCOBANS.
Der er endelig et bilateralt samarbejde mellem  

 Grønland og Canada om forvaltning af fælles bestande af  

 narhvaler og hvidhvaler.
 Til artikel 66:
Artiklen vedrører specifikt de såkaldte  

 anadrome bestande, dvs. fisk som lægger deres æg i ferskvand, og  

 hvis yngel derefter vandrer ud i havet, hvor fisken opholder sig  

 størstedelen af sit liv, f.eks. laks.
Artiklen tillægger i  

 stk. 1 de stater, i hvis floder anadrome bestande har deres oprindelse,  

 den primære interesse i og ansvar for sådanne bestande.
Disse  

 stater har tilsvarende efter stk. 2 et særligt ansvar for at sikre  

 bevarelsen af disse bestande gennem passende reguleringsforanstaltninger for  

 fiskeri i alle farvande inden for de ydre grænser af den eksklusive  

 økonomiske zone og kan efter konsultationer med andre stater, som  

 driver fiskeri af disse bestande, fastsætte samlede tilladte  

 fangstmængder.
Denne beføjelse rækker ud over den  

 eksklusive økonomiske zone.
Ifølge stk. 3 må fiskeri  

 af anadrome bestande ikke finde sted uden for de økonomiske zoner.
Der  

 gøres dog undtagelse for at forebygge økonomisk forvridning for  

 andre stater end oprindelsesstaten og andre berørte stater med henblik  

 på regulering af fiskeriet.
Forholdet til andre staters  

 økonomiske zoner reguleres i stk. 4. Der skabes således en  

 balance mellem oprindelsesstatens og fjernfiskerstaternes interesser, som  

 typisk udmøntes i regionale aftaler, jf. stk. 5. Samarbejdet om  

 forvaltningen af laksen i Nordatlanten foregår inden for rammerne af  

 Den nordatlantiske Laksekonvention (North Atlantic Salmon Conservation  

 Organization, NASCO), der har til formål at beskytte, bevare og  

 forvalte laksen i Nordatlanten.
Danmark deltager heri, dels som EU-medlem  

 gennem Fællesskabets deltagelse i Laksekonventionen, dels ved et  

 særskilt medlemskab for Danmark for så vidt angår  

 Færøerne og Grønland.
Samarbejdet om forvaltningen af  

 laksen i Østersøen foregår i Den Baltiske  

 Fiskerikommission, jf. bemærkningerne til art. 63, stk. 1.
 Til artikel 67:
Artiklen omhandler de såkaldte katadrome arter.  

 Disse indleder deres livscyklus i havet og vandrer derfra op i ferskvand,  

 hvor de tilbringer størstedelen af deres liv, hvorefter de vender  

 tilbage til havet for at yngle, f.eks. ål.
Stk. 1 giver en  

 kyststat, i hvis farvande katadrome arter tilbringer størstedelen af  

 deres livscyklus, ansvaret for forvaltningen af disse arter.
Stk. 2 bestemmer, at udnyttelsen af katadrome arter  

 alene må ske inden for de ydre grænser af de eksklusive  

 økonomiske zoner.
Ifølge stk. 3 skal i tilfælde,  

 hvor katadrome arter vandrer gennem en anden stats eksklusive  

 økonomiske zone, forvaltningen af disse fisk reguleres efter aftale  

 mellem de respektive stater.
Der er for tiden ingen  

 fællesskabsregulering på området, og der foreligger ikke  

 internationale aftaler om katadrome arter af interesse for Danmark.
I den  

 danske fiskerilovgivning er fastsat regler om mindstemål og fredning  

 for ål.
 Til artikel 68:
 Artiklen præciserer, at de såkaldte  

 sedentære (fastsiddende) arter ikke er omfattet af kapitel V, men af  

 artikel 77, stk. 4, som finder anvendelse på disse arter, der  

 betragtes som hørende til kontinentalsoklen.
 Til artikel 69:
Artiklen indleder en række bestemmelser (artikel  

 69-72) om indlandsstaters og geografisk forfordelte staters rettigheder, jf.  

 kapitel IX-X.
Artikel 69, stk. 1 giver indlandsstater ret til deltagelse  

 i udnyttelsen af en passende del af overskuddet af de levende ressourcer i  

 eksklusive økonomiske zoner henhørende under kyststater i samme  

 lokale eller regionale område.
Ifølge stk. 2 skal  

 betingelserne og formen for en sådan deltagelse fastsættes ved  

 aftale mellem de pågældende stater under hensyn til visse,  

 nærmere opregnede kriterier.
Stk. 3- 5 indeholder yderligere  

 principper for ressourcefordelingen.
Artiklen har ikke været aktuel i  

 Danmarks eller Fællesskabets fiskeripolitik.
 Til artikel 70:
Artiklen omhandler de såkaldt geografisk forfordelte  

 staters rettigheder og definerer i stk. 2 disse stater som kyststater,  

 herunder stater, som grænser op til lukkede eller delvis lukkede have,  

 hvis geografiske beliggenhed gør dem afhængige af udnyttelsen af  

 de levende ressourcer i andre staters eksklusive økonomiske zoner i  

 det lokale eller regionale område med henblik på af skaffe  

 tilstrækkelige forsyninger af fisk til at ernære deres  

 befolkninger eller dele deraf, samt kyststater, som ikke kan gøre krav  

 på egne eksklusive økonomiske zoner.
Disse staters rettigheder  

 til udnyttelse af en passende del af overskuddet fra andre kyststaters  

 eksklusive zoner er ifølge stk. 1 identiske med indlandsstaternes  

 efter artikel 69, stk. 1. Ved stk. 3 foreskrives ligeledes  

 fastsættelse af betingelserne for denne deltagelse på grundlag af  

 aftale mellem staterne, og kriterierne beskrives.
Stk. 4-6 modsvarer  

 også bestemmelserne i artikel 69, stk. 3-5.
 Til artikel 71:
Artiklen udelukker anvendelsen af artikel 69 og 70  

 på en kyststat, hvis økonomi i afgørende grad er  

 afhængig af udnyttelsen af de levende ressourcer i den eksklusive  

 økonomiske zone.
En sådan stat immuniseres herved over for krav  

 fra indlandsstater og geografisk forfordelte stater.
 Færøerne og Grønland er i  

 afgørende grad økonomisk afhængige af udnyttelsen af de  

 levende ressourcer i det omkringliggende fiskeriterritorium, hvilket der  

 henvises til i en række bilaterale aftaler.
 Til artikel 72:
Artiklen bestemmer i stk. 1, at de i artikel 69 og 70  

 omhandlede rettigheder ikke uden særlig aftale på nogen  

 måde må overføres til tredjestater eller disses  

 statsborgere.
Ved stk. 2 opretholdes dog adgangen til teknisk og  

 finansiel bistand fra tredjestater eller internationale organisationer.
 Til artikel 73:
Artiklen vedrører håndhævelsen af  

 kyststatens love og forskrifter.
Stk. 1 bestemmer, at kyststaten i  

 udøvelsen af sine suveræne rettigheder til at udforske, udnytte,  

 bevare og forvalte de levende ressourcer i den eksklusive økonomiske  

 zone kan træffe forholdsregler som bording, inspektion, tilbageholdelse  

 og andre retsskridt til sikring af overholdelse af de i overensstemmelse med  

 Konventionen udstedte love og forskrifter.
Der vil f.eks. typisk være  

 tale om fiskeriinspektion.
 Ifølge stk. 2 skal opbragte eller  

 tilbageholdte fartøjer og deres besætninger omgående  

 frigives mod passende sikkerhedsstillelse, jf. i øvrigt  

 bemærkningerne til art. 292.
Stk. 3 forbyder anvendelse af fængsling eller  

 anden korporlig straf som sanktion, medmindre andet er aftalt mellem  

 staterne.
Danmark har ikke indgået aftaler med andre stater om, at  

 overtrædelser af dansk fiskerilovgivning kan straffes med  

 fængsel.
 Stk. 4 forpligter kyststaten til omgående at  

 underrette flagstaten om straf og andre foranstaltninger i forbindelse med  

 opbringning eller tilbageholdelse.
 Til artikel 74:
 Artiklen, der regulerer afgrænsningen af den  

 etablerede økonomiske zone mellem stater med kyster, der ligger over  

 for eller grænser op til hinanden, modsvarer artikel 83, om  

 afgrænsning af kontinentalsoklen.
Det bestemmes således i stk. 1, at  

 afgrænsningen af den eksklusive økonomiske zone mellem stater  

 med kyster, der ligger over for eller grænser op til hinanden, skal ske  

 ved aftale på grundlag af folkeretten, idet artiklen henviser til  

 Statutten for Den Internationale Domstol i Haag, artikel 38, med henblik  

 på at nå frem til en rimelig løsning.
Såfremt  

 staterne ikke selv kan nå frem til en aftale, henvises i stk. 2  

 til kapitel XV om fredelig bilæggelse af tvister.
 De folkeretlige regler, som Statuttens artikel 38 henviser  

 til, er følgende:
mellemfolkelige konventioner af almindelig eller særlig art,  

 som hjemler regler, der udtrykkelig er anerkendt af de stridende stater; den mellemfolkelige sædvane som udtryk for en almindelig  

 praksis, der er anerkendt som retsregel; almindelige retsgrundsætninger, som anerkendes af civiliserede  

 nationer; med den begrænsning, som følger af artikel 59 (hvorefter  

 Domstolens afgørelse kun er bindende for de stridende parter og for  

 den sag, som er blevet afgjort): retsafgørelser samt de forskellige  

 nationers mest ansete forfatteres meninger som hjælpemiddel ved  

 konstateringen af, hvad der er gældende ret.
 Bestemmelsen er vagt formuleret og giver ikke i sig selv  

 nogen anvisning på et entydigt afgrænsningsprincip, hvorimod  

 flere faktorer spiller en rolle, hvilket afspejler praksis ved Den  

 Internationale Domstol i de konkrete afgørelser.
 Statuttens artikel 38 anfører i overensstemmelse  

 med folkeretlig teori retskilderne i faldende prioritetsorden, rækkende  

 fra retligt bindende aftaler mellem staterne til de juridiske forfatteres  

 meninger.
 Spørgsmålet om EEZ-afgrænsning er ikke  

 omfattet af 1958-konventionen om den kontinentale sokkel, men bygger på  

 sædvaneret.
1982-Konventionen betegner næppe i sig selv nogen  

 ændring i forhold til den eksisterende retstilstand.
Den Internationale  

 Domstol vil i givet fald som i hidtidig praksis kunne anvende de forskellige  

 retskilder i overensstemmelse med Statuttens artikel 38. Med hensyn til  

 udviklingen i Den Internationale Domstols praksis i afgrænsningssager i  

 de senere år henvises til bemærkningerne til art. 83.
Stk. 3 foreskriver foreløbige  

 ikke-præjudicerende ordninger indtil en aftale foreligger.
Der vil  

 typisk være tale om tilbageholdenhed med udøvelse af  

 jurisdiktion i omstridte områder (»gråzone«), således at  

 f.eks. begge parter accepterer hinandens udøvelse af fiskeri i  

 området.
 Stk. 4 henviser til mulige eksisterende aftaler  

 mellem de pågældende stater som bestemmende for afgørelsen  

 af spørgsmål om afgrænsning af den eksklusive  

 økonomiske zone.
 Til artikel 75:
Artiklen forpligter i stk. 1 kyststaterne til at  

 angive de ydre grænser for deres eksklusive økonomiske zoner  

 på søkort i stor målestok eller ved lister over  

 geografiske punktkoordinater med angivelse af geodætisk datum.
Disse  

 oplysninger skal ifølge stk. 2 offentliggøres og i kopi  

 deponeres hos De Forenede Nationers generalsekretær.
Til Kapitel VI (artikel 76-85) Kontinentalsoklen Kontinentalsoklen er oprindelig et geologisk begreb og  

 beskrives sædvanligvis som den naturlige forlængelse af  

 landmassen under havet.
Ved overgangen til den dybe havbund ændres de  

 geologiske forhold.
 Kontinentalsoklen udvikledes som juridisk begreb efter 2.  

 verdenskrig, hvor U.S.A. i den såkaldte Truman-erklæring tiltog  

 sig jurisdiktion og kontrol over ressourcerne i havbunden og dens undergrund  

 på kontinentalsoklen under det åbne hav uden for USA's kyster.  

 Dette begreb udformedes yderligere i Genève-konventionen af 29. april  

 1958 om den kontinentale sokkel, hvori det bestemmes, at kyststaten  

 udøver højhedsretten over den kontinentale sokkel, dvs.  

 havbunden og undergrunden i de undersøiske områder, som  

 grænser op til kysten, men ligger uden for det ydre territorialfarvand  

 indtil en dybde af 200 meter eller uden for denne grænse, så  

 langt havdybden tillader udnyttelse af de pågældende  

 områders naturforekomster, samt havbunden og undergrunden af  

 tilsvarende undersøiske områder omkring øer.
Genève-konventionens udnyttelseskriterium gav  

 imidlertid anledning til krybende jurisdiktion, idet kyststaterne på  

 grund af den fortsatte tekniske udvikling kunne gøre krav på  

 stadig større dele af havbunden og dens undergrund.
Kriterierne for  

 afgrænsning af kyststaternes del af kontinentalsoklen blev derfor  

 yderligere revideret i FN's Havretskonvention af 1982. Herefter har  

 kyststaten på den ene side altid højhedsretten over havbunden og  

 dens undergrund i havområder indtil 200 sømil fra kysten  

 svarende til den maksimale udstrækning af den eksklusive  

 økonomiske zone, jf. kapitel V, medens højhedsretten på  

 den anden side kun kan udstrækkes herudover efter en række  

 nærmere geologiske, geomorfologiske og geografiske kriterier, som er  

 fastlagt i artikel 76. Disse kriterier er betydeligt mere restriktive end  

 udnyttelseskriteriet i Genève-konventionen, og kriterierne  

 fastlægger en absolut ydre grænse for kontinentalsoklens  

 udstrækning, den »juridiske kontinentalsokkel«.
Havbunden og dens undergrund i »Området« uden for  

 kontinentalsoklen er i medfør af Konventionen unddraget national  

 højhedsret.
Ressourcerne heri er tillagt menneskehedens fælles  

 arv og forvaltes af Den Internationale Havbundsmyndighed, jf. kapitel XI.  

 Hvor dele af en kyststats kontinentalsokkel ligger uden for 200 sømil  

 fra kysten, kan de ressourcer, der findes i disse dele af kontinentalsoklen,  

 endvidere kun udnyttes af den pågældende kyststat mod betaling af  

 visse afgifter til Den Internationale Havbundsmyndighed, jf. artikel 82.
 Til artikel 76:
 Denne artikel definerer de kriterier, kyststaten kan  

 anvende ved fastlæggelse af kontinentalsoklens udstrækning.  

 Kriterierne omfatter såvel geologiske som geomorfologiske og  

 geografiske elementer.
I stk. 1 defineres som udgangspunkt det juridiske  

 kontinentalsokkelbegreb.
Det omfatter havbunden og dens undergrund i et  

 område, som strækker sig fra ydergrænsen af kyststatens  

 søterritorium i hele den naturlige forlængelse af kyststatens  

 landterritorium til yderkanten af kontinentalmargenen.
Kontinentalsoklen kan  

 dog altid udstrækkes til en afstand af 200 sømil fra de  

 basislinier, hvorfra bredden af søterritoriet måles, også  

 i de tilfælde, hvor kontinentalmargenens yderkant ligger nærmere  

 ved disse basislinier.
Kyststaten har dermed under alle omstændigheder ret  

 til at udstrække sin kontinentalsokkel indtil 200 sømil, uanset  

 de geologiske eller geomorfologiske forhold.
Denne afstand svarer til  

 ydergrænsen for den eksklusive økonomiske zone, jf. artikel 57,  

 men rettighederne over kontinentalsoklen og dens ressourcer tilkommer i  

 modsætning til de øvrige EEZ- rettigheder kyststaten uden videre  

 og er ikke betinget af erklæring herom.
Medens en EEZ altid er  

 begrænset til maksimalt 200 sømil, kan kyststaten derimod  

 udstrække sin kontinentalsokkel ud over 200 sømil ud fra  

 geologiske/geomorfologiske kriterier, nemlig i tilfælde, hvor  

 kontinentalmargenens yderkant ligger længere ude til havs.
I de  

 tilfælde, hvor kontinentalmargenen strækker sig meget langt ud  

 til havs, er der dog fastsat særlige begrænsninger for, hvor  

 langt kontinentalsoklen kan udstrækkes, jf. stk. 5 og 6.
Kontinentalmargenens udstrækning er bestemt af en  

 kombination af geologiske og geomorfologiske forhold.
I medfør af  

 stk. 3 omfatter kontinentalmargenen således den undersøiske  

 forlængelse af kyststatens landmassiv og består af havbunden og  

 dens undergrund i tre formationer, nemlig soklen, skråningen og  

 hævningen.
Den omfatter derimod ikke dybhavets bund eller oceanrygge  

 eller undergrunden herunder.
De nævnte formationer er karakteriseret  

 ved variationer i havbundens dybde og hældning, og de  

 repræsenterer forskellige geologiske fænomener.
Specielt har  

 dybhavets bund geologiske forhold, som sædvanligvis er meget  

 forskellige fra de geologiske forhold på soklen.
I stk. 4, litra a) bestemmes, at kyststaten selv skal  

 fastlægge kontinentalmargenens yderkant, når margenen  

 strækker sig mere end 200 sømil ud fra basislinierne.
Til brug  

 ved fastlæggelsen angives to beregningsmetoder »formler«, som  

 kyststaten kan vælge imellem.
Begge disse metoder tager udgangspunkt i  

 foden af kontinentalskråningen.
Kyststaten kan i overensstemmelse med litra a) i)  

 vælge at trække en linie gennem de yderste faste punkter, i  

 hvilke de faste sedimenters tykkelse stadig overstiger 1% af den korteste  

 afstand ind til foden af kontinentalskråningen.
Dette vil kræve  

 undersøgelser af sedimenternes tykkelse over et stort område.  

 Alternativt kan kyststaten i overensstemmelse med litra a) ii) vælge at  

 lægge ydergrænsen i en afstand af højst 60 sømil  

 uden for foden af kontinentalskråningen.
Kyststaten kan kombinere de to  

 metoder med henblik på fastlæggelse af den samlede »formellinie«  

 i størst mulig afstand.
Se fig. 2.2a og 2.2b.
litra b) angiver en bestemmelsesmetode for foden af  

 kontinentalskråningen, for de tilfælde, hvor  

 kontinentalskråningens fod ikke kan fastlægges på anden  

 måde.
I så fald fastlægges dens beliggenhed som det punkt  

 ved skråningens basis, hvor hældningen ændrer sig mest.
I stk. 5 suppleres kriterierne i stk. 4 af to  

 begrænsningskriterier, som kyststaten skal vælge imellem ved  

 fastlæggelse af ydergrænsen for kontinentalsoklen i det  

 tilfælde, hvor kontinentalmargenen strækker sig langt ud til  

 havs.
De faste punkter i kontinentalsoklens ydergrænse skal enten ligge  

 inden for 350 sømil fra basislinierne eller alternativt må de  

 højst ligge 100 sømil uden for 2.500 meter dybdekurven.
Herved  

 er der uanset kontinentalmargenens udstrækning fastlagt en  

 begrænsningslinie for kontinentalsoklens udstrækning.
Begge  

 kriterier kan kombineres ved definitionen af »begrænsningslinien«, jf.  

 princippet ovenfor ved definitionen af »formellinien«.
Se fig. 1.1, 2.1a og  

 2.1b.
Kontinentalsoklens ydre grænse bestemmes herefter ved en  

 kombination af formellinien og begrænsningslinien, se Fig. 2.3a og  

 2.3b.
I stk. 6 fastsættes  

 350-sømilebegrænsningen uanset alternativet i stk. 5 som  

 obligatorisk valg af begrænsningskriterium, hvor kontinentalsoklen  

 ligger på en undersøisk bjergkæde.
Hermed sigtes  

 særlig til de meget langstrakte forlængelser af  

 kontinentalmargenen, som kan forekomme på de såkaldte oceaniske  

 rygge, medens undersøiske hævninger, der er en naturlig  

 bestanddel af kontinentalmargenen, ikke er omfattet af denne specielle  

 regel.
I medfør af stk. 7 skal kyststaten af  

 praktiske grunde fastlægge de ydre grænser for sin  

 kontinentalsokkel ved hjælp af rette linier, der hver for sig ikke er  

 længere end 60 sømil, og som forbinder punkter, der skal  

 fastlægges i et koordinatsystem, som er baseret på længde-  

 og breddekoordinater.
Fastlæggelsen skal ske under hensyn til behovet  

 for dokumentation over for FN's Generalsekretær og databehovet i  

 forbindelse med offentliggørelse, jf. stk. 9.
Kyststaten skal i medfør af stk. 8  

 forelægge oplysninger om grænserne for den del af dens  

 kontinentalsokkel, der ligger uden for 200 sømil fra basislinierne,  

 for Kommissionen for Kontinentalsoklens Grænser, jf.
Konventionens  

 Bilag II.
Kyststaten fastlægger som nævnt selv sine ydre  

 kontinentalsokkelgrænser, men Kommissionen har ret og pligt til at  

 afgive henstillinger vedrørende den ydre afgrænsning af  

 kontinentalsoklen, hvor afgrænsningen ligger uden for 200 sømil  

 fra basislinierne.
Kommissionens henstillinger er ikke i sig selv bindende  

 for kyststaten, men de af kyststaten fastsatte kontinentalsokkelgrænser  

 kan kun anses for endelige og bindende, hvis de er fastlagt i  

 overensstemmelse med Kommissionens henstillinger.
 Ovenstående principper og kriterier for  

 fastlæggelsen af kontinentalsoklens ydre grænser er uddybet i de  

 af Kommissionen i 1999 vedtagne videnskabelige og tekniske  

 retningslinier.
I medfør af stk. 9 skal kyststaten hos  

 FNs generalsekretær deponere søkort og relevante  

 oplysninger, herunder geodætiske data, som permanent beskriver de ydre  

 grænser for dens kontinentalsokkel.
Generalsekretæren skal  

 på sin side sørge for behørig offentliggørelse  

 heraf.
 I medfør af stk. 10 vedrører artikel 76  

 udelukkende den ydre afgrænsning af kontinentalsoklen i forhold til de  

 internationale havbundsområder, som forvaltes af Havbundsmyndigheden.  

 Afgrænsning i forhold til andre kyststater sker på grundlag af  

 artikel 83.
 Til artikel 77:
Artiklen fastsætter kyststatens rettigheder over  

 kontinentalsoklen.
Kyststaten udøver suveræne og eksklusive  

 rettigheder over kontinentalsoklen for så vidt angår  

 efterforskning og udnyttelse af dens naturlige ressourcer.
Disse ressourcer  

 omfatter mineraler og andre ikke-levende forekomster samt »sedentære«  

 arter, dvs. levende organismer i det omfang de, når de er fangstmodne,  

 enten er fastsiddende på kontinentalsoklen eller er ude af stand til at  

 bevæge sig uden til stadighed at berøre havbunden.
Som eksempler  

 herpå kan nævnes muslinger, østers, søanemoner og  

 fastsiddende alger.
Kyststatens rettigheder over kontinentalsoklen er ikke  

 betinget af effektiv eller formel okkupation eller af nogen erklæring.  

 Disse rettigheder eksisterer således a priori og uafhængigt af,  

 om der foreligger en afgrænsning af kontinentalsoklen.
Rettighederne  

 adskiller sig herved fra de rettigheder, der tilkommer kyststaten i  

 medfør af Konventionens kapitel V om den eksklusive økonomiske  

 zone, idet udøvelsen af disse rettigheder forudsætter en  

 erklæring.
 Til artikel 78:
Denne artikel begrænser de vidtgående  

 rettigheder, kyststaten er tillagt på kontinentalsoklen, til at  

 gælde havbunden og dens undergrund.
Den retlige status for de  

 overliggende farvande og luftrummet over disse farvande påvirkes  

 således ikke af kyststatens rettigheder over kontinentalsoklen, og  

 kyststaten skal ved udøvelsen af sine rettigheder over  

 kontinentalsoklen respektere sejladsrettigheder og andre staters rettigheder  

 og friheder som foreskrevet i Konventionen.
Disse rettigheder og friheder kan  

 dog være indskrænket ved, at en del af kontinentalsoklen tillige  

 er erklæret som eksklusiv økonomisk zone i medfør af  

 bestemmelserne i Konventionens kapitel V.
 Til artikel 79:
 I medfør af stk. 1 har alle stater ret til at  

 lægge undervandskabler og rørledninger på en kyststats  

 kontinentalsokkel med visse nærmere begrænsninger, der er angivet  

 i stk. 2 - 5.
 Kyststaten må ifølge stk. 2 ikke hindre  

 udlægning eller vedligeholdelse af sådanne kabler eller  

 rørledninger, undtagen med henblik på at træffe rimelige  

 foranstaltninger til efterforskning af kontinentalsoklen, udnyttelse af dens  

 ressourcer eller forebyggelse, begrænsning og kontrol af forurening fra  

 rørledninger.
Linieføringen for rørledninger skal  

 ifølge stk. 3 godkendes af kyststaten.
Det samme gælder  

 ifølge denne bestemmelse ikke umiddelbart for kabler, men det antages,  

 at hensigten har været at bevare den traditionelle frihed til at  

 lægge kommunikationskabler, som ikke indebærer nogen  

 væsentlig risiko for andre aktiviteter, medens bestemmelsen i lighed  

 med rørledninger også antages at gælde for kabler til  

 kraftoverføring, som kan være til betydelig fare for andre  

 aktiviteter.
 I øvrigt skal stater ved udlægning af  

 såvel undersøiske kabler som rørledninger ifølge  

 stk. 5 tage behørigt hensyn til allerede placerede kabler eller  

 rørledninger og i særdeleshed undgå at indskrænke  

 mulighederne for reparation af disse.
De ovennævnte regler gælder for kabler og  

 rørledninger, der passerer en kyststats kontinentalsokkel uden at  

 berøre søterritoriet og uden at tjene til udforskningen af  

 kontinentalsoklen eller udnyttelsen af dens ressourcer m.v.
I tilfælde,  

 hvor et kabel eller en rørledning føres ind over  

 søterritoriet og eventuelt videre ind til land, bibeholder kyststaten  

 i medfør af stk. 4 sin højhedsret og herunder sin ret til  

 at fastsætte regler for sådanne kabler eller rørledninger.  

 Endvidere bevarer kyststaten retten til at udøve jurisdiktion over  

 kabler og rørledninger, som er bygget til eller benyttes i forbindelse  

 med efterforskningen af kontinentalsoklen eller udnyttelsen af dens  

 ressourcer eller drift af kunstige øer, installationer og anlæg  

 under dens jurisdiktion.
 Alle rørledninger og undervandskabler på  

 dansk kontinentalsokkel er, med baggrund i de rettigheder, der er tillagt den  

 danske stat i medfør af Konventionen, reguleret af dansk  

 lovgivning.
Det fremgår af kontinentalsokkelloven, jf.  

 lovbekendtgørelse nr. 182 af 1. maj 1979, som senest ændret ved  

 lov nr. 1276 af 20. december 2000 om ændring af lov om  

 kontinentalsoklen.
Ifølge § 4, stk. 1, kræves der  

 tilladelse fra myndighederne til at nedlægge rørledninger og  

 elkabler.
I forbindelse med denne tilladelse kan der stilles vilkår  

 »under hensyntagen til udforskning af soklen, udnyttelse af dens  

 naturforekomster, forebyggelse og begrænsning af forurening fra  

 rørledninger og muligheden for at kunne reparere eksisterende kabler  

 og rørledninger.
Tilladelse til nedlæggelse af  

 rørledninger, der må antages at påvirke miljøet i  

 væsentlig grad, kan kun meddeles på baggrund af en vurdering af  

 de miljømæssige konsekvenser, og efter at offentligheden og de  

 berørte myndigheder og organisationer har haft lejlighed til at udtale  

 sig herom.« Der er i lovens § 4, stk. 2, bemyndigelse til at  

 fastsætte regler om de nærmere vilkår i tilladelser og til  

 at fastsætte regler om de miljømæssige konsekvenser.  

 Bemyndigelsen er udnyttet ved bekendtgørelse nr. 141 af 13. marts 1974  

 om rørledningsanlæg på dansk kontinentalsokkelområde  

 til transport af kulbrinter og bekendtgørelse nr. 884 af 21. september  

 2000 om miljømæssig vurdering (VVM) af projekter til indvinding  

 af kulbrinter og til etablering af rørledninger på dansk  

 søterritorium og kontinentalsokkelområde. § 4, stk. 2  

 indeholder desuden en hjemmel til at forlange refusion af statens udgifter  

 til sagsbehandling mv., jf. bekendtgørelse nr. 108 af 28. februar 2002  

 om refusion af udgifter ved myndighedernes sagsbehandling i forbindelse med  

 kulbrinteaktiviteter mv.
 Til artikel 80:
 Artiklen fastsætter, at de regler, som ifølge  

 artikel 60 gælder for kunstige øer, installationer og  

 anlæg i den eksklusive økonomiske zone, finder tilsvarende  

 anvendelse for kunstige øer, installationer og anlæg på  

 kontinentalsoklen.
 Til artikel 81:
Artiklen tillægger kyststaten eneret til at give  

 tilladelse til og fastsætte regler for boringer i kontinentalsoklen  

 uanset formålet med disse boringer.
Hermed er også boringer med  

 rent videnskabeligt formål omfattet af bestemmelsen.
 Til artikel 82:
 Artiklen fastsætter, at kyststater, som udnytter de  

 ikke-levende ressourcer i kontinentalsoklen uden for 200 sømil fra  

 basislinierne, skal betale en afgift til Den internationale  

 Havbundsmyndighed, jf. stk. 1 og stk. 4. Et udviklingsland, som er  

 nettoimportør af en mineralsk ressource, der produceres fra dets  

 kontinentalsokkel, er dog fritaget for at betale denne afgift, jf.  

 stk. 3.
Afgiften beregnes i medfør af stk. 2 separat  

 for hvert udvindingssted på basis af den samlede produktion efter de  

 første fem års produktion det pågældende sted med  

 fradrag for benyttelse af ressourcer, der anvendes ved  

 udnyttelsesaktiviteterne.
Produktionen er afgiftsfri de første fem  

 år.
Afgiften andrager herefter 1% i det sjette år efter  

 produktionsstarten og stiger med 1% om året indtil det tolvte år,  

 hvor afgiften andrager 7%. For de efterfølgende år  

 fastsættes afgiften fortsat til 7%. Afgiften kan i medfør af  

 stk. 1 afregnes enten ved betaling af et pengebeløb eller ved  

 levering af en del af produktionen.
Den internationale Havbundsmyndighed skal i medfør  

 af stk. 4 fordele de modtagne betalinger eller bidrag til de deltagende  

 stater efter retfærdige fordelingskriterier under hensyn til  

 udviklingslandenes særlige interesser og behov.
Disse kriterier svarer  

 til de kriterier, hvorefter Myndigheden fordeler et eventuelt udbytte af  

 produktion i havbunden og dens undergrund uden for grænserne for  

 national jurisdiktion, jf. artikel 173.
 Til artikel 83:
Artiklen regulerer afgrænsningen af  

 kontinentalsoklen mellem stater med kyster, der ligger over for eller  

 grænser op til hinanden og modsvarer artikel 74 om afgrænsning af  

 den eksklusive økonomiske zone.
Afgrænsningen af kyststaternes  

 kontinentalsokkel i forhold til den del af havbunden og dens undergrund, der  

 ligger uden for national jurisdiktion, er reguleret i artikel 76.
I modsætning til den ved Sokkelkonventionen af 1958  

 beskrevne metode, der tager udgangspunkt i en midtlinie, som justeres under  

 hensyn til »særlige omstændigheder«, skal afgrænsningen i  

 medfør af art 83, stk. 1 »med henblik på at opnå en  

 rimelig løsning ske ved aftale på grundlag af folkeretten, som  

 anført i artikel 38 i statutten for Den Internationale Domstol.« Bestemmelsen indebærer, at afgrænsningen skal  

 ske på basis af gældende folkeret, jf. en række  

 afgørelser i afgrænsningssager ved Den Internationale Domstol  

 (ICJ). Udviklingen i ICJs praksis synes i de senere år at tegne  

 en mere forudseelig og konsekvent linie, som senest kom til udtryk i  

 afgrænsningssagen Qatar/Bahrain (2001), hvor Domstolen tog udgangspunkt  

 i en foreløbig midtlinie og derefter konstaterede, at  

 omstændighederne tilsagde en justering af linien for at opnå en  

 rimelig løsning.
At det er denne linie, der er gældende, blev  

 yderligere fastslået i Den internationale Domstols præsidents  

 redegørelse i oktober 2001 på FNs generalforsamling i  

 forbindelse med præsentationen af ICJs rapport 2000/01. På  

 grundlag af en gennemgang af Domstolens retspraksis konkluderede han, at ICJ  

 i alle fremtidige afgrænsningssager først må  

 fastlægge en foreløbig midtlinie og derefter tage stilling til,  

 hvorvidt der er særlige eller relevante omstændigheder, der  

 kræver en justering af midtlinien for at opnå rimelige  

 resultater.
Dette må følgelig gælde, hvad enten der er  

 tale om afgrænsning af territorialfarvand, fiskerizoner, EEZ eller  

 sokkelområder, og må forstås således, at uanset om  

 man tager udgangspunkt i sædvaneretlige regler, i Sokkelkonventionens  

 eller i Havretskonventionens afgrænsningsbestemmelser, vil samme  

 fremgangsmåde skulle følges.
Som anført i bemærkningerne til artikel 74  

 betegner Konventionen derfor næppe nogen ændring i forhold til  

 gældende international retspraksis.
Afgrænsningssager må  

 imidlertid fremdeles forventes at blive genstand for konkret begrundede  

 afgørelser med karakter af kompromisløsninger.
Forud for indgåelse af en afgrænsningsaftale  

 er de involverede stater i medfør af artiklens stk. 3 forpligtet  

 til at samarbejde, særlig ved at indgå foreløbige  

 ordninger, der kan medvirke til at undgå konflikter i perioden indtil  

 en aftale kan indgås, og at undgå ensidige konfliktskabende  

 handlinger, der kan modvirke eller hindre en aftale.
Såfremt der ikke  

 inden for en rimelig tid kan komme en aftale i stand, er de involverede  

 stater i medfør af stk. 2 forpligtet til at anvende Konventionens  

 procedurer for bilæggelse af tvister.
 Stk. 4 henviser til mulige eksisterende aftaler  

 mellem de pågældende stater som bestemmende for afgørelsen  

 af spørgsmål om afgrænsning af kontinentalsoklen.
 Til artikel 84:
Kyststater er i medfør af denne bestemmelse  

 forpligtet til at offentliggøre afgrænsninger af  

 kontinentalsoklen foretaget i henhold til artiklerne 76 og 83, enten ved  

 indtegning i passende søkort eller ved offentliggørelse af  

 koordinatlister i et anerkendt geodætisk datum.
Kopi heraf skal  

 deponeres hos FN's generalsekretær.
For så vidt angår de  

 ydre afgrænsninger i medfør af artikel 76 skal der også  

 deponeres en kopi hos Havbundsmyndighedens generalsekretær.
Herved  

 suppleres bestemmelsen i artikel 76, stk.9.
 Til artikel 85:
Bestemmelsen tager sigte på fortsat at tillade  

 minedrift fra land i tunneller, uafhængigt af de bestemmelser, der  

 gælder for installationer, faste anlæg og rørledninger  

 m.v. på soklen.
I tilfælde, hvor sådan minedrift er mulig  

 uden for kontinentalsoklen, antages den dog at være omfattet af  

 bestemmelserne i Konventionens kapitel XI.
Til Kapitel VII (artikel 86 - 120) Det åbne hav I dette kapitel gengives i stor udstrækning reglerne  

 i Genèvekonventionen af 29. april 1958 om det åbne hav, som i  

 alt væsentligt kodificerede allerede gældende folkeretlig  

 sædvane.
Havretskonventionen introducerer dog vigtige nydannelser.
Medens udtrykket »det åbne hav« i artikel 1 i  

 1958-konventionen betyder alle dele af havet, som ikke udgør nogen  

 stats søterritorium eller indre farvand, giver Havretskonventionen  

 afkald på en udtrykkelig definition og indskrænker sig i artikel  

 86 til at angive de områder, hvor kapitel VII er anvendeligt.
Hermed  

 opnås, at visse friheder, som traditionelt gælder på det  

 åbne hav, fortsat består i den eksklusive økonomiske zone,  

 jf. artikel 58. Den eksklusive økonomiske zone fremstår herefter  

 som en særegen zone, hvor kyststaten har suveræne rettigheder  

 over såvel de levende som ikke-levende naturressourcer, men hvor havets  

 øvrige friheder stort set fortsat er gældende.
I begge konventioner er det åbne havs friheder  

 opregnet eksempelvist.
I modsætning til artikel 2 i 1958-konventionen,  

 der nævner følgende 4 friheder; friheden til sejlads, friheden  

 til fiskeri, friheden til udlægning af kabler og rørledninger  

 samt friheden til at overflyve det åbne hav, opregner artikel 87  

 yderligere friheden til at anlægge kunstige øer og andre  

 installationer samt friheden til videnskabelig forskning.
Med undtagelse af  

 friheden til sejlads og friheden til overflyvning indskrænkes de  

 øvrige friheder dog af bestemmelser i kapitlerne VI, VII, afsnit 2, og  

 XIII.
Det åbne hav er ligesom den eksklusive  

 økonomiske zone og Området udelukkende forbeholdt fredelige  

 formål, jf. artiklerne 58, stk. 2, 88 og 141. Dette udelukker dog  

 ikke det åbne havs anvendelse til militære formål  

 såsom manøvrer, øvelsesskydning etc., men tager  

 primært sigte på trusler om eller anvendelse af vold.
Begrebet  

 fredelig udnyttelse udvikles nærmere i artikel 301, hvor det  

 pålægges konventionsstaterne under udøvelsen af deres  

 rettigheder og ved opfyldelsen af deres pligter i henhold til Konventionen at  

 afholde sig fra enhver trussel eller magtanvendelse over for nogen stats  

 territoriale integritet eller politiske uafhængighed eller nogen anden  

 handling som er uforenelig med de folkeretlige principper, der er udtrykt i  

 De Forenede Nationers Pagt.
 Et antal artikler pålægger konventionsstaterne  

 at samarbejde om at hindre og bekæmpe visse kriminelle handlinger  

 begået på det åbne hav (artikel 99 om slavetransporter og  

 artiklerne 100-107 om sørøveri samt artikel 108 om ulovlig  

 handel med narkotika og artikel 109 om uautoriseret radiospredning).
 Kapitlet falder i to afsnit: almindelige bestemmelser  

 (artikel 86   115) og et særligt afsnit om de levende ressourcer  

 (artikel 116   120).
 Til artikel 86:
 Artiklen fastslår, at bestemmelserne i kapitlet  

 finder anvendelse på alle dele af havet, som ikke er omfattet af den  

 eksklusive økonomiske zone, søterritoriet, en stats indre  

 farvande eller en arkipelagstats arkipelagfarvande.
 I artiklens 2. pkt., pointeres det med henvisning til  

 artikel 58, at bestemmelsen ikke indskrænker de friheder, som alle  

 stater nyder i den eksklusive økonomiske zone.
 Til artikel 87:
 Artiklen opregner de primære friheder, som alle  

 stater, såvel kyststater som indlandsstater, nyder på det  

 åbne hav.
 Ud over de fire friheder, som opregnes i  

 1958-konventionen, d.v.s. sejlads, fiskeri, udlægning af kabler og  

 rørledninger samt overflyvning, nævner artiklen yderligere  

 friheden til at anlægge kunstige øer og andre installationer  

 samt friheden til videnskabelig forskning, dog med de indskrænkninger,  

 der følger af andre dele af Konventionen, dvs. kapitel VI  

 vedrørende kabler og kunstige øer, kapitel VII, afsnit 2, om  

 fiskeri og kapitel VI og XIII om havforskning.
 I stk. 2 præciseres det, at en stat ved  

 udøvelsen af de omhandlede friheder skal tage behørigt hensyn  

 til andre staters interesse i udøvelsen af deres friheder på det  

 åbne hav, ligesom der skal tages hensyn til andre staters rettigheder i  

 henhold til Konventionen med hensyn til aktiviteter i Området.
 Til artikel 88:
Grundsætningen i præamblens afsnit 4 og  

 artikel 301 om, at havet er forbeholdt fredelige formål, er gentaget i  

 flere af Konventionens bestemmelser.
Med denne artikel refereres specielt til  

 det åbne hav.
 Artikel 58, stk. 2 hjemler anvendelse af bestemmelsen  

 på den eksklusive økonomiske zone uden at begrænse  

 kyststatens jurisdiktionskompetence i henhold til artikel 73.
 Bestemmelsen udelukker ikke militære aktiviteter  

 på det åbne hav, som er i overensstemmelse med De Forenede  

 Nationers Pagt og gældende folkeretlige regler, jf. artikel 301. I  

 denne forbindelse henvises til FN's generalsekretærs rapport A/40/535  

 fra 1985 om den sømilitære oprustning, der fastslår, at  

 »militære aktiviteter som er i overensstemmelse med de folkeretlige  

 principper i FN-pagten - især artikel 2, stk. 4 og artikel 51 -  

 ikke er forbudt i Havretskonventionen«.
Endelig kan der henvises til artikel 298, stk. 1,  

 litra b, som forudsætter, at militære aktiviteter kan finde sted  

 på det åbne hav.
I henhold til artiklen kan stater tage forbehold  

 om ikke at underkaste sig tvungen tvistbilæggelse, som kan  

 medføre bindende afgørelse af tvister vedrørende  

 militære aktiviteter.
 Til artikel 89:
Artiklen fastslår det historisk ubestridte princip  

 om, at ingen stat retsgyldigt kan gøre krav på at lægge  

 nogen del af det åbne hav under sin suverænitet.
Princippet  

 forbyder staterne at udøve jurisdiktion på det åbne hav  

 over for andre end egne retssubjekter, medmindre Konventionen eller andre  

 folkeretlige regler tillader det.
Bestemmelsen svarer til artikel 2,  

 stk. 1, i 1958-konventionen.
Modstykket til dette princip er reglerne om  

 det åbne havs frihed, og at det er åbent for alle stater.
Begrebet »suverænitet« er anvendt i dets normale  

 folkeretlige betydning, dog her med speciel reference til  

 søterritoriet.
Begrebet er forskelligt fra udtrykket »suveræne  

 rettigheder«, der anvendes i artiklerne 56 og 77 om kyststatens  

 suveræne rettigheder til bestemte naturlige ressourcer i henholdsvis  

 den eksklusive økonomiske zone og på kontinentalsoklen.
Bestemmelsen gælder også for den eksklusive  

 økonomiske zone, jf. artikel 58, stk. 2, og ingen kyststat kan  

 derfor udstrække sin suverænitet til nogen del af denne maritime  

 zone.
Det kan herefter konkluderes, at uden for søterritoriet  

 gælder et folkeretligt princip om »ingen suverænitet«.
Princippet i artikel 89 gælder også  

 luftrummet, jf. artikel 87, stk. 1, litra b, således at ingen stat  

 kan kræve suverænitet over luftrummet oven over det åbne  

 hav.
På denne baggrund har ICAO's sekretariat i 1984 fastslået,  

 at »det åbne hav og det overliggende luftrum ligger uden for staternes  

 jurisdiktion« og at overflyvningen af det åbne hav fortsat er reguleret  

 ved konventionen af 1944 om den internationale civile lufttrafik  

 (Chicago-konventionen).
 Til artikel 90:
Artiklen definerer en af det åbne havs vigtigste  

 friheder, som opregnet i artikel 87, idet den fastslår, at enhver stat  

 - kyststat som indlandsstat - har ret til fri sejlads, dvs. »ret til at lade  

 skibe sejle under sit flag på det åbne hav«.
Artiklen svarer til  

 1958-konventionens artikel 4.
 Indlandsstaters ret til at føre skib under eget  

 flag på linie med kyststaterne blev først almindeligt anerkendt  

 omkring 1920. Artikel 131 indskærper således, at indlandsstaters  

 skibe i havne skal behandles lige med andre landes skibe.
 I henhold til artikel 58, stk. 1, gælder  

 artikel 90 også i den eksklusive økonomiske zone dog under  

 iagttagelse af de i artikel 58, pkt. 3, angivne bestemmelser, hvorefter der  

 ved den frie sejlads skal tages behørigt hensyn til kyststatens  

 rettigheder og pligter, herunder overholdelse af love og forskrifter udstedt  

 af kyststaten i overensstemmelse med Konventionen og andre folkeretlige  

 regler.
 Til artikel 91:
Artiklens stk. 1 omhandler reglerne om skibes  

 nationalitet og svarer til reglerne i artikel 5 i 1958-konventionen.
Et skibs  

 nationalitet følger den stats flag, som skibet har ret til at  

 føre.
Det er flaget, som gennem nationaliteten udgør det  

 retlige bindeled mellem skib og stat, og flagstatens kompetence er grundlaget  

 for reglerne vedrørende skibsfarten på det åbne hav.
Det  

 præciseres i artiklen, at der skal bestå en reel tilknytning  

 mellem flagstaten og skibet for at skibet skal have ret til at føre  

 dens flag.
En ikke-opfyldelse af dette krav vil kunne anses for at være  

 misbrug af rettigheder i henhold til artikel 300. Statspraksis viser  

 imidlertid, at der ikke stilles strenge krav til dokumentation for den reelle  

 tilknytning (»bekvemmelighedsflag«).
 Flagstatens forpligtelser er angivet i artikel 94. Det er  

 overladt flagstaten ved national lovgivning at bestemme det nærmere  

 indhold af disse forpligtelser ligesom det henhold til artikel 91 er  

 pålagt flagstaten at fastsætte betingelserne for et give et skib  

 sin nationalitet, for registrering på sit territorium og for retten til  

 at føre statens flag.
 Artiklens stk. 2 er enslydende med 1958-konventionens  

 artikel 5, stk. 2, og pålægger flagstaten at udstede de  

 dokumenter, som viser, at skibet har fået ret til at føre dens  

 flag.
I dansk ret findes bestemmelser om skibes nationalitet,  

 flagføring og registrering i søloven, jf.  

 lovbekendtgørelse nr. 39 af 20. januar 1998 med senere  

 ændringer, samt i lovbekendtgørelse nr. 273 af 11. april 1997 om  

 Dansk Internationalt Skibsregister.
Registreringen af danske skibe sker i  

 henholdsvis Skibsregisteret, Dansk Internationalt Skibsregister og  

 Fartøjsfortegnelsen.
Disse regler omfatter også Grønland,  

 hvorimod skibsregistrering er færøsk særanliggende.
 Til artikel 92:
 Artiklen, der svarer til artikel 6, stk. 1, i  

 1958-konventionen, omhandler forholdet mellem flagstat og skib.
I henhold til stk. 1 kan et skib kun sejle under  

 én stats flag, og det er under sejlads på det åbne hav  

 undergivet flagstatens eksklusive jurisdiktion, medmindre der udtrykkeligt er  

 hjemlet undtagelser herfra i Konventionen eller i internationale  

 overenskomster.
Endvidere kan et skib ikke ændre flag under rejse eller  

 i anløbshavn undtagen i tilfælde af reelt ejerskifte eller reel  

 registreringsændring.
Formålet med denne bestemmelse er at hindre  

 et skib i at unddrage sig flagstatskontrollen.
 Som eksempler på undtagelser fra hovedreglen om  

 flagstatens eksklusive jurisdiktion på det åbne hav, hvor andre  

 stater derfor kan have konkurrerende jurisdiktion, kan fra Konventionen  

 nævnes sørøveri (artiklerne 105 og 107), uautoriseret  

 radiospredning (artikel 109, stk. 4) og forfølgelse in continenti  

 (artikel 111).
 Som eksempler på internationale aftaler kan  

 nævnes konventionen af 29. november 1969 om indgreb på det  

 åbne hav i tilfælde af olieforureningsulykker og FN-konventionen  

 af 20. december 1988 om ulovlig håndtering af og handel med narkotika  

 og psykotrope stoffer samt FN-Aftalen af 4. december 1995 om fælles  

 fiskebestande og stærkt vandrende fiskebestande.
 I henhold til artiklens stk. 2, der har samme ordlyd  

 som artikel 6, stk. 2, i 1958-konventionen, kan et skib, som  

 fører to eller flere flag og benytter dem efter forgodtbefindende,  

 betragtes som statsløst .
 Til artikel 93:
Artiklen, der svarer til artikel 7 i 1958-konventionen,  

 omhandler status for skibe, som fører FN's, dens  

 særorganisationers eller Den Internationale Atomenergiorganisations  

 flag.
Den fastslår, at disse skibe, som ikke er omfattet af nogen stats  

 jurisdiktion og kontrol, ikke berøres af konventionens  

 foregående artikler d.v.s. alle relevante foregående  

 bestemmelser.
 Til artikel 94:
Artiklen, der svarer til artikel 5, 10 og 11 i  

 1958-konventionen om det åbne hav, beskriver flagstatens almindelige  

 pligter.
Disse er korrelatet til flagstatens eksklusive jurisdiktion og  

 kontrol i henhold til artikel 92, stk. 1, og er gældende for dens  

 skibe på alle maritime territorier, medmindre andre stater på  

 enkeltområder har konkurrerende jurisdiktion eksempelvis i kraft af  

 havnestats - eller kyststatskompetence.
Artiklens efterlevelse er af central  

 betydning for en række af Konventionens bestemmelser navnlig om  

 sejlads, sikkerheden til søs og beskyttelsen af havmiljøet.
Hovedreglen i stk. 1 pålægger flagstaten  

 effektivt at udøve jurisdiktion og kontrol over sine skibe i  

 administrative, tekniske og sociale anliggender.
Disse pligter er herefter  

 nærmere beskrevet i stk. 2-5.
Stk. 2, litra a, pålægger flagstaten at  

 føre et skibsregister indeholdende navne og detaljerede oplysninger om  

 skibe, som fører dens flag, dog med undtagelse af skibe, som på  

 grund af ringe størrelse ikke er omfattet af de internationale regler.  

 Undtagelsen omfatter i praksis skibe, som normalt kun benyttes i kystsejlads,  

 eksempelvis mindre både og lystfartøjer.
Alle  

 søgående skibe skal registreres.
 Bortset fra navneoplysningen er det overladt til  

 flagstaten selv at fastsætte betingelserne for registrering,  

 registreringsmåden samt hvilke oplysninger i øvrigt registret  

 skal indeholde - blot dets oplysninger er tilstrækkelige til at  

 identificere skibet, og der kan føres effektiv kontrol med det.
 Stk. 2, litra b, pålægger flagstaten at  

 udøve jurisdiktion over såvel skibet som dets kaptajn, officerer  

 og besætning i administrative, tekniske og sociale anliggender.
Stk. 3 pålægger flagstaten at  

 træffe de nødvendige foranstaltninger for at betrygge  

 sikkerheden på havet bl.a. med hensyn til skibets bygning, udrustning,  

 sødygtighed, bemanding etc.
Opregningen er ikke udtømmende.
 Det er flagstaten, som bestemmer hvilke foranstaltninger,  

 der skal effektueres - blot de holder sig inden for rammerne af de under  

 stk. 4 og 5 fastsatte begrænsninger.
 Stk. 4 er en yderligere specifikation af  

 foranstaltninger i stk. 3, som betrygger sikkerheden til søs.  

 Foranstaltningerne omfatter sådanne, som er nødvendige for at  

 sikre:
at ethvert skib før registrering og senere med  

 passende mellemrum besigtiges af en skibsinspektør og har  

 søkort, navigationsudstyr m.v. om bord samt at kaptajn og øvrige besætning har de  

 nødvendige kvalifikationer etc. og at de er fortrolige med og forpligtet til at overholde  

 gældende internationale regler om sikkerheden til søs,  

 forebyggelse af sammenstød, begrænsning af forurening og  

 opretholdelse af radiokommunikation.
Stk. 5 forpligter hver enkelt flagstat til ved  

 iværksættelsen af de under stk. 3 og 4 nævnte  

 foranstaltninger »at rette sig efter almindeligt anerkendte internationale  

 regler, procedurer og praksis«.
Bestemmelsen tager primært sigte  

 på regler, som er nedfældet i konventioner udarbejdet af Den  

 Internationale Søfartsorganisation, IMO, og som har opnået en  

 betydelig grad af international tilslutning.
 Af sådanne IMO-konventioner kan følgende  

 fremhæves:
1974-konventionen om sikkerhed for menneskeliv på  

 søen (SOLAS), 1966-konventionen om lastelinier (LL), 1972-konventionen om de internationale regler til  

 forebyggelse af sammenstød til søs (COLREG 72), 1979-konventionen om maritim eftersøgning og  

 redning (SAR), 1989-konventionen om bjærgning (SALVAGE) m.fl.
 Herudover er området dækket af en række  

 ILO-konventioner vedr. arbejdsbetingelser, oplæring, certificering m.v.  

 af mandskab.
Stk. 6 supplerer det generelle princip under  

 stk. 1, om at flagstaten skal udøve effektiv jurisdiktion og  

 kontrol over sine skibe.
Såfremt en stat f.eks. efter en  

 havnestatskontrol har sikre holdepunkter for at antage, at dette ikke er  

 tilfældet, kan den rapportere de faktiske forhold til flagstaten.
Denne  

 har herefter pligt til at undersøge sagen og efter behov  

 afhjælpe situationen.
Stk. 7 pålægger enhver flagstat at  

 undersøge »enhver søulykke eller ethvert navigationsuheld  

 på det åbne hav« i tilfælde, hvor en borger fra en anden  

 stat end flagstaten er omkommet eller alvorlig skadet eller anden stats skib,  

 installationer eller havmiljøet er blevet alvorligt skadet.
Staterne  

 skal samarbejde om undersøgelsen.
 Til artikel 95:
Artiklen, som svarer til artikel 8 i 1958-konventionen,  

 gentager den gamle regel om, at krigsskibe på det åbne hav nyder  

 »fuldstændig immunitet« mod jurisdiktion, som udøves af andre  

 stater end flagstaten.
Det samme gælder krigsskibe i den eksklusive  

 økonomiske zone, jf. artikel 58, stk. 2.
Reglen indebærer, at et krigsskib ikke kan standses,  

 bordes, inspiceres eller opbringes.
Reglen indebærer endvidere, at  

 krigsskibe ikke er omfattet af de almindelige undtagelsesbestemmelser fra  

 hovedreglen om flagstatens eksklusive jurisdiktion, jf. kommentarerne til  

 artikel 92. Dog er et krigsskib, hvis besætning har gjort mytteri og  

 har begået sørøveri, at sidestille med et privat skib og  

 nyder ikke længere immunitet, jf. artikel 102.
 Til artikel 96:
 Artiklen, der svarer til artikel 9 i 1958-konventionen,  

 hjemler i lighed med, hvad der er gældende for krigsskibe  

 »fuldstændig immunitet« på det åbne hav for skibe, som  

 udelukkende benyttes i ikke-kommerciel statstjeneste.
Bestemmelsen gælder foruden militære  

 hjælpefartøjer skibe tilhørende statens  

 håndhævelsesmyndigheder såsom politi- og  

 toldpatruljebåde.
Endvidere antages andre statslige ikke-kommercielle  

 fartøjer, såsom forsknings- opmålings- og  

 bøjevedligeholdelsesskibe at være omfattet af bestemmelsen.
 Til artikel 97:
 Artiklen, der svarer til artikel 11 i 1958-konventionen,  

 omhandler den strafferetlige eller disciplinære forfølgelse af  

 kaptajn og øvrige besætning i tilfælde af  

 skibssammenstød eller noget andet navigationsuheld på det  

 åbne hav.
 Stk. 1 fastslår det folkeretlige princip om, at  

 i tilfælde af skibssammenstød eller andet navigationsuheld,  

 hvorved kaptajnen eller et andet medlem af besætningen pådrager  

 sig et strafferetligt eller disciplinært ansvar, er det alene  

 flagstaten eller den stat, hvor vedkommende er statsborger, der er kompetent  

 til at indlede strafferetlige eller disciplinære skridt.
 I henhold til stk. 2 har i disciplinære sager  

 alene den stat, som har udstedt skibsførerbevis, certifikat eller  

 licens kompetence til - efter behørig rettergang - at tilbagekalde  

 det, selvom indehaveren ikke er statsborger i denne stat.
Stk. 3 indeholder en praktisk vigtig  

 begrænsning i andre end flagstatens mulighed for at udøve  

 strafferetlig kompetence, idet - selv som led i  

 efterforskningsforanstaltninger - kun flagstatens myndigheder kan foretage  

 opbringning eller tilbageholdelse af skibet.
En anden stats myndigheder kan  

 derfor normalt ikke uden flagstatens samtykke borde skibet for at foretage  

 efterforskning med henblik på at afgøre om der skal rejses  

 strafferetlig eller disciplinær sag.
Bestemmelsen vedrører kun  

 forhold nævnt under stk. 1 og ikke civilretlige skridt.
 Vedrørende opbringning og tilbageholdelse af skibe  

 i andre områder end det åbne hav gælder særlige  

 regler, jf. artiklerne 28, 73, 220 og 226.
 Til artikel 98:
 Artiklen, der svarer til artikel 12 i 1958-konventionen,  

 fastslår den gamle søfartstradition og folkeretlige  

 sædvane, hvorefter man på havet yder hjælp til alle  

 nødstedte personer og skibe.
 Stk. 1 forpligter enhver stat til at  

 pålægge kaptajnen på et skib, som fører dens flag -  

 såfremt det er muligt uden alvorlig fare for eget skib, besætning  

 eller passagerer:
a)	at yde hjælp til enhver person, der befinder sig i livsfare  

 på havet, dvs. overalt på havet b)	så hurtigt som muligt at komme nødstedte personer til  

 undsætning og c)	efter skibssammenstød at yde bistand til det andet skib, jf.  

 artikel 10 i den internationale bjærgningskonvention af 1989.
Stk. 2 pålægger kyststaten at fremme  

 »etableringen, driften og opretholdelsen« af en effektiv  

 eftersøgnings- og redningstjeneste på og over havet og om  

 nødvendigt gennem gensidige regionale aftaler at samarbejde med  

 nabostaterne herom jf.
IMO-konventionen af 27. april 1979 om  

 eftersøgning og redning til søs, som indeholder  

 standardprocedurer for redningsarbejdet.
Danmark har indgået aftaler  

 med en række lande vedrørende eftersøgning og redning i  

 områder af fælles interesse.
Der er indgået en aftale  

 mellem de nordiske lande af 20. januar 1989 »Aftale mellem Danmark, Finland,  

 Norge og Sverige om samarbejde over statsgrænserne for at forhindre  

 eller begrænse skader på mennesker eller ejendom eller  

 miljøet i tilfælde af ulykker«.
Der er endvidere indgået  

 bilaterale aftaler mellem Danmark og Tyskland, Storbritannien, Polen, Norge  

 og Sverige.
Artiklen indeholder en generel forpligtelse til at yde  

 hjælp på havet.
I medfør af artikel 58, stk. 2,  

 omfatter bestemmelsen også den eksklusive økonomiske zone.
 Når henses til artikel 18, stk. 2, om  

 standsning og opankring ved passage gennem søterritoriet kan det  

 fastslås, at der består en pligt til generelt at yde hjælp  

 til nødstedte personer, skibe og fly overalt på havet; på  

 søterritoriet, i internationale stræder, arkipelagfarvande,  

 eksklusive økonomiske zoner og på det åbne hav.
 Til artikel 99:
 Artiklen, der svarer til artikel 13 i 1958-konventionen og  

 i substansen er uændret, pålægger enhver stat to  

 forpligtelser:
1)	at træffe effektive foranstaltninger til at »hindre og  

 straffe« slavetransporter i skibe, der er berettiget til at føre dens  

 flag samt 2)	at forhindre ulovlig brug af dens flag til  

 slavetransporter.
 Artiklen tilføjer, at slaver, som søger  

 tilflugt om bord på et skib, skal uanset skibets flag uden videre  

 være frie.
 Bestemmelsen har grundlag i Genèvekonventionen af  

 25. september 1926 om bekæmpelse af slavehandel og slaveri og den  

 supplerende FN-konvention af 5. september 1956. I 1926-konventionen gives for  

 første gang en definition af de folkeretlige begreber »slavehandel« og  

 »slaveri«.
Artikel 110, stk. 1, litra b, i Havretskonventionen  

 supplerer ovennævnte konventioner, idet den hjemler en inspektionsret  

 ved mistanke om, at et skib driver slavehandel.
En sådan ret  

 eksisterede ikke i de ovennævnte konventioner.
 Til artikel 100:
 Artiklerne 100-107 vedrører alle  

 sørøveri.
 Artikel 100, som i hele sin ordlyd er identisk med artikel  

 14 i 1958-konventionen, forpligter alle stater til i størst mulig  

 udstrækning at samarbejde om bekæmpelsen af  

 sørøveri.
 Bestemmelsen er gældende på det åbne  

 hav, i den eksklusive økonomiske zone, jf. artikel 58, stk. 2, og  

 andre steder uden for nogen stats jurisdiktion, f.eks. en ø, som endnu  

 måtte være ingenmandsland.
 Til artikel 101:
Artiklen, der stort set er identisk med artikel 15 i  

 1958-konventionen, giver en generel definition af begrebet  

 »sørøveri« i folkeretlig forstand.
Der er tale om en  

 international forbrydelse eller en forbrydelse mod »ordre public«.
 Sørøveri omfatter enhver ulovlig  

 voldshandling, tilbageholdelse eller plyndring, som udføres i  

 personligt øjemed af besætningen eller passagererne på et  

 privat skib eller privat luftfartøj mod:
a)	et andet skib eller luftfartøj eller mod personer eller  

 ejendom ombord b)	et skib, luftfartøj, personer eller ejendom på et  

 område uden for nogen stats jurisdiktion.
 Bestemmelsen omfatter også tilskyndelse eller  

 forsætlig bistand til sørøveri.
Handlingen skal være foretaget »i privat  

 øjemed.« Handlinger, som er politisk motiveret, anses ikke for at  

 falde under begrebet sørøveri.
Det er ikke nødvendigt,  

 at der i forbindelse med handlingen foreligger forsæt til »berigelse« -  

 alene et had eller hævnmotiv er tilstrækkeligt.
 Sørøveri kan ikke begås af et  

 krigsskib eller andet statsskib, men alene af et privat skib, jf. dog artikel  

 102.
 Artikel 101 omfatter kun handlinger begået på  

 det åbne hav, i den eksklusive økonomiske zone, jf. artikel 58,  

 stk. 2, eller i et område uden for nogen stats jurisdiktion, se  

 kommentaren til artikel 100.
 Såfremt tilsvarende handlinger er begået inden  

 for en stats land-, luft- og søterritorium, betragtes det ikke som  

 sørøveri i egentlig forstand (en international forbrydelse),  

 men en forbrydelse (røveri) underlagt den pågældende stats  

 nationale lovgivning.
Der er ikke i definitionen af sørøveri givet  

 nogen beskrivelse af, hvilke handlinger, som er »ulovlige« under a).  

 Spørgsmålet må på denne baggrund afgøres af  

 den nationale domstol i det land, hvor sagen mod det pågældende  

 sørøverskib/luftfartøj kommer til  

 pådømmelse.
Det bemærkes i denne forbindelse, at et skib,  

 som har gjort sig skyldig i sørøveri, er undergivet andre  

 staters jurisdiktion, herunder også strafferetligt, og ikke kun  

 flagstatens, jf. artikel 105.
 Til artikel 102:
 Artiklen, der svarer til artikel 16 i 1958-konventionen,  

 ligestiller sørøveri begået af et krigsskib, statsskib  

 eller statsluftfartøj med sørøveri begået af et  

 privat skib eller privat luftfartøj, jf. artikel 101.
 Virkningen af bestemmelsen er, at et krigsskib eller  

 statsskib/statsluftfartøj, hvis besætning har gjort mytteri og  

 derefter udøver sørøveri, ikke længere har krav  

 på immunitet i henhold til henholdsvis artiklerne 95 og 96.  

 Fartøjet kan således opbringes, jf. artikel 105, og bordes i  

 tilfælde af mistanke om, at det anvendes til sørøveri,  

 jf. artikel 110, stk. 1, litra a.
 Til artikel 103:
 Artiklen, der svarer til artikel 17 i 1958-konventionen,  

 definerer et »sørøverskib« eller »piratluftfartøj«, som  

 et fartøj, hvor de, som har den faktiske kontrol om bord, har til  

 hensigt at bruge det, bruger det eller har brugt det til at begå  

 sørøverihandlinger med som beskrevet i artikel 101.
 Til artikel 104:
 Artiklen, som svarer til artikel 18 i 1958-konventionen,  

 fastslår, at spørgsmålet om bevarelse eller fortabelse af  

 nationalitet for et fartøj, som er blevet sørøverskib  

 eller piratluftfartøj, jf. artikel 103, afgøres efter  

 flagstatens nationale lovgivning.
 Et sørøverskib eller piratluftfartøj  

 beholder således sin nationalitet, medmindre flagstatens lovgivning  

 betragter sørøveri som grundlag for tab af nationalitet.  

 Flagstatens jurisdiktion over skibet eller luftfartøjet, når det  

 beholder sin nationalitet, er imidlertid ikke længere eksklusiv, jf.  

 artikel 105, 107 og 110, stk. 1, litra a og d.
 Til artikel 105:
 Artiklen, der svarer til artikel 19 i 1958-konventionen,  

 hjemler enhver stat ret til at opbringe et »sørøverskib« eller  

 »piratluftfartøj« eller et skib eller luftfartøj, som  

 sørøvere eller flypirater har bemægtiget sig og har  

 kontrol over samt anholde personer og beslaglægge ejendom om bord.  

 Opbringelsen kan ske på det åbne hav eller på et hvilket  

 som helst andet område uden for nogen stats jurisdiktion.
 Bestemmelsen hjemler en universel jurisdiktion, som enhver  

 stat kan udøve over for et »sørøverskib« eller  

 »piratluftfartøj« og er den mest omfattende undtagelse fra hovedreglen  

 i artikel 92 om flagstatens enekompetence over fartøjer, som  

 fører dens flag på det åbne hav.
 Det er domstolen i den stat, som foretager opbringelsen,  

 som på grundlag af den nationale ret idømmer straffe og  

 afgør, hvad der skal ske med fartøj og beslaglagt ejendom, dog  

 med forbehold af tredjemands rettigheder, såfremt denne har handlet i  

 god tro.
 Til artikel 106:
 Artiklen, som er enslydende med artikel 20 i  

 1958-konventionen, er modstykket til artikel 105, der hjemler enhver stat ret  

 til at opbringe et »sørøverskib« eller et »piratfly«, idet  

 bestemmelsen gør den stat, som opbringer et mistænkt  

 fartøj, ansvarlig for »ethvert tab eller enhver skade« som  

 følge af en opbringning, der er foretaget »uden tilstrækkeligt  

 grundlag«.
 Bestemmelsen, der er gældende såvel på  

 det åbne hav som i den eksklusive økonomiske zone, jf. artikel  

 58, stk. 2, skal beskytte flagstaten mod misbrug af andre staters  

 konkurrerende jurisdiktion.
 Til artikel 107:
 Artiklen - der svarer til artikel 21 i 1958-konventionen -  

 fastslår, at kun nedennævnte to grupper af skibe og  

 luftfartøjer er berettiget til at foretage opbringning for  

 sørøveri:
1)	krigsskibe eller militære fartøjer eller 2)	andre skibe eller luftfartøjer i statslig tjeneste, der er  

 bemyndiget til at kunne foretage opbringninger, og som er »forsynet med ydre  

 kendemærker, hvoraf det tydeligt fremgår, at de er i  

 statstjeneste.« Konventionen giver ingen definition af de under 2)  

 nævnte fartøjer.
Det antages i praksis at fartøjer, som  

 er bemyndiget til at foretage håndhævelsesopgaver, såsom  

 politi-, told og inspektionsfartøjer er omfattet.
 Bestemmelsen skal sikre mod misbrug af den i artikel 105  

 hjemlede opbringningsret.
 Til artikel 108:
 Artiklen, der er ny i forhold til 1958-konventionen om det  

 åbne hav, inkorporerer i havretten relevante bestemmelser, som kan  

 støtte staterne i samarbejdet om kontrollen med og bekæmpelse af  

 den stigende internationale handel med narkotika og psykotrope stoffer  

 på det åbne hav.
 Stk. 1 pålægger alle stater en  

 forpligtelse til at »samarbejde om bekæmpelse af ulovlig handel med  

 narkotika eller psykotrope stoffer, som drives fra skibe på det  

 åbne hav i strid med internationale konventioner«.
 Stk. 2. Bestemmelsen fastslår, at enhver  

 stat, som har rimelig grund til at antage, at et skib, som fører dens  

 flag, driver ulovlig handel med narkotika eller psykotrope stoffer, kan  

 anmode andre stater om medvirken til at bekæmpe dette.
 Bestemmelsen gælder også den eksklusive  

 økonomiske zone, jf. artikel 58, stk. 2. Inden for bestemmelsens  

 område er indgået følgende internationale  

 konventioner:
FN's Enkelt Konvention om narkotiske midler af 30. marts  

 1961 og FN's konvention af 21. februar 1971 om psykotrope stoffer  

 samt FN's konvention af 20. december 1988 imod ulovlig handel  

 med narkotika og psykotrope stoffer.
 Europarådets Aftale af 31. januar 1995 til  

 gennemførelse af artikel 17 i FNs Konvention af 20. december  

 1988 imod ulovlig handel med narkotika og psykotrope stoffer.
 Til artikel 109:
 I henhold til stk. 1 forpligter staterne sig til at  

 samarbejde om bekæmpelsen af uautoriseret radio og TV-spredning  

 på det åbne hav og i den eksklusive økonomiske zone, jf.  

 artikel 58, pkt. 2.
 Stk. 2 definerer begrebet »uautoriseret  

 radiospredning«, som programmer sendt i strid med »internationale  

 forskrifter« fra et skib eller en installation på det åbne hav,  

 og som er »beregnet for almenheden«.
Den internationale telekommunikationsunion regulerer  

 radiospredningen og foretager registrering af frekvenser.
Af relevante  

 konventioner kan nævnes Europæisk overenskomst af 22. januar 1965  

 om forhindring af radiospredning fra stationer uden for søterritoriet  

 og Den internationale Telekonvention af 6. november 1982.
 Stk. 3 angiver en bred kreds af stater, som har  

 jurisdiktionskompetence i tilfælde af uautoriseret radiospredning.
Stk. 4 er en undtagelse fra hovedreglen i artikel 92  

 om flagstatens eksklusive jurisdiktionskompetence.
Bestemmelsen giver stater,  

 som har jurisdiktionskompetence i henhold til stk. 3, ret til, i  

 overensstemmelse med artikel 110, at foretage anholdelse af personer eller  

 opbringe ethvert skib, som driver uautoriseret radiospredning, og  

 beslaglægge sendeudstyret.
Bestemmelsen er gennemført i dansk  

 ret ved lov nr. 421 af 6. juni 2002 om radiofrekvenser, jf. lovens § 20,  

 der forbyder anvendelsen af radiofrekvenser til rundspredning af radio- og  

 fjernsynsprogrammer på det åbne hav eller i luftrummet  

 derover.
 Til artikel 110:
 Artiklen, der svarer til artikel 22 i 1958-konventionen om  

 det åbne hav, indeholder en undtagelse fra hovedreglen i artikel 92 om  

 flagstatens eksklusive jurisdiktionskompetence.
Bestemmelsen i stk. 1 omhandler visitationsretten,  

 som giver et krigsskib eller andet behørigt bemyndiget skib eller  

 luftfartøj i statslig tjenste ret til at borde og inspicere fremmede  

 skibe på det åbne hav eller i den eksklusive økonomiske  

 zone, jf. artikel 58, såfremt der foreligger et rimeligt grundlag for  

 mistanke om, at skibet 1)	driver sørøveri 2)	driver slavehandel 3)	driver uautoriseret radiospredning og krigsskibets flagstat har  

 jurisdiktion, jf. artikel 109, 4)	er uden nationalitet eller 5)	i virkeligheden har samme nationalitet som krigsskibet.
 Opregningen i stk. 1 er udtømmende og  

 visitationsretten gælder over for alle fremmede skibe med undtagelse af  

 krigsskibe og andre skibe, som nyder fuld immunitet, dvs. som udelukkende  

 benyttes i ikke-kommerciel statstjeneste, jf. artikel 96.
 Visitationsretten kan også udøves af  

 militære luftfartøjer og andre behørigt bemyndiget skibe  

 eller luftfartøjer, som er forsynet med ydre kendemærker, som  

 klart identificerer, at det er fartøjer i statstjeneste, jf.  

 stk. 4 og 5.
I stk. 2 angives formålet med og  

 fremgangsmåden ved udøvelsen af visitationsretten, som omfatter  

 standsning, bording og inspektion af et skib.
Formålet er at  

 kontrollere skibets ret til at føre sit flag.
Fremgangsmåden er  

 at det mistænkte skib standses og bordes under kommando af en officer,  

 for at der kan foretages en kontrol af skibets papirer, jf. artikel 91  

 stk. 2. Såfremt mistanken efter denne kontrol fortsat  

 består, kan der foretages videre undersøgelser.
Disse  

 undersøgelser må ikke have andre formål end de, som  

 berettiger visitationen og de skal foretages med størst mulig  

 hensynsfuldhed.
 Stk. 3 pålægger krigsskibets flagstat  

 erstatningsansvar for ethvert tab eller anden skade, som er  

 påført det bordede skib, såfremt visitationen viser sig  

 ubegrundet og skibet ikke har foretaget nogen handling, som berettigede en  

 visitation.
 I henhold til artikel 58 stk. 2, finder artikel 110  

 også anvendelse i den eksklusive økonomiske zone.
 Til artikel 111:
 Artiklen indeholder reglerne om retten til  

 forfølgelse in continenti af fremmede fartøjer (»hot pursuit«)  

 og bringer de hidtidige bestemmelser i artikel 23 i 1958-konventionen om det  

 åbne hav i overensstemmelse med Havretskonventionen.
 Der er fastsat nedennævnte betingelser for  

 udøvelse af retten til forfølgelse in continenti:
1)	retten kan udøves af kyststatens kompetente myndigheder, som  

 skal have god grund til at tro, at skibet har overtrådt dens love og  

 forskrifter.
Der skal foreligge bevis eller en konkret begrundet formodning  

 for, at en overtrædelse foreligger.
 2)	når forfølgelse påbegyndes, skal det fremmede  

 skib eller en af dets både befinde sig i indre farvand, på  

 søterritoriet eller i tilstødende zone, hvis  

 overtrædelsen gælder rettigheder, som zonen er oprettet for at  

 beskytte, eller i eksklusiv økonomisk zone, jf. artiklerne 55 og 56,  

 eller over kontinentalsoklen, jf. artikel 76, herunder sikkerhedszoner rundt  

 om installationer på kontinentalsoklen, såfremt  

 overtrædelsen gælder love og forskrifter, som kyststaten har  

 vedtaget for de to sidstnævnte havområder i overensstemmelse med  

 Havretskonventionen.
 For så vidt angår overtrædelse af  

 miljøbeskyttelsesregler i økonomisk zone antages retten til  

 forfølgelse in continenti at være begrænset til  

 overtrædelser, som kan håndhæves i henhold til  

 Havretskonventionen, jf. art. 220.
3)	forfølgelse in continenti anses ikke for påbegyndt,  

 førend det forfølgende skib har forvisset sig om, at det  

 forfulgte skib eller et af dets både eller andre fartøjer, som  

 opererer i fællesskab, og benytter det forfulgte skib som moderskib,  

 befinder sig inden for grænserne af de relevante havområder.
Det  

 forfulgte skib kan således godt befinde sig uden for området,  

 sålænge en båd, som på ovennævnte måde  

 kan siges at tilhøre skibet, har overtrådt bestemmelserne i  

 zonen eller havområdet.
4)	forfølgelsen in continenti kan først påbegyndes,  

 efter at et synligt eller hørligt signal til standsning er afgivet i  

 en afstand, som gør det muligt for det fremmede skib at høre  

 signalet, jf. stk. 4. Ordre til standsning givet via radio eller andre  

 telekommunikationsmidler opfylder således ikke betingelserne for at  

 indlede forfølgelsen.
Det forfølgende skib eller  

 luftfartøj skal derfor være i nærheden af det  

 mistænkte skib.
5)	forfølgelsen skal være kontinuerlig og uafbrudt.  

 Afbrydes den, kan den ikke genoptages.
Forfølgelsen kan overtages af  

 et andet skib eller fly end det, som indledte forfølgelsen, uden at  

 forfølgelsen anses som afbrudt.
 6)	retten til forfølgelse in continenti kan udøves i  

 andre staters økonomiske zoner, men skal ophøre, så snart  

 det forfulgte skib kommer ind på sin egen stats eller tredjestats  

 søterritorium, jf. stk. 3.
 7)	retten til forfølgelse in continenti kan kun udøves af  

 krigsskibe eller militære fartøjer eller andre dertil  

 bemyndigede skibe eller luftfartøjer, som er forsynet med ydre  

 kendemærker, og som kan identificeres som fartøjer i statslig  

 tjeneste som f.eks. politi- og toldkontrolskibe, jf. stk. 5.
 I stk. 6, litra b, gives særregler, såfremt  

 forfølgelse in continenti foretages af luftfartøjer.
 Stk. 7 indeholder en processuel bestemmelse om krav på  

 frigivelse af opbragte skibe.
Stk. 8 yder beskyttelse mod misbrug af retten til  

 forfølgelse in continenti.
Når et skib er blevet standset eller  

 opbragt uden for søterritoriet under omstændigheder, som ikke  

 berettiger til udøvelse af retten til forfølgelse in  

 continenti, har det forfølgende skibs flagstat erstatningspligt for  

 ethvert tab eller enhver skade, som forfølgelsen har  

 medført.
 Til artikel 112:
 Bestemmelsen svarer i det væsentlige til artikel 26  

 i 1958-konventionen.
 I stk. 1 fastslås i overensstemmelse med  

 artikel 87, stk. 1, litra c, såvel kyststaters som indlandsstaters  

 ret til at lægge undersøiske kabler og rørledninger  

 på det åbne hav uden for kontinentalsoklen, d.v.s.  

 »Området« - havbunden og dens undergrund, som ligger uden for  

 grænserne for national jurisdiktion, jf. artikel 1, stk. 1, nr.  

 1.
 Retten omfatter såvel tele- som elkabler samt  

 vedligeholdelsen af undersøiske kabler og rørledninger.
 I artiklens stk. 2 henvises til artikel 79,  

 stk. 5, hvorefter der ved udlægning af kabler og  

 rørledninger skal tages behørigt hensyn til allerede  

 eksisterende kabler og rørledninger herunder mulighederne for  

 reparation af disse.
 Til artikel 113:
 Artiklen svarer i det væsentligste til  

 1958-konventionens artikel 27.
Her forpligtes enhver stat til at udstede de  

 nødvendige love og forskrifter for at kunne straffe de i artiklen  

 nævnte overtrædelser, dvs. brud og beskadigelse af  

 undersøiske kabler eller rørledninger.
Denne bestemmelse finder  

 imidlertid ikke anvendelse på brud eller beskadigelse forårsaget  

 af personer, som, efter at have taget alle nødvendige forholdsregler  

 til undgåelse af et sådant brud eller en sådan  

 beskadigelse, alene handlede med det lovlige formål at redde liv eller  

 fartøjer.
Gennem artikel 58, stk. 2, finder artikel 113  

 også anvendelse i den eksklusive økonomiske zone i det omfang,  

 det ikke er uforeneligt med konventionens øvrige bestemmelser.
 Der foreligger ikke en strafbar handling, når  

 afbrydelsen eller beskadigelsen forårsages af personer, som udelukkende  

 forfølger lovlige formål for at redde liv eller skib.
 Bestemmelsen er gennemført i dansk ret ved  

 bekendtgørelse nr. 939 af 27. november 1992 om beskyttelse af  

 søkabler og undersøiske rørledninger.
 Til artikel 114:
 Artikel 114 svarer i det væsentlige til  

 1958-konventionens artikel 29.
 Artiklen indebærer, at kablernes og  

 rørledningernes ejere skal erstatte reparationsomkostningerne,  

 når han forårsager en sådan skade som angivet i artiklen,  

 dvs. ejeren har et objektivt ansvar.
 Til artikel 115:
 Artikel 115 svarer til 1958-konventionens artikel 29.
 Ifølge artiklen skal enhver stat udstede de  

 nødvendige love og forordninger for at sikre at skibsejere, som kan  

 godtgøre, at de for at undgå beskadigelse af et  

 undersøisk kabel eller en undersøiske rørledning har  

 ofret et anker, et net eller andre fiskeredskaber, holdes skadesløse,  

 såfremt skibets ejer forud har truffet alle rimelige  

 sikkerhedsforanstaltninger.
 Under henvisningen i artikel 58, stk. 2, finder  

 artikel 115 også anvendelse for den eksklusive økonomiske  

 zone.
 Til artikel 116:
Artiklen indskrænker den ved artikel 87 formulerede  

 frihed til at fiske på det åbne hav.
Ganske vist bliver der  

 også her opstillet grundsætningen om, at enhver stat har retten  

 til at udøve fiskeri på det åbne hav.
Denne ret  

 gælder imidlertid ikke ubegrænset.
Retten til fiskeri på  

 det åbne hav er udtrykkeligt underlagt de forbehold, der gælder  

 for de enkelte staters traktatmæssige forpligtelser, såvel som de  

 indskrænkende forskrifter i Konventionen, der tager hensyn til  

 kyststaternes rettigheder, pligter og interesser, bl.a. artikel 63,  

 stk. 2, og artiklerne 64-67.
 Til artikel 117:
 Artikel 117 foreskriver den almene forpligtelse for alle  

 stater til at træffe de foranstaltninger, der måtte være  

 nødvendige for at bevare de levende ressourcer i det åbne  

 hav.
 Til artikel 118:
Staternes forpligtelse til at samarbejde om bevarelse og  

 forvaltning af de levende ressourcer i det åbne hav er fastlagt i  

 artikel 118. En pligt til fælles foranstaltninger påhviler de  

 stater, hvis statsborgere udnytter identiske levende ressourcer eller  

 forskellige levende ressourcer i det samme område.
Den i  

 bemærkningerne til artikel 63 og artikel 64 omtalte FN-aftale om  

 fælles fiskebestande og stærkt vandrende fiskebestande  

 udspecificerer en række af de hermed forbundne forpligtelser.
Til dette  

 formål oprettes efter behov lokale eller regionale  

 fiskeriorganisationer.
Danmark deltager som EU-medlem via EFs  

 medlemskab, samt særskilt for så vidt angår  

 Færøerne og Grønland i en lang række regionale  

 fiskeriorganisationer, jf. bemærkningerne til artikel 63 ff.
 Til artikel 119:
 Artikel 119 konkretiserer den allerede i artikel 117  

 fastlagte almene grundsætning om bevarelsesforanstaltninger.
Der består en forpligtelse til at træffe  

 foranstaltninger for at sikre det største vedvarende udbytte.  

 Foranstaltninger baseres på det bedste videnskabelige materiale.
For at  

 opnå det førnævnte bør der tages hensyn til  

 relevante miljømæssige og økonomiske faktorer, herunder  

 udviklingslandenes særlige behov, samt til fiskerimønstre,  

 bestandenes indbyrdes afhængighed og almindeligt anbefalede  

 internationale minimumsnormer, det være sig lokale, regionale eller  

 globale.
 De fiskearter, som er knyttet til eller afhængige af  

 udnyttede arter, må ikke blive alvorligt truet.
 Der består en forpligtelse til udveksling af  

 informationer og data over fangst og fiskebestande inden for rammerne af de  

 kompetente internationale organisationer, det være sig lokale,  

 regionale eller globale.
 Samtidig skal det sikres, at bevarelsesforanstaltninger  

 for bestandene ikke diskriminerer mod andre staters fiskere.
 Til artikel 120:
Til bevarelse og forvaltning af havpattedyr i det  

 åbne hav finder artikel 65 anvendelse, dvs. at også inden for  

 området af det åbne hav kan kyststater og internationale  

 organisationer udstede videregående forskrifter til beskyttelse af  

 disse dyr.
Danmark deltager i det internationale hvalfangstsamarbejde, og  

 Danmark, Færøerne og Grønland deltager i relevante  

 regionale samarbejdsfora om hvaler, henholdsvis i Nordatlanten, Arktis, og i  

 Nordsøen og Østersøen, jf. bemærkningerne til art.  

 65.
Til Kapitel VIII (artikel 121) Den retlige ordning for øer Kapitlet betegner en vis videreudvikling i forhold til  

 Genève-konventionen af 1958 om det ydre territorialfarvand og den  

 tilstødende zone, »Territorialfarvandskonventionen«.
 Til artikel 121:
Artiklens stk. 1 definerer en ø som et af  

 naturen dannet landområde omgivet af vand, uden at det overskylles ved  

 højvande.
Indholdet af denne bestemmelse svarer til ovennævnte  

 Territorialfarvandskonventions artikel 10, stk. 1. Stk. 2  

 følger princippet i Territorialfarvandskonventionens artikel 10,  

 stk. 2, idet den bestemmer, at søterritorium, tilstødende  

 zone, eksklusiv økonomisk zone og kontinentalsokkel fastlægges  

 efter samme regler for øer som for andet landterritorium.  

 Ændringen i forhold til Territorialfarvandskonventionens regler findes  

 i stk. 3, hvor klipper indføres som havretligt begreb.
Det  

 fastlægges, at klipper ikke kan nyde samme rettigheder som øer,  

 hvis ikke de kan danne grundlag for menneskelig beboelse eller  

 selvstændigt økonomisk liv.
Disse klipper har ikke krav på  

 en eksklusiv økonomisk zone eller en kontinentalsokkel, men alene  

 på et søterritorium.
Begrebet klipper er således ikke  

 defineret præcist i artiklen, men kan indirekte bestemmes som  

 værende et landområde, der opfylder betingelsen i stk. 1,  

 men ikke i stk. 3. Reglen i stk. 3 er velbegrundet i  

 sammenhæng med Konventionens anerkendelse af eksklusive  

 økonomiske zoner på 200 sømil, jfr. kapitel V, idet  

 konsekvenserne ved inddragelse af sådanne skær i beregningerne  

 ville medføre uforholdsmæssigt brede zoner, der tillige kan give  

 anledning til afgrænsningstvister.
Statspraksis varierer med hensyn til fortolkning af  

 bestemmelsen.
F.eks. har Island ved beregningen af sin eksklusive  

 økonomiske zone benyttet basispunkter på klipper beliggende op  

 til 60 sømil fra kysten, medens UK i forbindelse med sin  

 tiltrædelse af Konventionen frafaldt tilsvarende krav for klippen  

 Rockalls vedkommende.
Til Kapitel IX (artikel 122   123) Lukkede eller delvis lukkede havområder I kapitlet opstilles regler om øget samarbejde  

 inden for fiskeri, miljøbeskyttelse og forskning.
Et sådant  

 samarbejde med dansk deltagelse består inden for rammerne af  

 Nordsøkonferencerne (Konventionen om beskyttelse af miljøet i  

 Det nordøstlige Atlanterhav (OSPAR) for miljøsamarbejdet og for  

 så vidt angår fiskeri EFs forvaltningssamarbejde med Norge  

 om visse fiskerier) og Agenda 21 for Østersøen  

 (Helsingfors-Kommissionen (HELCOM) for miljøsamarbejdet og Den  

 Baltiske Fiskerikommission (IBSFC) for fiskerisamarbejdet).
 Til artikel 122:
 Bestemmelsen definerer »lukkede eller delvis lukkede  

 havområder« som en havbugt, et bassin eller hav omgivet af to eller  

 flere stater og forbundet med et andet hav eller ocean ved et smalt  

 udløb eller bestående helt eller hovedsageligt af to eller flere  

 kyststaters søterritorier eller eksklusive økonomiske zoner.  

 Denne definition omfatter havområder som Nordsøen,  

 Østersøen, Sortehavet, Middelhavet og Barentshavet.
 Til artikel 123:
Artiklen opfordrer kyststaterne til at samarbejde under  

 udøvelsen af deres rettigheder og opfyldelsen af deres pligter i  

 henhold til Konventionen.
Navnlig tre områder skal være genstand  

 for samarbejde: fiskeri, miljøbeskyttelse og forskning.
Staterne skal  

 bestræbe sig på, efter behov, at indbyde andre interesserede  

 stater eller internationale organisationer til samarbejdet.
Til Kapitel X (artikel 124   132) Indlandsstaters ret til adgang til og fra havet og  

 transitfrihed Kapitel X regulerer indlandsstaters adgang til og fra  

 havet.
Bestemmelsen har baggrund i artikel 3 i Genève-konventionen fra  

 1958 om det åbne hav, men udvider dennes anvendelsesområde.
Cirka  

 en fjerdedel af verdens stater er indlandsstater.
Det bør bemærkes, at der er opstillet  

 yderligere rettigheder for indlandsstater eller geografisk forfordelte stater  

 i andre dele af Konventionen (navnlig artiklerne 69, 160-161, 254, 266, 269  

 og 272). Adskillige af de nævnte artikler kræver særlig  

 hensyntagen til de pågældende stater.
Artikel 70, stk. 2,  

 definerer en geografisk forfordelt stat som en kyststat, hvis geografiske  

 beliggenhed gør den afhængig af udnyttelsen af de levende  

 ressourcer i andre staters eksklusive økonomiske zoner i det lokale  

 eller regionale område med henblik på at skaffe  

 tilstrækkelige forsyninger af fisk til ernæringen af deres  

 befolkninger eller dele deraf, samt kyststater, som ikke kan gøre krav  

 på egne eksklusive økonomiske zoner.
 Havbundsmyndigheden skal ved udvinding af ressourcer  

 på og under den dybe havbund uden for enkeltstaters jurisdiktion tage  

 særligt hensyn til de problemer, som gør sig gældende for  

 indlandsstater eller geografisk forfordelte stater (artikel 160-161).
Artikel 254 giver de pågældende stater  

 mulighed for at deltage i videnskabelig havforskning i områder  

 tilhørende kyststater i området.
Artiklerne 266, 269 og 272  

 pålægger herudover stater, enten direkte eller gennem  

 internationale organisationer, at søge at udvikle indlandsstater og  

 geografisk forfordelte staters videnskabelige og teknologiske kapacitet.
 Til artikel 124:
I bestemmelsen opstilles begrebsdefinitioner.
En  

 indlandsstat er en stat, som ikke har en havkyst; en transitstat er en stat  

 med eller uden havkyst beliggende mellem en indlandsstat og havet, og gennem  

 hvis territorium transittrafik passerer.
 Til artikel 125:
Bestemmelsen regulerer indlandsstaters og transitstaters  

 rettigheder og pligter.
En indlandsstat har ret til adgang til og fra havet  

 for at kunne udnytte de rettigheder, som opstilles i Konventionen, bl.a.  

 rettigheder vedrørende det åbne hav og menneskehedens  

 fælles arv.
Vilkårene for indlandsstatens adgang til og fra havet  

 skal aftales mellem de pågældende indlandsstater og  

 transitstater.
Bestemmelsen indskrænker ikke udøvelsen af  

 transitstaternes suverænitet over deres territorium.
 Til artikel 126:
 Artiklen bestemmer, at Konventionens bestemmelser samt de  

 særlige aftaler om adgang til og fra havet, som måtte være  

 indgået mellem indlandsstater og transitstater, er undtaget fra  

 anvendelse af mestbegunstigelsesklausulen.
 Til artikel 127:
 Artiklen regulerer told- og  

 skattespørgsmål.
 Til artikel 128:
 Artiklen opstiller regler om frizoner og andre  

 toldfaciliteter.
 Til artikel 129:
 Bestemmelsen indeholder regler om samarbejde om bygning og  

 forbedring af transportmidler.
 Til artikel 130:
 Artiklen åbner mulighed for foranstaltninger med  

 henblik på at undgå eller afhjælpe forsinkelser eller andre  

 vanskeligheder af teknisk art i transittrafikken.
 Til artikel 131:
 Bestemmelsen opstiller krav om ligebehandling i havne af  

 indlandsstaters skibe.
 Til artikel 132:
 Bestemmelsen giver stater mulighed for at aftale  

 transitfaciliteter, som er mere vidtgående end de, der foreskrives i  

 Konventionen.
Til Kapitel XI (artikel 133-191) Området I årene efter 2. verdenskrig viste der sig i takt  

 med den tekniske udvikling stigende interesse for udnyttelse af havbundens  

 ressourcer i stadig større afstand fra kysten og på stadig  

 større dybder.
I 1945 fremsatte USA's præsident Truman  

 således en erklæring om, at ressourcerne på  

 kontinentalsoklen hørte under amerikansk jurisdiktion, og i 1950'erne  

 udvidede flere latinamerikanske stater deres suverænitetszoner, som  

 regel ud til 200 sømil fra kysten.
I konventionen af 29. april 1958 om  

 den kontinentale sokkel fastsattes i overensstemmelse med denne udvikling, at  

 kyststaterne havde eneret til havbundens ressourcer indtil en afstand af 200  

 sømil fra kysten eller så langt udover denne grænse, som  

 udvinding var teknisk mulig.
På grund af den fortsatte tekniske udvikling blev  

 udvindingskriteriet i 1958-konventionen efterhånden uacceptabelt, da  

 det førte til krybende jurisdiktion til fordel for kyststaterne og  

 dermed til fortsatte begrænsninger i havenes traditionelle frihed.
I  

 1967 fremsatte den maltesiske FN-ambassadør Arvid Pardo den tanke, at  

 havet og dets ressourcer burde være »menneskehedens fælles arv«.  

 Denne tanke fik bred tilslutning, og i 1970 vedtog FN's generalforsamling en  

 epokegørende resolution (nr. 2749/25), hvori havbunden og undergrunden  

 uden for national jurisdiktion og ressourcerne deri erklæredes for at  

 være menneskehedens fælles arv.
På denne basis formulerede  

 man i de følgende år under FN's tredje havretskonference det  

 havbundsregime, der blev fastlagt i Konventionens kapitel XI og de dertil  

 hørende Bilag III og IV.
Dette regime kom imidlertid ikke til at  

 omfatte de overliggende vandmasser »det åbne hav«, som er reguleret ved  

 Konventionens kapitel VII.
Havbundsregimet omfatter den del af havbunden, der ikke er  

 under national jurisdiktion.
Denne del af havbunden og dens undergrund  

 benævnes Området.
Afgrænsningen af Området i forhold  

 til områder under national jurisdiktion foretages af de enkelte  

 kyststater efter nærmere regler og i overensstemmelse med henstillinger  

 fra en særlig kommission under FN, jf.
Konventionens Artikel 76 og  

 Bilag II.
Disse regler sætter i modsætning til reglerne i  

 1958-konventionen naturbestemte begrænsninger for, hvor meget  

 kyststaterne kan udvide deres sokkelområde på bekostning af andre  

 staters råstofinteresser.
Ressourcerne i Området forvaltes af et særligt  

 internationalt organ, Den Internationale Havbundsmyndighed »Myndigheden«, der  

 er oprettet til dette formål ved Konventionens ikrafttræden i  

 1994. Myndigheden kan tildele rettigheder til at efterforske og udvinde  

 Områdets ressourcer, og Myndigheden kan selv deltage heri gennem en  

 særlig virksomhed, der benævnes Produktionsselskabet.
Det  

 påhviler blandt andet Myndigheden at fastlægge regler,  

 forskrifter og procedurer for efterforskning og udnyttelse af Områdets  

 ressourcer og at føre tilsyn med, at Konventionens bestemmelser og de  

 fastlagte regler, forskrifter og procedurer overholdes.
Myndighedens  

 Forsamling, jf. artikel 158, afholder en årlig mødesamling.  

 Myndighedens aktiviteter har hidtil overvejende været af organisatorisk  

 karakter, såsom afholdelse af valg til organerne, fastsættelse af  

 budget og udarbejdelse af forskrifter vedrørende  

 havbundsminedrift.
I kapitel XI og de tilhørende Bilag III og IV  

 fastlægges Myndighedens og Produktionsselskabets organisation, opgaver  

 og beføjelser samt de rettigheder og pligter, der påhviler de  

 deltagende stater, deres statsselskaber og de dem undergivne private  

 selskaber og personer, der deltager i aktiviteter i Området.
Det er  

 endvidere forudsat, at der oprettes et særligt  

 tvistløsningsorgan, Den Internationale Havretsdomstols Afdeling for  

 Havbundstvister, og dette organ er tillagt kompetencen i forbindelse med  

 løsning af eventuelle tvister vedrørende aktiviteter i  

 Området.
Det regime, der blev fastlagt i kapitel XI og Bilag III og  

 IV udformedes efter planøkonomiske og bureaukratiske principper, der  

 ikke var acceptable for de førende industrilande.
Dette  

 medførte, at Konventionen ved afslutningen af FN's tredje  

 havretskonference i 1982 ikke fandt tilstrækkelig tilslutning.  

 Konferencen vedtog en resolution »Resolution I« om nedsættelse af en  

 Forberedende Kommission, som foruden at forberede oprettelsen af de  

 ovennævnte institutioner ved Konventionens ikrafttræden  

 også fik til opgave at søge en løsning af de  

 opståede problemer med havbundsregimet.
Dette førte imidlertid  

 ikke til det ønskede resultat, og på baggrund af den alvorlige  

 situation, der derved opstod for Konventionens fremtid, tog FN's  

 Generalsekretær i 1990 initiativ til en række uformelle  

 konsultationer.
Disse konsultationer førte til løsning af de  

 udestående problemer, og løsningen fremlagdes og vedtoges d. 28.  

 juli 1994 i FN's Generalforsamling i form af en resolution og en Aftale om  

 gennemførelse af Havretskonventionens kapitel XI, Bilag III og Bilag  

 IV.
Aftalen er nedenfor under III ledsaget af generelle  

 bemærkninger, men ikke af særskilte bemærkninger til de  

 enkelte bestemmelser i Aftalen og dens Bilag.
I bemærkningerne til de  

 enkelte artikler i kapitel XI og de tilhørende Bilag er derimod taget  

 hensyn til Aftalens virkning, og der er redegjort for det kombinerede indhold  

 af de pågældende artikler og de relevante bestemmelser i Aftalen.  

 Citater af Aftalen og dens Bilag i den forbindelse er gengivet med kursiveret  

 skrift.
 Kapitel XI er opdelt i 5 hovedafsnit, henholdsvis  

 almindelige bestemmelser (artikel 133   135), principper gældende for  

 Området (artikel 136   149), udvikling af Områdets ressourcer  

 (artikel 150   155), Myndigheden, dens organer og status (artikel 156   185),  

 samt bilæggelse af tvister og om responsa (artikel 186   191).
 Til artikel 133:
I denne artikel indføres en sondring mellem  

 »ressourcer« og »mineraler«.
Ved »ressourcer« forstås mineralske  

 ressourcer, der er til stede på deres oprindelige plads på eller  

 under havbunden, og ved »mineraler« forstås ressourcer, der er udvundet  

 fra Området, hvilket ifølge artikel 1 er den del af havbunden og  

 dens undergrund, der ligger uden for national jurisdiktion.
Ifølge artikel 136 tilhører ressourcerne i  

 Området menneskehedens fælles arv.
Disse ressourcer kan  

 ifølge artikel 137, stk. 2 ikke overdrages.
I modsætning  

 hertil indebærer bestemmelserne i artikel 137, stk. 2 og 3, at  

 ejendomsretten til mineraler, der er udvundet fra Området, kan  

 overdrages til en stat eller til en juridisk eller fysisk person, men kun  

 såfremt de pågældende mineraler er udvundet i  

 overensstemmelse med bestemmelserne i kapitel XI og Aftalen af 28. juli 1994  

 og såfremt overdragelsen sker i overensstemmelse hermed og i  

 overensstemmelse med Myndighedens regler, forskrifter og procedurer.
 Til artikel 134:
Anvendelsesområdet for kapitel XI og Aftalen af 28.  

 juli 1994 begrænses i denne artikel geografisk til Området,  

 hvilket ifølge artikel 1 er den del af havbunden og dens undergrund,  

 som ligger uden for national jurisdiktion.
Afgrænsning af Området  

 i forhold til de dele af havbunden, der er under national jurisdiktion, sker  

 ved, at hver enkelt stat på grundlag af henstillinger fra Kommissionen  

 for Kontinentalsoklens Grænser fastlægger de ydre grænser  

 for dens kontinentalsokkel, jf. bestemmelserne i artikel 76.  

 Afgrænsningen er således et nationalt anliggende, og man har ikke  

 tillagt Myndigheden nogen kompetence i den forbindelse.
 Inden for Området reguleres alle aktiviteter  

 vedrørende efterforskning og udnyttelse af Områdets ressourcer,  

 jf. artikel 1, af bestemmelserne i Kapitel XI og Aftalen af 28. juli  

 1994.
 Til artikel 135:
Anvendelsesområdet for Kapitel XI og Aftalen er i  

 artikel 134 begrænset til havbunden og dens undergrund.
Det  

 præciseres i denne artikel yderligere, at bestemmelserne i Kapitel XI  

 og Aftalen af 28. juli 1994 samt de rettigheder, der tildeles eller  

 udøves i henhold dertil, ikke berører den retlige status for de  

 farvande, der befinder sig over Området, eller for luftrummet over  

 disse farvande.
Bestemmelsen i artikel 135 er parallel med bestemmelsen i  

 artikel 78, stk. 1, hvori det præciseres, at en kyststats  

 rettigheder over kontinentalsoklen ikke påvirker den retlige status for  

 de overliggende farvande eller luftrummet herover.
I artikel 78, stk. 2  

 nævnes i den forbindelse særlig, at udøvelsen af  

 rettigheder ikke må gribe ind i eller medføre nogen uberettiget  

 krænkelse af sejladsen eller andre staters rettigheder eller friheder  

 som foreskrevet i Konventionen.
Dette gælder tilsvarende for  

 aktiviteter i Området.
I tilfælde af konflikt følger  

 afvejningen af interessen i ressourceudnyttelse med traditionelle interesser  

 i Området de samme retningslinier som afvejningen af interessen i  

 ressourceudnyttelse med traditionelle interesser på kontinentalsoklen,  

 jf. artikel 60 og artikel 147.
På kontinentalsoklen kan den pågældende  

 kyststat, såfremt den opretter en eksklusiv økonomisk zone, ud  

 over rettighederne vedrørende havbunden og dens undergrund i  

 medfør af artikel 56 også udøve suveræne  

 rettigheder blandt andet vedrørende udnyttelse af den overliggende  

 vandmasses naturlige ressourcer, herunder fiskeri, og udvinding af energi fra  

 vand, havstrømme og vind.
Der eksisterer ikke inden for Konventionens  

 rammer mulighed for at udøve tilsvarende suveræne rettigheder  

 vedrørende de farvande og luftrum, der ligger over Området,  

 hverken for Myndigheden eller de deltagende stater.
 Til artikel 136:
 Artiklen fastlægger, at Området og dets  

 ressourcer er menneskehedens fælles arv.
 Af artiklens formulering fremgår, at ikke blot  

 Områdets ressourcer, men også eventuel udnyttelse af  

 Området, som ikke er ressourcebetinget, er omfattet af begrebet  

 »menneskehedens fælles arv«.
Begrebet »menneskehedens fælles arv« defineres ikke  

 nærmere, men det kan blandt andet bemærkes, at ressourcerne i  

 området ikke kan overdrages.
Mineraler, der er udvundet af  

 Områdets ressourcer i overensstemmelse med Konventionens bestemmelser  

 og Myndighedens regler, forskrifter og procedurer, kan derimod overdrages og  

 herved udsondres fra menneskehedens fælles arv, jf. artikel 137.
Det kan endvidere bemærkes, at Myndigheden har  

 beføjelse til at udøve alle rettigheder på menneskehedens  

 vegne vedrørende ressourceudnyttelse i Området, jf. artikel 137,  

 stk.2. Af artikel 157, stk. 1 fremgår, at Myndigheden også i  

 et vist omfang har beføjelse til at koordinere de deltagende staters  

 aktiviteter i Området vedrørende ikke ressourcebetinget  

 udnyttelse.
Denne beføjelse er imidlertid begrænset.
Det kan  

 således bemærkes, at Myndigheden har beføjelse til at  

 koordinere og udbrede de resultater, der opnås ved videnskabelig  

 havforskning i området, men at Myndigheden ikke har beføjelse  

 til at koordinere selve forskningsaktiviteterne, jf. artikel 143.
 Til artikel 137:
Ifølge artiklen tilkommer alle rettigheder til  

 Områdets ressourcer hele menneskeheden.
Disse ressourcer kan ikke  

 overdrages.
Ingen stat kan kræve eller udøve suverænitet  

 eller suveræne rettigheder over nogen del af Området eller dets  

 ressourcer og ingen stat eller fysisk eller juridisk person kan tilegne sig  

 nogen del heraf.
I modsætning hertil kan mineraler, der udvindes fra  

 området, overdrages.
Fysiske eller juridiske personer kan kræve,  

 erhverve og udøve rettigheder med hensyn til mineraler fra  

 Området, men kun såfremt de er udvundet i overensstemmelse med  

 Konventionens bestemmelser.
 Myndigheden pålægges at handle på hele  

 menneskehedens vegne for så vidt angår Områdets ressourcer,  

 og udvinding af mineraler fra Området skal ske i overensstemmelse med  

 Myndighedens regler, forskrifter og procedurer.
 Til artikel 138:
 Med denne artikel gøres det klart, at de deltagende  

 stater ikke er frit stillet med hensyn til aktiviteter i Området, men  

 at Havbundsmyndighedens kompetence til godkendelse og regulering af  

 aktiviteter i Området skal tages i betragtning. jf. artikel 137 og  

 artikel 157, stk. 1.
 Endvidere præciseres det, at aktiviteter i  

 Området skal være i overensstemmelse med anerkendte folkeretlige  

 regler.
 Til artikel 139:
I artiklen pålægges de deltagende stater pligt  

 til hver for sig at sikre, at ikke blot de selv, men også  

 statsvirksomheder eller fysiske og juridiske personer, der er statsborgere  

 eller hjemmehørende i den pågældende stat eller er under  

 dens kontrol, udøver eventuelle aktiviteter i Området i  

 overensstemmelse med Kapitel XI.
Den samme pligt gælder for  

 internationale organisationer for så vidt angår eventuelle  

 aktiviteter i Området.
Deltagende stater og internationale organisationer  

 pålægges, med forbehold af folkerettens regler, ansvar for den  

 skade, der forvoldes ved at de undlader at opfylde deres forpligtelser  

 ifølge Kapitel XI.
Dog er Myndigheden ansvarlig for enhver skade, der  

 er en følge af dens retsstridige udøvelse af sine  

 beføjelser og funktioner, jf.
Bilag III, artikel 22.
 Deltagende stater og internationale organisationer, der  

 optræder sammen, pålægges solidarisk ansvar.
I tilfælde af skade forvoldt af en fysisk eller  

 juridisk person bortfalder sponsorstatens ansvar, såfremt denne stat  

 har truffet alle nødvendige og passende forholdsregler til at sikre,  

 at personen effektivt efterlever bestemmelserne i Kapitel XI.
I den  

 forbindelse kan særligt nævnes sponsorstatens forpligtelse til at  

 bistå Myndigheden med at sikre, at bestemmelserne efterleves, jf.  

 artikel 153, stk. 4.
 Deltagende stater, som er medlemmer af internationale  

 organisationer, pålægges at træffe passende  

 foranstaltninger til at sikre, at sådanne organisationer påtager  

 sig deres ansvar i medfør af denne artikel.
 Til artikel 140:
I artiklen pålægges Myndigheden og de  

 deltagende stater at udøve deres aktiviteter i Området i hele  

 menneskehedens interesse og drage omsorg for en ligelig fordeling af det  

 eventuelle udbytte af aktiviteter i Området.
Der skal i den forbindelse  

 tages særligt hensyn til interesser og behov hos udviklingslandene og  

 hos de befolkninger, der endnu ikke har opnået fuld uafhængighed  

 eller anden selvstyrestatus.
 Til artikel 141:
I artiklen fastslås, at alle stater skal have adgang  

 til at anvende Området uden forskelsbehandling inden for Konventionens  

 rammer.
Endvidere fastslås, at denne adgang udelukkende gælder  

 fredelige formål.
Bestemmelsen er generelt formuleret og  

 præciseres ikke yderligere i Konventionen.
Den udelukker ikke  

 militær anvendelse af Området.
Spørgsmålet om  

 fuldstændig afmilitarisering af Området drøftedes på  

 FN's 3. Havretskonference, men man nåede ikke til enighed herom.
 Til artikel 142:
 Når forekomster af ressourcer strækker sig fra  

 Området ind over en kyststats kontinentalsokkel, har den berørte  

 kyststat krav på, at aktiviteter i Området med henblik på  

 udnyttelse af disse ressourcer udføres med tilbørlig  

 hensyntagen til kyststatens rettigheder og legitime interesser.
 Den, der udfører sådanne aktiviteter i  

 Området, pålægges derfor i artiklen pligt til  

 forudgående underretning og konsultationer med den  

 pågældende kyststat om eventuelle grænseoverskridende  

 forekomster, og udnyttelse af den del af forekomsten, der findes på  

 kyststatens sokkel, kræver den pågældende kyststats  

 forudgående samtykke.
 Uanset bestemmelserne i Kapitel XI og Aftalen af 28. juli  

 1994 og de tilladelser, der eventuelt er givet i medfør heraf, har  

 kyststaten ret til at træffe passende foranstaltninger til at beskytte  

 sin kyst mod forureningsfare og andre farlige begivenheder, jf. også  

 bestemmelserne i Kapitel XII om beskyttelse og bevaring af  

 havmiljøet.
 Til artikel 143:
 I artiklen understreges, at videnskabelig havforskning i  

 Området skal udføres udelukkende til fredelige formål og i  

 hele menneskehedens interesse og i øvrigt følge de generelle  

 principper for havforskning, der er fastlagt i Kapitel XIII.
Alle stater og kompetente internationale organisationer  

 har ifølge artikel 238 med forbehold af andre staters rettigheder og  

 pligter ret til at udføre videnskabelig havforskning.
Myndigheden kan  

 udføre videnskabelig havforskning, men kun vedrørende  

 Området og dets ressourcer, og Myndigheden har ret til at lade andre  

 udføre videnskabelig forskning for sig på kontraktbasis i dette  

 øjemed.
 Det pålægges Myndigheden at fremme og  

 tilskynde til udførelsen af videnskabelig havforskning i Området  

 og Myndigheden skal koordinere og udbrede resultaterne af sådan  

 forskning og analyse, når de foreligger.
Deltagende stater skal på deres side fremme  

 internationalt samarbejde vedrørende videnskabelig havforskning i  

 Området blandt andet ved at deltage i internationale programmer og ved  

 at sikre, at programmer udarbejdes og at resultater effektivt udbredes gennem  

 Myndigheden eller efter behov gennem andre internationale organisationer  

 eller kanaler.
Heraf fremgår indirekte, at de deltagende stater for  

 så vidt angår videnskabelig havforskning i Området har en  

 vis handlefrihed i forhold til Myndigheden, idet det ikke tilkommer  

 Myndigheden at koordinere havforskningsaktiviteterne i Området, og de  

 deltagende stater kan efter behov udbrede forskningsresultater ad andre  

 kanaler.
 Endelig lægges der vægt på, at de  

 deltagende staters forskningsprogrammer for Området  

 tilrettelægges til fordel for udviklingslande og teknologisk mindre  

 udviklede stater med henblik på at styrke deres forskningskapacitet, at  

 oplære deres og Myndighedens personale og at fremme anvendelsen af  

 deres kvalificerede personale.
 Til artikel 144:
I artiklen fastsættes særlige regler for  

 overførsel af teknologi og viden vedrørende aktiviteter i  

 Området til Myndigheden og udviklingslandene.
Almindelige bestemmelser  

 vedrørende overførsel af teknologi findes i Kapitel XIV.
 I stk. 1 pålægges det Myndigheden at  

 træffe foranstaltninger til at erhverve sådan teknologi og viden  

 og at fremme og tilskynde til, at sådan viden overføres til  

 udviklingslande, således at alle deltagende stater drager fordel  

 heraf.
I stk. 2 pålægges det yderligere  

 Myndigheden og de deltagende stater at samarbejde om overførsel af  

 sådan viden med henblik på, at Produktionsselskabet og alle  

 deltagende stater kan drage fordel heraf.
I den forbindelse kan det  

 bemærkes, at Konventionen pålægger Myndigheden og de  

 deltagende stater en særlig forpligtelse til at forsyne  

 Produktionsselskabet med teknologi, jf. artikel 170, stk. 4.
I to underpunkter specificeres nærmere, hvorledes  

 Myndigheden og de deltagende stater bedst kan fremme  

 teknologioverførsel.
Herunder nævnes særlig, at de skal  

 lette adgangen til den relevante teknologi på retfærdige og  

 rimelige vilkår og betingelser.
I afsnit 5 i Bilaget til Aftalen af 28. juli 1994  

 anføres en række yderligere principper for overførsel af  

 teknologi.
Herunder kan særligt nævnes, at adgangen til den  

 relevante teknologi i første omgang skal søges på det  

 åbne marked eller gennem joint venture ordninger.
 Dersom dette ikke lykkes, kan Myndigheden anmode de  

 deltagende stater og deres kontrahenter om at samarbejde om fremskaffelse af  

 den relevante teknologi, og de deltagende stater og deres kontrahenter er  

 forpligtet til et sådant samarbejde, dog således at deres  

 immaterielle rettigheder skal respekteres.
 Dette kan indebære en væsentlig  

 begrænsning i Produktionsselskabets og udviklingslandenes adgang til  

 avanceret teknologi med henblik på beskyttelse de involverede  

 selskabers kommercielle interesser.
 Til artikel 145:
Konventionens Kapitel XII indeholder generelle  

 bestemmelser for beskyttelse og bevarelse af havmiljøet.
Området  

 behandles særligt i artikel 209 og 215. I artikel 145  

 pålægges de deltagende stater og Myndigheden en særlig  

 pligt til at sikre en effektiv beskyttelse af havmiljøet mod de  

 eventuelle skadelige virkninger af aktiviteter i Området, og det  

 pålægges Myndigheden at udstede passende regler, forskrifter og  

 procedurer i den forbindelse.
 Som vigtige elementer i havmiljøet, der  

 særlig skal beskyttes, nævnes kysterne, den økologiske  

 ligevægt, flora og fauna samt de naturlige ressourcer i Området.  

 Som et særlig væsentligt faremoment for havmiljøet  

 nævnes forurening, særlig fra boring, opmudring, udgravning,  

 anbringelse af affald og opførelse og drift eller vedligeholdelse af  

 anlæg i forbindelse med havbundsminedrift.
 Til artikel 146:
 I artiklen pålægges Myndigheden at udstede  

 passende regler, forskrifter og procedurer til supplering af eksisterende  

 folkeretlige regler med henblik på effektiv beskyttelse af menneskeliv  

 ved aktiviteter i Området.
 Til artikel 147:
Artiklen uddyber bestemmelsen i artikel 135 for så  

 vidt angår forholdet mellem udøvelsen af aktiviteter i  

 Området og udøvelsen af skibsfart og andre aktiviteter i  

 havmiljøet.
Ingen af aktiviteterne har forrang, idet den ene type af  

 aktiviteter skal udføres med rimelig hensyntagen til den anden.
 Vedrørende installationer, der anvendes til  

 udførelse af aktiviteter i Området, fastsættes  

 bestemmelser, der svarer til de bestemmelser, der gælder for  

 tilsvarende aktiviteter i den eksklusive økonomiske zone og på  

 kontinentalsoklen, jf. artikel 60.
Der skal således gives behørig meddelelse om  

 opførelse, placering og flytning af sådanne installationer, og  

 der skal oprettes passende sikkerhedszoner omkring dem.
Endvidere skal de  

 forsynes med permanente advarselsanordninger.
De må ikke placeres til  

 hinder for vitale sejlads- eller fiskeriinteresser, og de må  

 udelukkende anvendes til fredelige formål.
Installationerne har ikke  

 folkeretlig status af øer.
Sådanne installationer må i øvrigt kun  

 opføres, placeres og flyttes i overensstemmelse med Myndighedens  

 regler, forskrifter og procedurer.
Sådanne regler mv. er vedtaget af  

 Myndigheden og indarbejdet i Myndighedens standardkontraktbestemmelser.
 Til artikel 148:
 Artiklen indeholder en hensigtserklæring om at  

 hjælpe udviklingslandene, og særlig de udviklingslande, der  

 samtidig er indlandsstater eller i øvrigt geografisk forfordelt, til  

 at overvinde de naturbestemte hindringer for deltagelse i aktiviteter i  

 Området.
 Til artikel 149:
Artiklen fastsætter, at genstande af  

 arkæologisk eller historisk betydning i Området enten skal  

 bevares i hele menneskehedens interesse, eller overdrages således, at  

 hele menneskehedens interesse varetages.
I den forbindelse gives fortrinsret  

 for oprindelsesstaten eller den kulturelle eller historiske og  

 arkæologiske oprindelsesstat.
Denne bestemmelse afviger fra tidligere  

 folkeret, hvorefter finderen frit kunne disponere over sådanne fund.
 Begrebet oprindelsesstat er i denne forbindelse uklart.  

 Artiklen angiver ikke nogen prioritering i tilfælde, hvor  

 oprindelsesstaten ikke er den samme som den, hvori genstanden af kulturelle,  

 historiske eller arkæologiske grunde kan siges at have sin  

 oprindelse.
 Bestemmelsen gennemføres i dansk ret ved  

 ændring af Museumsloven.
 Kyststaternes rettigheder uden for Området er  

 reguleret ved artikel 303, jf. bemærkningerne hertil.
 Til artikel 150:
Artiklen fastlægger de overordnede principper for  

 aktiviteter i Området.
Disse principper er centreret omkring udvikling  

 af Områdets ressourcer.
Hovedvægten lægges på at  

 bidrage til en harmonisk udvikling i verdensøkonomien og en  

 afbalanceret vækst i den internationale handel samt fremme af  

 internationalt samarbejde med henblik på generel udvikling i alle lande  

 og særligt udviklingslandene.
 Med henblik herpå sigtes i hovedtræk mod  

 etablering af en hensigtsmæssig forvaltning af ressourcerne i  

 Området, kanaliseret gennem Myndigheden og Produktionsselskabet.  

 Endvidere sigtes mod styring af udbudet af mineraler udvundet fra  

 Området med henblik på bedst mulig forsyningssikkerhed og fremme  

 af rimelige og stabile priser og markedsforhold for de pågældende  

 mineraler, og der sigtes mod beskyttelse af udviklingslandene mod ugunstige  

 virkninger af eventuelle prisændringer eller ændringer i  

 afsætningsmuligheder.
 Disse principper er modificeret ved Aftalen af 28. juli  

 1994, hvori vægten i højere grad er lagt på hensynet til  

 markedsprincipper og til kommercielle interesser som grundlag for  

 tilrettelæggelsen af aktiviteterne i Området.
 Til artikel 151:
I medfør af Aftalen af 28. juli 1994 finder  

 artiklens stk. 1-7 og stk. 9 ikke anvendelse, jf. afsnit 6,  

 stk. 7 i Bilaget til Aftalen.
Bilagets afsnit 6 indeholder de aftalte  

 principper for Myndighedens produktionspolitik, som gengives  

 nedenfor:
 1.	Myndighedens produktionspolitik skal baseres på  

 følgende principper:
a)	Udvikling af Områdets ressourcer skal ske efter sunde  

 kommercielle principper; b)	Bestemmelserne i GATT aftalen, i dens relevante regelsæt og i  

 dens afløser eller i de aftaler, der eventuelt fortrænger den,  

 skal gælde for aktiviteterne i Området; c)	Der må især ikke forekomme subsidiering af aktiviteter i  

 Området, undtagen hvis det er tilladt i de aftaler, der er omtalt under  

 litra b). Subsidiering skal i dette øjemed defineres i samme termer  

 som i de aftaler, der er omtalt under litra b); d)	Der må ikke diskrimineres mellem mineraler udvundet fra  

 Området og mineraler fra andre kilder.
Der må ikke gives nogen  

 fortrin i markedsadgangen til sådanne mineraler eller varer, der er  

 produceret på basis af sådanne mineraler, herunder  

 særlig:
(i)	ved anvendelse af toldmæssige eller ikke-toldmæssige  

 barrierer; og (ii)	givet af de deltagende stater til sådanne mineraler eller  

 varer, som er produceret af deres statslige virksomheder eller af fysiske  

 eller juridiske personer, som besidder deres statsborgerskab eller  

 kontrolleres af dem eller deres statsborgere; e)	Den arbejdsplan for udnyttelse, som er godkendt af Myndigheden for  

 hvert mineområde, skal angive det forventede produktionsforløb  

 inklusive et skøn over den maksimale mængde af mineraler, som  

 forventes produceret årligt i henhold til arbejdsplanen; f)	Følgende bestemmelser skal gælde vedrørende  

 bilæggelse af tvister angående bestemmelserne i de aftaler, der  

 henvises til i litra b):
(i)	Hvor de involverede deltagende stater deltager i sådanne  

 aftaler, kan de henholde sig til de procedurer for bilæggelse af  

 tvister, der er indeholdt i disse aftaler; (ii)	Hvor en eller flere af de deltagende stater ikke deltager i  

 sådanne aftaler, skal de kunne anvende de procedurer for  

 bilæggelse af tvister, der er anført i Konventionen; g)	I tilfælde af, at det det fastslås i henhold til de  

 under litra b) nævnte aftaler, at en deltagende stat har været  

 involveret i subsidiering, som er forbudt eller har medført ugunstige  

 virkninger på en anden deltagende stats interesser, og der ikke er  

 taget passende skridt af den eller de pågældende deltagende  

 stater, kan en deltagende stat anmode Rådet om at træffe passende  

 forholdsregler.
 2.	De principper, der er indeholdt i paragraf 1, skal ikke have nogen  

 virkning for rettigheder og forpligtelser i henhold til nogen bestemmelse i  

 de aftaler, der er nævnt under paragraf 1, litra b), eller for de  

 relevante aftaler om frihandel og toldunioner i forholdet mellem de  

 deltagende stater, som deltager i sådanne aftaler.
 3.	En kontrahents accept af subsidier, bortset fra sådanne som  

 eventuelt er tilladt i henhold til de aftaler, der er omtalt i paragraf 1,  

 litra b), skal anses for at være et brud på de  

 grundlæggende vilkår i den kontrakt, der udgør  

 arbejdsplanen for udførelse af aktiviteter i Området.
 4.	Enhver deltagende stat, som har grund til at antage, at  

 vilkårene i paragraf 1, litra b) - d) eller paragraf 3 ikke er  

 overholdt, kan indlede procedurer for bilæggelse af tvist i  

 overensstemmelse med paragraf 1, litra f) eller g).
 5.	En deltagende stat kan til enhver tid henlede Rådets  

 opmærksomhed på aktiviteter, som efter dens opfattelse ikke er i  

 overensstemmelse med vilkårene i paragraf 1, litra b) - d).
 6.	Myndigheden skal udvikle regler, forskrifter og procedurer, som  

 sikrer gennemførelse af bestemmelserne i dette afsnit inklusive  

 relevante regler, forskrifter og procedurer for godkendelse af  

 arbejdsplaner.
Hovedindholdet af de aftalte principper for  

 produktionspolitik er, at de tidligere planøkonomisk orienterede  

 principper nu er afløst af markedsorienterede produktionsprincipper.  

 Eventuelle subsidier til aktiviteter i Området skal være i  

 overensstemmelse med WTO/GATT-aftalen, og der må ikke diskrimineres  

 mellem mineraler udvundet fra Området og mineraler fra andre kilder  

 eller gives nogen fortrin til sådanne mineraler.
Myndigheden kan ikke i  

 forbindelse med godkendelsen af arbejdsplaner for udnyttelse af ressourcer i  

 Området fastsætte begrænsninger i produktionen af  

 mineraler.
Artiklens stk. 8 fastsætter på linie med  

 afsnit 6 i Bilaget til Aftalen, at rettigheder eller forpligtelser  

 vedrørende unfair økonomisk praksis i henhold til relevante  

 multilaterale handelsaftaler skal finde anvendelse på efterforskning og  

 udnyttelse af mineraler fra Området.
I henhold til Bilagets afsnit 6,  

 paragraf 6, påhviler det Myndigheden at udvikle de nødvendige  

 regler, forskrifter og procedurer i den forbindelse.
Artiklens stk. 8 og afsnit 6 i Bilaget til Aftalen  

 fastsætter videre, at deltagende stater, der deltager i relevante  

 multilaterale handelsaftaler, dvs.
WTO/GATT-aftalen eller tilsvarende  

 aftaler, kan anvende de procedurer for bilæggelse af tvister, der er  

 fastsat i den pågældende aftale.
 Ifølge artiklens stk. 10 skal Myndigheden  

 enten udarbejde en kompensationsordning med henblik på at bistå  

 udviklingslande, som rammes af alvorlige ugunstige virkninger på deres  

 eksportindtægter eller økonomi som følge af en nedgang i  

 prisen for et berørt mineral eller eksportmængden for dette  

 mineral, i det omfang en sådan nedgang er forårsaget af  

 aktiviteter i området, eller alternativt træffe andre  

 foranstaltninger for økonomisk tilpasningsbistand, herunder samarbejde  

 med særorganisationer og andre internationale organisationer, med  

 henblik på bistand til sådanne udviklingslande.
Ved Aftalen af 28. juli 1994 er det besluttet at opgive  

 tanken om en kompensationsordning, og kun midler, der stammer fra frivillige  

 bidrag eller Myndighedens indtægter i forbindelse med aktiviteter i  

 Området kan anvendes til økonomisk bistand.
Bestemmelserne i  

 artiklens stk. 10 skal i medfør af Bilagets afsnit 7  

 gennemføres ved hjælp af de nedenfor omtalte økonomiske  

 bistandsforanstaltninger:
 Myndighedens politik for bistand til udviklingslande, der  

 rammes af alvorlige ugunstige virkninger på deres  

 eksportindtægter eller økonomi som følge af en nedgang i  

 prisen for et berørt mineral eller eksportmængden for dette  

 mineral skal, i det omfang en sådan nedgang er forårsaget af  

 aktiviteter i Området, baseres på følgende  

 principper:
a)	Myndigheden skal oprette en fond for økonomisk bistand af en  

 del af de midler, der står til rådighed for Myndigheden ud over  

 de midler, der er nødvendige til dækning af Myndighedens  

 administrationsudgifter.
Det beløb, der afsættes til dette  

 formål, skal fastsættes af Rådet i hvert enkelt  

 tilfælde efter henstilling fra Finanskomiteen.
Kun midler, der stammer  

 fra betalinger fra kontrahenter, herunder Produktionsselskabet, og frivillige  

 bidrag, kan anvendes til etablering af fonden for økonomisk  

 bistand; b)	Udviklingslande med landbaseret produktion, for hvem det er  

 påvist, at deres økonomi er alvorligt berørt af  

 produktionen af mineraler fra den dybe havbund, skal tilbydes bistand fra  

 Myndighedens fond for økonomisk bistand; c)	Myndigheden skal tilbyde bistand fra fonden til berørte  

 udviklingslande med landbaseret produktion efter omstændighederne i  

 samarbejde med eksisterende globale eller regionale institutter for  

 udviklingsbistand, som har infrastrukturen og ekspertisen til at  

 udføre sådanne bistandsprogrammer; d)	Omfanget af og tidsrummet for sådan bistand skal  

 fastlægges individuelt i hvert enkelt tilfælde.
Ved  

 fastlæggelsen skal der tages behørigt hensyn til  

 størrelsen og arten af de problemer, de berørte udviklingslande  

 med landbaseret produktion står overfor.
Det kan i den forbindelse bemærkes, at  

 Finanskomiteen, som er et nyt organ, der oprettes ifølge Aftalen af  

 28. juli 1994, jf.
Bilagets afsnit 9 og bemærkningerne til artikel 162,  

 overtager den rolle i beslutningsprocessen, som i artiklen var tildelt Den  

 Økonomiske Planlægningskommission.
 Til artikel 152:
 Artiklen fastsætter, at Myndigheden ved sin  

 forvaltning af menneskehedens fælles arv i Området, og herunder  

 ved sin forvaltning af Områdets ressourcer i medfør af artikel  

 137, stk. 2, ikke må foretage forskelsbehandling, bortset fra det  

 særlige hensyn, som i medfør af principperne for forvaltning af  

 menneskehedens fælles arv må tages til udviklingslandene og  

 blandt disse især indlandsstater og geografisk forfordelte stater.
 Til artikel 153:
 Artiklen fastsætter nærmere regler for  

 adgangen til at udøve havbundsminedrift i Området, jf. artikel  

 141.
 I stk. 1 fastsættes i overensstemmelse med  

 principperne i artikel 137, at Myndigheden skal tilrettelægge,  

 udføre og kontrollere aktiviteterne i Området og i den  

 forbindelse skal handle på hele menneskehedens vegne i overensstemmelse  

 med Konventionens bestemmelser og Myndighedens regler, forskrifter og  

 procedurer.
 Stk. 2 fastsætter, at aktiviteter i  

 Området skal udføres enten af Produktionsselskabet eller af  

 deltagende stater eller statsvirksomheder i samarbejde med Myndigheden, eller  

 af fysiske eller juridiske personer eller sammenslutninger heraf, som er  

 statsborgere eller hjemmehørende i eller effektivt kontrolleres af de  

 deltagende stater .
Dette indebærer, at ikke-deltagende stater og  

 personer, der ikke har det krævede nære tilhørsforhold til  

 en deltagende stat, er afskåret fra aktiviteter i Området.
Herved  

 opnås blandt andet, at de deltagende stater kan opfylde deres  

 forpligtelser i medfør af artikel 139 til at sikre, at aktiviteter i  

 Området udøves i overensstemmelse med Konventionens  

 bestemmelser, jf. stk. 4.
 Produktionsselskabets virksomhed må i starten ikke  

 udføres selvstændigt, men skal udføres gennem joint  

 ventures, jf. afsnit 2, paragraf 2 i Bilaget til Aftalen af 28. juli  

 1994.
Ifølge stk. 3 skal aktiviteter i Området  

 udføres i overensstemmelse med en arbejdsplan, der er godkendt af  

 Myndigheden.
I medfør af dette stykke og afsnit 2, paragraf 4 i  

 Bilaget til Aftalen af 28. juli 1994 skal arbejdsplanen have form af en  

 kontrakt med Myndigheden, hvad enten det er Produktionsselskabet eller andre  

 enheder, der skal udføre aktiviteterne.
Kontrakten udarbejdes efter  

 ansøgning i overensstemmelse med de relevante bestemmelser i Bilag III  

 til Konventionen og i afsnit 1 i Bilaget til Aftalen af 28. juli 1994.
I stk. 4 pålægges Myndigheden at  

 føre tilsyn med, at aktiviteterne i Området udføres i  

 overensstemmelse med Konventionens bestemmelser, Myndighedens regler,  

 forskrifter og procedurer og godkendte arbejdsplaner.
De deltagende stater  

 pålægges i den forbindelse at bistå Myndigheden med at  

 sikre, at aktiviteterne i Området udøves i overensstemmelse med  

 disse bestemmelser.
Som følge af stykkets henvisning til artikel 139  

 er opfyldelsen af denne forpligtelse nødvendig for kunne opnå  

 fritagelse for ansvar i medfør af artikel 139, stk. 2.
I stk. 5 tillægges Myndigheden  

 beføjelser, som skal give den mulighed for at føre et effektivt  

 tilsyn.
Herunder gives den adgang til at inspicere alle installationer i  

 Området, der anvendes i forbindelse med aktiviteterne i Området.  

 Denne formulering indebærer, at Myndigheden ikke umiddelbart har adgang  

 til at inspicere installationer uden for Området, men sådanne  

 installationer vil være undergivet den stat, på hvis sokkel den  

 er anbragt, og denne stat vil være forpligtet til at bistå  

 Myndigheden i medfør af stk. 4, hvis den er en deltagende  

 stat.
 En kontrakt, der er udarbejdet i henhold til stk. 3,  

 giver ifølge stk. 6 kontrahenten garanti for sin adkomst, og  

 må således antages at opfylde vilkårene for overdragelse i  

 henhold til artikel 137, stk. 2. Kontrakten kan ifølge Bilag III,  

 artikel 18 ikke af Myndigheden kræves suspenderet eller ophævet,  

 undtagen i tilfælde af grove overtrædelser af kontraktens eller  

 Konventionens bestemmelser eller Myndighedens regler, forskrifter eller  

 procedurer eller undladelse af at efterkomme en endelig og bindende  

 afgørelse, der er truffet af bilæggelsesorganet i en tvist.
 Kontrakten kan ifølge Bilag III, artikel 19, kun  

 ændres med parternes samtykke.
 Til artikel 154:
 Artiklen pålægger Myndigheden at foretage en  

 generel og systematisk revision af Kapitel XI og de tilknyttede bilag hvert  

 femte år på basis af de praktiske erfaringer med Konventionens  

 ordning for Området.
 Til artikel 155:
Artiklen indeholder bestemmelser vedrørende  

 revision af Kapitel XI og de tilhørende bilag.
I afsnit 4 i Bilaget  

 til Aftalen af 28. juli 1994 bestemmes, at de særlige procedurer, der  

 er beskrevet i artiklens stk. 1, 3 og 4 ikke finder anvendelse.  

 Ændringer i Kapitel XI skal ifølge Aftalen følge de  

 procedurer, der findes i Konventionens artikel 314, 315 og 316.
Proceduren for ændringer i de af Konventionens  

 bestemmelser, der udelukkende vedrører Området, er fastlagt i  

 artikel 314. Ifølge denne procedure skal Myndighedens Forsamling efter  

 godkendelse i Rådet tage stilling til ændringsforslag, der  

 skriftligt fremsættes af en deltagende stat.
Ifølge Aftalen kan  

 Myndighedens Forsamling endvidere efter henstilling fra Rådet uanset  

 bestemmelserne i Konventionens artikel 314, stk. 2 til enhver tid tage  

 de spørgsmål, der er omtalt i stk. 1 i denne artikel, op  

 til revision.
Ændringer, som udelukkende vedrører  

 aktiviteter i Området, træder ifølge artikel 316,  

 stk. 5 i kraft for alle deltagende stater et år efter at tre  

 fjerdedele af de deltagende stater har ratificeret eller tiltrådt de  

 pågældende ændringer.
Dette indebærer ikke nogen reel  

 risiko for at blive bundet af andre staters beslutninger, idet  

 ændringer som nævnt skal vedtages i Myndighedens Forsamling efter  

 henstilling fra Rådet, hvilket ifølge Rådets  

 beslutningsregler kræver enstemmighed.
 Stk. 2 fastlægger de principper, det regime og  

 de øvrige vilkår, der skal tages i betragtning ved revisionen.  

 Bestemmelsen sigter mod at bevare de hovedprincipper, der er indeholdt i  

 Kapitel XI.
 Stk. 5 fastsætter, at rettigheder ifølge  

 allerede indgåede kontrakter skal respekteres.
 Til artikel 156:
 Myndigheden oprettedes i medfør af stk. 1 ved  

 Konventionens ikrafttræden d. 16. november 1994. Myndighedens opgaver  

 er beskrevet i Kapitel XI og i Aftalen af 28. juli 1994.
 Myndighedens hovedsæde er i overensstemmelse med  

 stk. 4 lagt i Kingston på Jamaica.
Alle deltagende stater, jf. artikel 305, er ifølge  

 stk. 2 medlemmer af Myndigheden.
Observatører ved FN's 3.  

 Havretskonference, som har underskrevet slutakten, har ifølge  

 stk. 3 ret til at deltage i Myndighedens virksomhed som  

 observatører i overensstemmelse med dens regler, forskrifter og  

 procedurer.
Herudover blev der i Aftalen af 28. juli 1994 åbnet  

 mulighed for deltagelse på foreløbig basis ved foreløbig  

 anvendelse af Aftalen, jf.
Aftalens artikel 7, med henblik på at sikre  

 bredest mulig deltagelse i Myndighedens arbejde i perioden indtil de stater  

 og enheder, der ønsker det, havde haft tilstrækkelig tid til at  

 gennemføre deres nationale procedure for tiltrædelse eller  

 ratifikation af Konventionen og Aftalen.
Foreløbig anvendelse skete i givet fald i  

 overensstemmelse med den pågældende stats eller enheds nationale  

 eller interne love og forskrifter og med de samme rettigheder og  

 forpligtelser som andre medlemmer.
Foreløbig anvendelse var  

 tidsbegrænset og ophørte senest d. 16. november 1998.
 Til artikel 157:
Artiklen præciserer i stk. 1, at de deltagende  

 stater skal tilrettelægge og kontrollere aktiviteterne i Området  

 gennem Myndigheden, især med henblik på forvaltning af  

 Områdets ressourcer.
Dette er i overensstemmelse med, at ingen stat kan  

 kræve eller udøve suverænitet over nogen del af  

 Området eller dets ressourcer, og at Myndigheden skal handle på  

 hele menneskehedens vegne for så vidt angår Områdets  

 ressourcer, jf. artikel 137, stk. 1 og 2.
 Stk. 2 begrænser Myndighedens funktioner til  

 hvad der udtrykkeligt tillægges den i Konventionen og Aftalen af 28.  

 juli 1994. Myndigheden tillægges de beføjelser, der er  

 udtrykkeligt nævnt i Konventionen og Aftalen og herudover sådanne  

 øvrige beføjelser, som er i overensstemmelse med Konventionen  

 og som følger af og er nødvendige for udøvelsen af  

 Myndighedens funktioner og beføjelser med hensyn til aktiviteter i  

 Området.
 Ifølge stk. 3 er alle medlemmer af Myndigheden  

 ligestillet og ifølge stk. 4 skal medlemmerne af hensyn til de  

 øvrige medlemmer loyalt opfylde deres forpligtelser med henblik  

 på at sikre de rettigheder og fordele, der følger af  

 medlemskabet.
 Til artikel 158:
Artiklen bestemmer i stk. 1, at Myndighedens  

 hovedorganer skal være en Forsamling, et Råd og et Sekretariat.  

 Denne opbygning svarer til den sædvanlige opbygning af internationale  

 organisationer.
De nærmere bestemmelser for disse organer findes i  

 artiklerne 159-162 og 166-169.
 Endvidere skal der i medfør af stk. 2 oprettes  

 et Produktionsselskab med henblik på den direkte gennemførelse  

 af aktiviteter i Området i henhold til artikel 153 såvel som  

 transport, forarbejdning og afsætning af mineraler, som udvindes i  

 Området, jf. artikel 170, stk. 1.
Stk. 3 giver Myndighedens hovedorganer bemyndigelse  

 til oprettelse af de nødvendige underorganer.
Ifølge artikel  

 163 skal der oprettes to underorganer under Rådet, nemlig Kommissionen  

 for Økonomisk Planlægning og Den Juridiske og Tekniske  

 Kommission, og i artikel 164 og 165 foreskrives bemandingen og  

 arbejdsopgaverne for disse to underorganer.
Ifølge Aftalen skal der  

 endvidere oprettes en Finanskomité til opfyldelse af kravet i  

 Konventionens artikel 162, stk. 2, litra y) om oprettelse af et  

 underordnet organ til at behandle finansielle spørgsmål, jf.  

 Bilagets afsnit 9 og bemærkningerne til artikel 162. Denne  

 komité overtager en del af de opgaver, som oprindelig var  

 tiltænkt Kommissionen for Økonomisk Planlægning, jf.  

 bemærkningerne til artikel 151.
Med henblik på minimering af de deltagende staters  

 omkostninger skal alle de organer og underorganer, der etableres i henhold  

 til Konventionen og Aftalen af 28 juli 1994 ifølge afsnit 1, paragraf  

 2 i Bilaget til Aftalen, være omkostningseffektive.
Dette princip skal  

 ligeledes gælde for antallet, varigheden og tilrettelæggelsen af  

 møder.
 Oprettelsen af Myndighedens organer og underorganer og  

 deres funktion skal endvidere ifølge afsnit 1, paragraf 3 i Bilaget  

 til Aftalen af 28. juli 1994 baseres på evolutionære principper,  

 idet der skal tages hensyn til de pågældende organers og  

 underorganers funktionelle behov med henblik på, at de effektivt skal  

 kunne udføre deres respektive opgaver under de forskellige faser af  

 udviklingen i aktiviteterne i Området.
 Dette indebærer, at Forsamlingen i den indledende  

 fase, indtil dybhavsminedrift bliver aktuel, kun bør træde  

 sammen i det omfang dens opgaver gør det nødvendigt, og  

 bør tilrettelægge sin forretningsorden med henblik på  

 omkostningseffektivitet og evolutionære principper.
 Artiklens stk. 4 fastsætter, at hvert af  

 Myndighedens hovedorganer og Produktionsselskabet skal være  

 selvstændigt ansvarlige for udøvelsen af deres beføjelser  

 og funktioner, og at de skal respektere de andre hovedorganers  

 udførelse af deres særlige beføjelser og funktioner.  

 Produktionsselskabet er i et vist omfang tillagt en selvstændig status  

 i forhold til Myndighedens hovedorganer.
Ifølge afsnit 1, paragraf 4 i Bilaget til Aftalen  

 skal Myndighedens funktioner i den første tid efter Konventionens  

 ikrafttræden udføres af Forsamlingen, Rådet,  

 Sekretariatet, den Juridiske og Tekniske Kommission og Finanskomiteen.
De  

 funktioner, der er tillagt Kommissionen for Økonomisk  

 Planlægning, skal udføres af den Juridiske og Tekniske  

 Kommission indtil Rådet træffer anden beslutning eller indtil  

 godkendelsen af den første arbejdsplan for udnyttelse.
 Myndighedens beføjelser og funktioner er  

 nærmere beskrevet i forbindelse med beskrivelsen af de enkelte organers  

 beføjelser og funktioner, jf. særlig artikel 160 og 162.
 I tidsrummet mellem Konventionens ikrafttræden og  

 godkendelse af den første arbejdsplan for udnyttelse skal Myndigheden  

 ifølge afsnit 1, paragraf 5 i Bilaget til Aftalen koncentrere sig  

 om:
a)	Behandling af ansøgninger om godkendelse af arbejdsplaner for  

 efterforskning i overensstemmelse med Kapitel XI og Aftalen; b)	Gennemførelse af beslutninger truffet af Den Forberedende  

 Kommission vedrørende de indregistrerede pionerinvestorer og deres  

 certificerende stater, herunder deres rettigheder og forpligtelser, i  

 overensstemmelse med artikel 308, stk. 5 og paragraf 13 i resolution  

 II; c)	Overvågning af overholdelse af arbejdsplaner for  

 efterforskning godkendt i form af kontrakter; d)	Overvågning og undersøgelse af udviklingstendenser og  

 ændringer i forholdene for havbundsminedrift, herunder  

 regelmæssig analyse af vilkårene og prisforholdene på  

 verdensmarkedet for metaller samt udviklingstendenser og  

 fremtidsudsigter; e)	Studier af den mulige indflydelse fra mineralproduktion fra  

 Området på den økonomiske situation for udviklingslande,  

 der har landbaseret produktion af sådanne mineraler, og som må  

 forventes at blive meget alvorligt påvirket heraf, med henblik på  

 at begrænse deres vanskeligheder og bistå dem i deres  

 økonomiske tilpasning, idet der tages hensyn til det arbejde, der er  

 gjort af Den Forberedende Kommission i så henseende; f)	Vedtagelse af de regler, forskrifter og procedurer, som viser sig  

 nødvendige for gennemførelse af aktiviteterne i Området  

 efterhånden som de udvikler sig.
Uanset bestemmelserne i Bilag III,  

 artikel 17, stk. 2, litra b) og c) skal sådanne regler,  

 forskrifter og procedurer tage hensyn til vilkårene i Aftalen, til den  

 langvarige forsinkelse af kommerciel havbundsminedrift og til det sandsynlige  

 aktivitetsniveau i Området; g)	Vedtagelse af regler, forskrifter og procedurer med relevante  

 standarder inkorporeret for beskyttelse og bevaring af havmiljøet; h)	Støtte og fremme af videnskabelige havundersøgelser  

 med hensyn til aktiviteter i Området og indsamling og udbredelse af  

 resultater af sådanne undersøgelser og analyser, når de er  

 tilgængelige, med særlig vægt på undersøgelser  

 relateret til de miljømæssige virkninger af aktiviteter i  

 Området; i)	Indhentning af videnskabelige oplysninger og overvågning af  

 udviklingen i marin teknologi, som er relevant for aktiviteter i  

 Området, herunder særligt teknologi i relation til beskyttelse og  

 bevaring af havmiljøet; j)	Bedømmelse af til rådighed værende data  

 vedrørende forundersøgelser og efterforskning; k)	Rettidig udarbejdelse af regler, forskrifter og procedurer for  

 udnyttelse, inklusive regler vedrørende beskyttelse og bevaring af  

 havmiljøet.
 Til artikel 159:
Forsamlingen er Myndighedens øverste organ, jf.  

 artikel 160, og består ifølge stk. 1 af alle medlemmer af  

 Myndigheden.
Hvert medlem skal have en repræsentant i Forsamlingen, og  

 repræsentanten kan ledsages af suppleanter og rådgivere.
Forsamlingen skal ifølge stk. 2 afholde  

 ordinære årlige samlinger.
Herudover afholdes sådanne  

 ekstraordinære samlinger som måtte blive besluttet af  

 Forsamlingen eller indkaldt af Generalsekretæren efter anmodning fra  

 Rådet eller et flertal af Myndighedens medlemmer.
Samlingerne skal  

 ifølge stk. 3 afholdes ved Myndighedens sæde på  

 Jamaica, med mindre andet bestemmes af Forsamlingen.
Ifølge  

 stk. 4 fastsætter Forsamlingen selv sin forretningsorden og den  

 vælger selv sin formand og sit forretningsudvalg.
 Hvert medlem disponerer ifølge stk. 6 over  

 én stemme i Forsamlingen, og et flertal af Forsamlingen er  

 ifølge stk. 5 beslutningsdygtigt.
I Aftalen af 28. juli 1994 er det fastsat, at  

 afgørelser i Myndighedens organer generelt skal træffes ved  

 konsensus, jf.
Bilagets afsnit 3, paragraf 2.
Hvis alle muligheder for at nå til en  

 afgørelse ved konsensus er udtømt, skal afgørelser ved  

 afstemning i Forsamlingen vedrørende procedurespørgsmål  

 træffes af et flertal af de medlemmer, der er til stede og afgiver  

 deres stemme, jf.
Bilagets afsnit 3, paragraf 3, og afgørelser om  

 substansspørgsmål skal træffes med to tredjedeles flertal  

 af de medlemmer, der er til stede og afgiver deres stemme, forudsat at dette  

 flertal udgør et flertal af de medlemmer, der deltager i Forsamlingen,  

 jf. stk. 8.
 Stk. 8 bestemmer videre, at såfremt der er  

 tvivl om, hvorvidt et givet spørgsmål skal anses for at  

 være et substansspørgsmål, skal det pågældende  

 spørgsmål behandles som et substansspørgsmål, med  

 mindre andet besluttes af forsamlingen med det flertal, der kræves til  

 afgørelsen af substansspørgsmål.
Ifølge Aftalen, jf.
Bilagets afsnit 3, paragraf 4,  

 skal Forsamlingens afgørelser i sager, hvor Rådet også har  

 kompetence og i alle sager vedrørende administration, budget eller  

 finansielle spørgsmål endvidere baseres på Rådets  

 henstillinger.
Hvis Forsamlingen ikke accepterer Rådets henstilling i  

 en given sag, skal sagen tilbagesendes til Rådet til videre behandling.  

 Rådet skal genbehandle sagen i lyset af de synspunkter, der er  

 fremført af Forsamlingen.
 Denne bestemmelse er indført med henblik på  

 at sikre, at Forsamlingen ikke træffer afgørelser i strid med de  

 enkelte landegruppers vitale interesser, som er tilgodeset ved Rådets  

 beslutningsregler, jf. bemærkningerne til artikel 161.
Forsamlingens formand kan ifølge stk. 9  

 udsætte afgørelsen af et substansspørgsmål i indtil  

 5 dage, dog ikke udover den løbende samling, og han skal foretage en  

 sådan udsættelse, hvis mindst en femtedel af Forsamlingens  

 medlemmer anmoder ham derom.
Denne bestemmelse er indsat med det formål  

 at åbne mulighed for uformelle konsultationer i de ofte forekommende  

 vanskelige forhandlinger om substansspørgsmål.
 Dersom mindst en fjerdedel af Forsamlingens medlemmer  

 anmoder skriftligt derom, skal Forsamlingen ifølge stk. 10 anmode  

 Den Internationale Havretsdomstols Afdeling for Havbundstvister om at afgive  

 et responsum om, hvorvidt et givet forslag er i overensstemmelse med  

 Konventionens bestemmelser, og Forsamlingen skal udsætte afstemningen  

 om det pågældende forslag, indtil Havretsdomstolens responsum er  

 modtaget.
 Til artikel 160:
Artiklen tildeler Forsamlingen betydelig selvstændig  

 kompetence.
Forsamlingen skal betragtes som Myndighedens øverste  

 organ, og Myndighedens øvrige organer gøres ansvarlige overfor  

 Forsamlingen, jf. stk. 1. Forsamlingen gives beføjelse til at  

 drøfte og fastlægge den generelle politik vedrørende  

 ethvert spørgsmål eller enhver sag indenfor Myndighedens  

 kompetenceområde i overensstemmelse med de relevante bestemmelser i  

 Konventionen samt træffe bestemmelse om, hvilket af Myndighedens  

 organer, der skal behandle et spørgsmål, som ikke udtrykkeligt  

 er overdraget til et særligt organ, jf. stk. 1 og stk. 2,  

 litra n). Forsamlingens kompetence i forhold til Rådet er  

 væsentligt modificeret ved Aftalen af 28. juli 1994, jf.  

 bemærkningerne til artikel 162, stk. 1.
Ifølge artikel 159, stk. 4 fastsætter  

 Forsamlingen selv sin forretningsorden og den vælger selv sin formand  

 og sit forretningsudvalg.
Forsamlingen gives endvidere beføjelse til  

 at vælge Rådets medlemmer og at vælge  

 Generalsekretæren og Produktionsselskabets bestyrelse og  

 Generaldirektør efter indstilling fra Rådet, jf. stk. 2,  

 litra a), b) og c), samt at oprette sådanne underorganer, som den  

 finder nødvendigt til udøvelsen af sine funktioner i  

 overensstemmelse med dette kapitel, jf. stk. 2, litra d) og artikel 158,  

 stk. 3. I henhold til artikel 185 har Forsamlingen i tilfælde af  

 grov og vedvarende overtrædelse af Konventionens eller Aftalens  

 bestemmelser bemyndigelse til at suspendere de rettigheder og privilegier,  

 der er knyttet til medlemskab, jf. stk. 2, litra m).
 Forsamlingens skal behandle og godkende Myndighedens  

 regler, forskrifter og procedurer og eventuelle ændringer heri, jf.  

 stk. 2, litra f), ii) og afsnit 1, paragraf 15 i Bilaget til  

 Aftalen.
 Disse regler, forskrifter og procedurer skal ifølge  

 stk. 2, litra f), ii) blandt andet vedrøre undersøgelse,  

 efterforskning og udnyttelse af Områdets ressourcer og Myndighedens  

 finansielle forvaltning og interne administration samt overførsel af  

 midler fra Produktionsselskabet til Myndigheden.
 Endvidere skal Forsamlingen i medfør af afsnit 1,  

 paragraf 15 i Bilaget til Aftalen behandle og godkende regler, forskrifter og  

 procedurer baseret på de principper, der er indeholdt i Bilaget til  

 Aftalen vedrørende Produktionsselskabet, overførsel af  

 teknologi, produktionspolitik, økonomisk bistand og finansielle  

 kontraktvilkår såvel som de supplerende regler, forskrifter og  

 procedurer, som måtte vise sig nødvendige for at fremme  

 godkendelsen af arbejdsplaner for efterforskning eller udnyttelse.
 Forsamlingen skal ifølge afsnit 1, paragraf 16 i  

 Bilaget til Aftalen tage de udkast til regler, forskrifter og procedurer samt  

 eventuelle henstillinger i relation til bestemmelserne i Kapitel XI, som  

 måtte findes i rapporter og henstillinger fra Den Forberedende  

 Kommission, i betragtning ved vedtagelse af regler, forskrifter og procedurer  

 i overensstemmelse med Kapitel XI og Aftalen.
 Forsamlingen skal i henhold til stk. 2, litra f), i)  

 og litra g) specielt behandle og godkende regler, forskrifter og procedurer  

 for retfærdig fordeling af finansielt og andet økonomisk  

 udbytte, som hidrører fra aktiviteter i Området samt betalinger  

 og bidrag for kyststaternes eventuelle udnyttelse af kontinentalsoklen uden  

 for 200 sømil efter henstilling fra Rådet og træffe  

 bestemmelse om retfærdig fordeling heraf, jf. artikel 82.
Ved behandlingen og udarbejdelsen af de i stk. 2,  

 litra f), i) nævnte regler, forskrifter og procedurer skal Forsamlingen  

 særligt tage hensyn til interesserne og behovene hos de udviklingslande  

 og de folk, der ikke har opnået fuld selvstændighed eller anden  

 selvstyrestatus.
Denne bestemmelse understreger Konventionens generelle  

 bestemmelser om disse særlige hensyn i forbindelse med Myndighedens  

 forvaltning af menneskehedens fælles arv.
I stk. 2, litra f), i) findes yderligere en  

 bestemmelse om tilbagesendelse af sager til Rådet.
Denne bestemmelse er  

 afløst af en generel bestemmelse herom, jf. bemærkningerne til  

 artikel 159 og 162.
 Forslag om regler, forskrifter eller procedurer eller  

 ændringer heri vedrørende undersøgelse, efterforskning og  

 udnyttelse i Området og Myndighedens finansielle forvaltning vil forud  

 for fremlæggelsen for Forsamlingen være midlertidigt vedtaget og  

 bragt i anvendelse af Rådet i henhold til artikel 162, stk. 2,  

 litra o), ii).
 Behandling og godkendelse af regler, forskrifter og  

 procedurer vedrørende overførsel af midler fra  

 Produktionsselskabet til Myndigheden sker efter henstilling fra  

 Produktionsselskabets bestyrelse, jf. litra f), ii).
Forsamlingen bemyndiges i henhold til stk. 2, litra  

 e) til at fastsætte medlemmernes bidrag til Myndigheden.
De  

 nærmere regler herfor er i medfør af afsnit 1, paragraf 14 i  

 Bilaget til Aftalen ændret til følgende:
Myndigheden skal have sit eget budget.
Indtil udgangen af  

 året efter det år, i hvilket Aftalen træder i kraft, skal  

 Myndighedens administrationsudgifter dækkes af De Forenede Nationers  

 budget.
Herefter skal Myndighedens administrationsudgifter som ovenfor  

 nævnt dækkes ved fastsatte bidrag fra dens medlemmer, herunder  

 medlemmer på foreløbig basis, i overensstemmelse med artikel  

 171, litra a) og artikel 173 samt Aftalen, indtil Myndigheden råder  

 over tilstrækkelige midler fra andre kilder til dækning af disse  

 udgifter.
 Det kan i den forbindelse særligt bemærkes, at  

 man med henblik på at undgå bevillingsmæssige  

 vanskeligheder for stater, der ønskede at deltage på  

 foreløbig basis, fastsatte i Aftalen, at Myndighedens  

 administrationsudgifter indtil udgangen af året efter det år,  

 hvori Aftalen træder i kraft, ikke skulle dækkes ved  

 særskilte bidrag fra medlemslandene, men finansieres direkte af De  

 Forenede Nationers budget.
 Forsamlingen skal behandle og godkende det af Rådet  

 forelagte forslag til Myndighedens budget, jf. stk. 2, litra h) og  

 gennemgå årsberetninger og andre regelmæssige beretninger  

 fra Rådet og Produktionsselskabet samt de særlige beretninger,  

 som Forsamlingen eventuelt har rekvireret fra Rådet eller andre  

 organer, jf. stk. 2, litra i).
Forsamlingen har ifølge stk. 2, litra l) og  

 afsnit 7 i Bilaget til Aftalen en særlig forpligtelse til efter  

 henstilling fra Rådet at træffe de i Konventionen og Aftalen  

 fastsatte foranstaltninger med henblik på økonomisk  

 tilpasningsbistand.
Bestemmelserne om en kompensationsordning er bortfaldet,  

 jf. bemærkningerne til artikel 151, stk. 10.
Forsamlingens finansielle og budgetmæssige  

 beføjelser er i Aftalen modificeret ved, at afgørelser i  

 Forsamlingen, som har finansielle eller budgetmæssige konsekvenser,  

 skal baseres på Finanskomiteens henstillinger, jf. afsnit 3, paragraf 7  

 i Bilaget til Aftalen.
Dette indebærer, at de største  

 bidragydere gives en stærkere indflydelse på disse beslutninger i  

 tiden indtil Myndigheden opnår tilstrækkelige indtægter til  

 dækning af sine administrationsudgifter, jf.
Bilagets afsnit 9,  

 paragraf 3.
 Endelig er Forsamlingen forpligtet til at behandle  

 generelle opgaver, der opstår i forbindelse med aktiviteter i  

 Området, herunder udvikling af den folkeretlige ramme for  

 internationalt samarbejde og behandling af de problemer, der opstår for  

 udviklingslandene og især for indlandsstater og geografisk forfordelte  

 stater, jf. stk. 2, litra j) og k).
 Til artikel 161:
Rådet er Myndighedens udøvende organ, jf.  

 artikel 162, og består i modsætning til Forsamlingen af en  

 begrænset kreds af medlemmer.
Udvælgelseskriterierne i artiklens  

 stk. 1 er ændret ved Aftalen.
De ændrede valgregler er, jf.  

 afsnit 3, paragraf 15 i Bilaget, fastsat til følgende:
 Rådet skal bestå af 36 medlemmer af  

 Myndigheden, valgt af Forsamlingen i nedennævnte  

 rækkefølge:
a)	Fire medlemmer blandt de deltagende stater, som i løbet af de  

 sidste fem år, for hvilke der foreligger statistisk materiale, enten  

 har forbrugt mere end 2 procent af værdien af det samlede  

 verdensforbrug, eller havde en nettoimport på mere end 2 procent af  

 værdien af den samlede verdensimport af varer, fremstillet af de  

 kategorier af mineraler, der skal udvindes fra Området, idet det  

 forudsættes, at de fire medlemmer skal omfatte den stat fra det  

 østeuropæiske område, som har den største  

 økonomiske kapacitet i området i henseende til dens  

 bruttonationalprodukt, samt den stat, som ved Konventionens  

 ikrafttræden har den største økonomiske kapacitet  

 målt ved dens bruttonationalprodukt, såfremt disse stater  

 ønsker at lade sig repræsentere i denne gruppe; b)	Fire medlemmer blandt de otte deltagende stater, som har foretaget  

 de største investeringer med henblik på forberedelse og  

 udførelse af aktiviteter i Området, enten direkte eller gennem  

 deres statsborgere; c)	Fire medlemmer blandt de deltagende stater, som på grundlag af  

 produktion i områder under deres jurisdiktion er vigtige  

 nettoeksportører af de kategorier af mineraler, som skal indvindes fra  

 Området, herunder mindst to udviklingslande, hvis eksport af  

 sådanne mineraler har væsentlig betydning for deres  

 økonomi; d)	Seks medlemmer blandt deltagende udviklingslande, som  

 repræsenterer særlige interesser.
De særlige interesser,  

 der skal repræsenteres, skal omfatte stater med store befolkninger,  

 indlandsstater eller geografisk forfordelte stater, ø-stater, stater,  

 som er vigtige importører af de kategorier af mineraler, som skal  

 udvindes fra Området, stater, som er potentielle producenter af  

 sådanne mineraler, og de mindst udviklede stater; e)	Atten medlemmer, der vælges i overensstemmelse med princippet  

 om en ligelig geografisk fordeling af pladser i Rådet som helhed, idet  

 hvert geografisk område skal have mindst et medlem valgt i henhold til  

 dette litra.
I dette øjemed skal de geografiske områder  

 være Afrika, Asien, Østeuropa, Latinamerika og Caraibien samt  

 Vesteuropa og Andre.
I Aftalens bestemmelse gives der i  

 førstnævnte landegruppe fortrinsret til adgang for den stat fra  

 det østeuropæiske område, som har den største  

 økonomiske kapacitet i området i henseende til dens  

 bruttonationalprodukt, samt den stat, som ved Konventionens  

 ikrafttræden har den største økonomiske kapacitet  

 målt ved dens bruttonationalprodukt, såfremt disse stater  

 ønsker at lade sig repræsentere i denne gruppe.
De stater, der i  

 den forbindelse sigtes til, er Rusland og U.S.A.
Fortrinsretten i artiklens  

 stk. 1 for et medlem af den socialistiske landegruppe ved valg til de to  

 førstnævnte grupper er bortfaldet. Ø-stater er  

 nævnt som en undergruppe med særlige interesser i gruppen af  

 udviklingslande.
Ved opdelingen af medlemmerne i fem valggrupper sigtes mod  

 afbalancering af geografiske interesser med visse gruppers særlige  

 interesser ved afstemninger i Rådet, jf. stk. 8. Man har ved  

 opdelingen valgt særligt at tilgodese de store industrilande, de lande,  

 der har investeret mest i havbundsminedrift, de store mineralproducenter og  

 udviklingslandene.
Ved valget til den femte gruppe skal Forsamlingen  

 tilgodese hensynet til ligelig geografisk repræsentation bedst  

 muligt.
 Ved valget til gruppe d) og e) pålægges det  

 særligt Forsamlingen at sikre, at såvel indlandsstater og  

 geografisk forfordelte stater som kyststater, og herunder særligt  

 udviklingslande, der ikke kan indgå i de fire førstnævnte  

 grupper, hver for sig får en repræsentation, der står i et  

 rimeligt forhold til deres repræsentation i Forsamlingen, jf.  

 stk. 2, litra a) og b).
I afsnit 3, paragraf 10 i bilaget til Aftalen, jf.  

 stk. 2, litra c), fastsættes nærmere om gruppernes  

 repræsentation i Rådet, at hver gruppe af stater i litra a) -  

 d) skal repræsenteres i Rådet af de medlemmer, der er indstillet  

 af den pågældende gruppe.
Hver gruppe kan kun indstille et antal  

 kandidater, der svarer til det antal pladser, som skal besættes af den  

 pågældende gruppe.
Når antallet af potentielle kandidater i  

 hver af de i litra a) - e) omtalte grupper overskrider antallet af pladser i  

 hver af de respektive grupper, skal rotationsprincippet anvendes som  

 hovedregel.
De stater, der er medlemmer af hver af disse grupper bestemmer,  

 hvorledes princippet skal anvendes for de pågældende grupper.
 Rådets medlemmer skal vælges for fire år  

 og kan genvælges, jf. stk. 3 og 4.
 Rådet skal mødes mindst 3 gange om  

 året, jf. stk. 5.
 Et flertal af Rådets medlemmer er  

 beslutningsdygtigt, og hvert medlem af Rådet har en stemme, jf.  

 stk. 6 og 7. Ethvert af Myndighedens medlemmer kan deltage i  

 Rådets møder med en repræsentant uden stemmeret, jf.  

 stk. 9.
 Bestemmelserne i stk. 8 om Rådets  

 afgørelser er modificeret ved afsnit 3 i Bilaget til Aftalen af 28.  

 juli 1994, og stykkets litra b) og c) finder ikke anvendelse.
 Generelt skal Rådets afgørelser træffes  

 ved konsensus, jf. afsnit 3, paragraf 2 i Bilaget til Aftalen.  

 Spørgsmål vedrørende beskyttelse af udviklingslandene mod  

 ugunstige virkninger af eventuelle prisændringer eller ændringer  

 i afsætningsmuligheder som følge af udbud af mineraler, der  

 hidrører fra Området, spørgsmål vedrørende  

 henstillinger til Forsamlingen angående Myndighedens regler,  

 forskrifter og procedurer og midlertidig anvendelse heraf samt  

 spørgsmål vedrørende ændringer i Kapitel XI skal  

 ifølge stk. 8, litra d) altid afgøres ved konsensus.
Hver gruppe af stater valgt i henhold til litra a) - c)  

 skal behandles som ét kammer med henblik på afstemning i  

 Rådet.
De udviklingslande, som er valgt i henhold til litra d) og e)  

 skal behandles som et samlet kammer med henblik på afstemninger i  

 Rådet, jf.
Bilagets afsnit 3, paragraf 9, litra a).
 Hvis alle muligheder for at nå til afgørelse  

 ved konsensus er udtømt, skal afgørelser ved afstemning i  

 Rådet om procedurespørgsmål træffes af et flertal af  

 de medlemmer, der er til stede og afgiver deres stemme, jf. stk. 8,  

 litra a).
Afgørelser om substansspørgsmål skal,  

 undtagen i de tilfælde, hvor der er foreskrevet afgørelse ved  

 konsensus, jf. stk. 8, litra d), træffes med to tredjedeles  

 flertal af de medlemmer, der er til stede og afgiver deres stemme, forudsat  

 der ikke er flertal mod en given afgørelse i nogen af ovenfor omtalte  

 kamre.
Ved sine afgørelser skal Rådet søge at fremme alle  

 Forsamlingens medlemmers interesser, jf.
Bilagets afsnit 3, paragraf 5.
Stk. 8, litra e) fastsætter, at konsensus i  

 denne sammenhæng skal forstås således, at der ikke er  

 indvendinger mod forslaget.
Det nævnte litra foreskriver behandling af  

 eventuelle indvendinger i et særligt forligsudvalg, og Ifølge  

 Bilagets afsnit 3, paragraf 6 kan Rådet udsætte en  

 afgørelse med henblik på at lette fortsat forhandling i  

 tilfælde, hvor det ser ud til, at alle muligheder for at nå til  

 konsensus ikke er udtømt.
I forbindelse med  

 godkendelse af arbejdsplaner for aktiviteter i Området skal Rådet  

 følge en særlig beslutningsregel, jf.
Bilagets afsnit 3,  

 paragraf 11. Rådet skal godkende en henstilling fra den Juridiske og  

 Tekniske Kommission om godkendelse af en arbejdsplan, med mindre Rådet  

 beslutter at forkaste arbejdsplanen med mindst to tredjedeles flertal blandt  

 de medlemmer, der er til stede og afgiver deres stemme, inklusive et flertal  

 af medlemmer af hvert af Rådets kamre, som er til stede og afgiver  

 deres stemme.
Hvis Rådet ikke træffer afgørelse  

 vedrørende en henstilling om godkendelse af en arbejdsplan indenfor en  

 foreskreven periode, skal henstillingen anses for at være godkendt af  

 Rådet ved udløbet af denne periode.
Den foreskrevne periode skal  

 normalt være 60 dage, med mindre Rådet beslutter at foreskrive en  

 længere periode.
Hvis Kommissionen henstiller, at en arbejdsplan  

 forkastes, eller ikke afgiver nogen henstilling, kan Rådet ikke desto  

 mindre godkende arbejdsplanen i overensstemmelse med sine procedureregler for  

 afgørelser i substansspørgsmål.
 Ved afgørelser, som Rådet er bemyndiget til  

 at træffe i henhold til Myndighedens regler, forskrifter og procedurer  

 eller på anden måde, skal Rådet i øvrigt  

 følge de beslutningsregler, som er angivet i de pågældende  

 regler, forskrifter og procedurer, eller sådanne andre  

 beslutningsregler, som Rådet eventuelt har vedtaget ved konsensus, jf.  

 stk. 8, litra f).
 Til artikel 162:
 Det fastsættes i artiklen, jf. stk. 1, at  

 Rådet er Myndighedens udøvende organ, og inden for Konventionens  

 rammer og den af Forsamlingen fastsatte generelle politik gives Rådet  

 beføjelse til at fastsætte den særlige politik, som skal  

 følges af Myndigheden i ethvert spørgsmål eller i enhver  

 sag indenfor Myndighedens kompetenceområde.
Ifølge stk. 1 er Rådet underordnet  

 Forsamlingen, idet Rådets beføjelse er givet inden for rammerne  

 af den af Forsamlingen fastsatte generelle politik.
Imidlertid  

 fastsættes i Aftalen af 28. juli 1994, jf.
Bilagets afsnit 3, paragraf  

 1 og 4, at Myndighedens generelle politik skal fastlægges af  

 Forsamlingen i samarbejde med Rådet og at Forsamlingens  

 afgørelser i sager, hvor Rådet også har kompetence og i  

 alle sager vedrørende administration, budget eller finansielle  

 spørgsmål skal baseres på Rådets henstillinger.
Hvis  

 Forsamlingen ikke accepterer Rådets henstilling i en given sag skal  

 sagen tilbagesendes til Rådet til videre behandling.
Rådet skal  

 genbehandle sagen i lyset af de synspunkter, der er fremført af  

 Forsamlingen.
Herved er kompetenceforholdet mellem de to organer  

 væsentligt modificeret.
Bestemmelsen er indsat med henblik på at give de  

 store industrilande, de lande, der har investeret mest i havbundsminedrift og  

 de store mineralproducenter en øget indflydelse på Myndighedens  

 afgørelser.
Forsamlingen kan i substansspørgsmål  

 træffe beslutninger med kvalificeret flertal, jf. artikel 159, hvilket  

 indebærer en risiko for, at disse lande kan nedstemmes af  

 udviklingslandene.
Beslutninger i Rådet kræver derimod, foruden  

 kvalificeret flertal i Rådet som helhed, også flertal i hvert  

 enkelt af Rådets kamre, og en række vigtige  

 substansspørgsmål kan kun afgøres i Rådet ved  

 konsensus, jf. bemærkningerne til artikel 161, stk. 8. De  

 pågældende stater gives derfor med det ændrede  

 kompetenceforhold mellem Rådet og Forsamlingen bedre mulighed for at  

 varetage deres særlige interesser ved Myndighedens afgørelser  

 gennem deres indflydelse på Rådets beslutninger i de tre kamre,  

 hvori disse stater er repræsenteret, jf. bemærkningerne til  

 artikel 161, stk. 1.
 Rådets særlige kompetenceområder er  

 angivet i artiklens stk. 2.
 Blandt de sagsområder, hvor Rådet har  

 særlig kompetence i forhold til Forsamlingen i medfør af sin  

 henstillingsret, kan specielt nævnes sager vedrørende  

 økonomisk bistand, jf. litra n) og afsnit 7 i Bilaget til Aftalen, og  

 fastlæggelse af Myndighedens regler, forskrifter og procedurer, jf.  

 litra o). Herudover kan nævnes en række sager af intern karakter,  

 såsom valg af Generalsekretæren, jf. litra b), valg af  

 Produktionsselskabets bestyrelse og generaldirektør, jf. litra c),  

 behandling af Produktionsselskabets beretninger, jf. litra g) og Bilagets  

 afsnit 1, paragraf 15, Myndighedens årsbudget, jf. litra r), suspension  

 af de rettigheder og pligter, der er knyttet til medlemskab, jf. litra t), og  

 foranstaltninger i anledning af afgørelser i havbundstvister, jf.  

 litra u).
 Med forbehold af Forsamlingens godkendelse kan Rådet  

 indgå aftaler med De Forenede Nationer og andre internationale  

 organisationer inden for rammerne af Myndighedens beføjelser, jf.  

 litra f).
Rådet har endvidere en lang række  

 selvstændige opgaver.
Heraf kan nævnes kontrol med og  

 koordinering af interne anliggender, jf. litra a), oprettelse af  

 underorganer, jf. litra d) og Bilagets afsnit 1, paragraf 4,  

 Fastlæggelse af retningslinier for Produktionsselskabet, jf. litra i)  

 og artikel 170, godkendelse af arbejdsplaner, jf.
Bilagets afsnit 3, paragraf  

 11 og litra k) (ifølge paragraf 11 finder litra j) ikke anvendelse),  

 tilsyn med aktiviteterne i Området, jf. litra l), beskyttelse af  

 udviklingslande mod ugunstige virkninger af aktiviteter i Området, jf.  

 litra m), foreløbig vedtagelse og midlertidig anvendelse af  

 Myndighedens regler, forskrifter og procedurer og enhver ændring heraf,  

 jf. litra o), ii) og Bilagets afsnit 1, paragraf 15, kontrol med betalinger  

 til og fra Myndigheden, jf. litra p), indbringelse af sager om manglende  

 efterlevelse for Afdelingen for Havbundstvister på Myndighedens vegne,  

 jf. litra u), foranstaltninger i krisesituationer, særlig med henblik  

 på at forebygge skade på havmiljøet, jf, litra w)  

 udelukkelse af visse områder fra udnyttelse i tilfælde af risiko  

 for skade på havmiljøet, jf. litra x) og etablering af en  

 passende tilsynsfunktion, jf. litra z).
Blandt disse opgaver kan det bemærkes, at  

 godkendelsen af arbejdsplaner er en væsentlig selvstændig  

 arbejdsopgave for Rådet, og at den er undergivet særlige  

 beslutningsregler, jf. bemærkningerne til artikel 161. Behandling af en  

 ansøgning om godkendelse af en arbejdsplan skal ifølge Aftalen  

 ske efter henstilling fra den Juridiske og Tekniske Kommission og skal  

 følge bestemmelserne i denne artikel og Bilag III samt de  

 nærmere vilkår, der er opstillet i Bilagets afsnit 1, paragraf 6  

 - 10, jf. bemærkningerne til Bilag III.
Endvidere kan arbejdet med  

 Myndighedens regler, forskrifter og procedurer tillægges særlig  

 betydning, jf. bemærkningerne til artikel 160. I Bilagets afsnit 1,  

 paragraf 15 er der i den forbindelse nærmere fastsat følgende om  

 Rådets arbejde med disse opgaver:
a)	Rådet kan iværksætte udarbejdelse af sådanne  

 regler, forskrifter og procedurer når som helst det skønner, at  

 der er behov for disse med henblik på udførelse af aktiviteter i  

 Området, eller når det finder, at kommerciel udnyttelse er  

 umiddelbart forestående, eller på anmodning af en stat, hvor en  

 af dens statsborgere har til hensigt at søge godkendelse af en  

 arbejdsplan for udnyttelse; b)	Hvis en stat som omtalt i litra a) anmoder herom, skal Rådet i  

 overensstemmelse med artiklens stk.2, litra o) færdiggøre  

 vedtagelsen af sådanne regler, forskrifter og procedurer inden for 2  

 år efter anmodningen; c)	Hvis Rådet ikke har afsluttet udarbejdelsen af regler,  

 forskrifter og procedurer inden for den foreskrevne tid, og en  

 ansøgning om godkendelse af en arbejdsplan for udnyttelse  

 udestår, skal det ikke desto mindre behandle og foreløbigt  

 godkende en sådan arbejdsplan på basis af bestemmelserne i  

 Konventionen og eventuelle regler, forskrifter og procedurer, som Rådet  

 måtte have vedtaget foreløbigt, eller på basis af de  

 normer, der findes i Konventionen og de vilkår og principper, der er  

 indeholdt i Bilaget til Aftalen samt princippet om ikke-diskriminering af  

 kontrahenter.
Bestemmelsen i litra q) om udvælgelse af  

 ansøgere til produktionstilladelser er bortfaldet, jf.
Bilagets afsnit  

 6, paragraf 7.
 Bestemmelsen i litra y) anses for opfyldt ved, at der i  

 medfør af Bilagets afsnit 1, paragraf 4 og afsnit 9 etableres en  

 Finanskomité, jf. afsnittets paragraf 9. Denne komité har  

 imidlertid en væsentlig mere selvstændig og betydningsfuld rolle  

 i forhold til både Rådet og Forsamlingen end det underorgan, der  

 var forudset i litra y).
Medlemmerne af Finanskomiteen skal således  

 vælges direkte af Forsamlingen og skal bestå af medlemmer med den  

 højest mulige kompetence og integritet.
I perioden indtil Myndigheden  

 råder over tilstrækkelige midler er de fem største  

 bidragydere fødte medlemmer af Finanskomiteen.
Sammensætningen  

 skal i øvrigt i det væsentlige afspejle Rådets  

 sammensætning.
Ved alle væsentlige beslutninger i finansielle  

 anliggender skal Forsamlingen og Rådet tage Finanskomiteens  

 henstillinger i betragtning.
Finanskomiteen skal træffe alle  

 afgørelser i substansspørgsmål ved konsensus.
Det er ikke  

 nærmere fastlagt, hvad Finanskomiteen skal foretage sig i  

 tilfælde af manglende enighed, men det antages, at komiteen i så  

 fald skal afgive en delt henstilling.
De detaljerede bestemmelser for Finanskomiteen er som  

 følger, jf.
Bilagets afsnit 9:
1.	Komiteen skal bestå af 15 medlemmer med passende  

 kvalifikationer, som er relevante i finansanliggender.
De deltagende stater  

 skal nominere kandidater af den højest mulige standard i henseende til  

 kompetence og integritet.
 2.	Der må ikke være to medlemmer af Finanskomiteen af samme  

 nationalitet.
3.	Medlemmerne af Finanskomiteen skal vælges af Forsamlingen, og  

 der skal herved tages passende hensyn til behovet for ligelig geografisk  

 fordeling og repræsentation af særlige interesser.
Hver gruppe af  

 stater som er anført i afsnit 3, paragraf 15, litra a), b), c) og d) i  

 nærværende Bilag skal være repræsenteret i komiteen  

 med mindst et medlem.
Indtil Myndigheden råder over  

 tilstrækkelige midler ud over de fastsatte bidrag til dækning af  

 dens administrationsudgifter, skal medlemsskaren i komiteen omfatte  

 repræsentanter for de fem største finansielle bidragydere til  

 Myndighedens administrationsbudget.
Derefter skal valget af ét medlem  

 fra hver gruppe ske på basis af nominering foretaget af medlemmerne i  

 den pågældende gruppe uden præjudice for muligheden for  

 valg af yderligere medlemmer fra hver gruppe.
4.	Medlemmerne af Finanskomiteen skal beklæde deres hverv i en  

 periode på 5 år.
De kan genvælges for yderligere en  

 periode.
 5.	I tilfælde af et medlems død, indisponering eller  

 fratræden forud for udløbet af funktionsperioden, skal  

 Forsamlingen for den resterende del af perioden vælge et medlem fra  

 samme geografiske område eller gruppe af stater.
6.	Medlemmer af Finanskomiteen må ikke have finansiel interesse i  

 nogen af de aktiviteter, som komiteen har ansvaret for at fremsætte  

 henstillinger om.
De må ikke, selv efter deres fratræden,  

 afsløre fortrolige oplysninger, som kommer til deres kendskab som  

 følge af udførelsen af deres opgaver for Myndigheden.
 7.	Ved beslutning om følgende emner skal Forsamlingen og  

 Rådet tage Finanskomiteens henstillinger i betragtning:
a)	Udkast til finansielle regler, forskrifter og procedurer for  

 Myndighedens organer og Myndighedens finansielle styring og interne  

 finansielle administration; b)	Fastsættelse af medlemmernes bidrag til Myndighedens  

 administrationsbudget i overensstemmelse med artikel 160, stk. 2, litra  

 e); c)	Alle relevante finansielle spørgsmål, herunder forslag  

 til det årlige budget udarbejdet af Myndighedens generalsekretær  

 i overensstemmelse med artikel 172 og de finansielle aspekter af  

 gennemførelsen af Sekretariatets arbejdsprogram; d)	Administrationsbudgettet; e)	De deltagende staters finansielle forpligtelser som følge af  

 gennemførelsen af denne Aftale og Kapitel XI såvel som de  

 administrative og budgetmæssige konsekvenser af forslag og  

 henstillinger, der medfører udgifter af Myndighedens midler; f)	Regler, forskrifter og procedurer vedrørende ligelig deling  

 af finansielle eller andre økonomiske goder, der fremkommer som  

 følge af aktiviteter i Området, og beslutninger, der skal  

 træffes i den forbindelse.
8.	Beslutning i Finanskomiteen om procedurespørgsmål skal  

 træffes med almindeligt flertal af de medlemmer, der er til stede og  

 afgiver deres stemme.
Beslutninger vedrørende  

 substansspørgsmål skal træffes ved konsensus.
 Til artikel 163:
 Artiklen fastsætter i stk. 1, at der oprettes  

 to underorganer under Rådet, en Kommission for Økonomisk  

 Planlægning og en Juridisk og Teknisk Kommission.
 Disse underorganer skal normalt bestå af 15  

 medlemmer, der vælges efter indstilling af de deltagende stater.  

 Kandidaterne skal i første række vælges under hensyn til  

 deres faglige niveau og i øvrigt under hensyn til behovet for ligelig  

 geografisk repræsentation og ligelig repræsentation af  

 særinteresser, jf. stk. 2, 3 og 4. Medlemmerne vælges for 5  

 år og kan genvælges for yderligere en periode, jf.  

 stk. 6.
 Medlemmerne har tavshedspligt og de må ikke have  

 økonomiske interesser i aktiviteter i Området, jf.  

 stk. 8.
 Kommissionerne skal arbejde efter Rådets  

 retningslinier og Myndighedens regler, forskrifter og procedurer, jf.  

 stk. 9, 10, 11 og 12.
 Hver Kommission er ifølge stk. 13 berettiget  

 til at konsultere en anden Kommission internt i Myndigheden, men er  

 også berettiget til at konsultere ethvert kompetent organ i De Forenede  

 Nationer eller enhver anden international organisation, som har kompetence  

 indenfor det pågældende sagsområde.
 De nævnte Kommissioner har ingen selvstændige  

 beføjelser, men virker som rådgivende organer for Rådet.  

 Imidlertid kan de komme til at spille en væsentlig rolle i praksis  

 afhængig af den faglige kvalitet af deres rådgivning.
 Til artikel 164:
 Ifølge stk. 1 skal medlemmerne af Kommissionen  

 for Økonomisk Planlægning navnlig besidde kvalifikationer inden  

 for minedrift, forvaltning af virksomhed forbundet med mineralske ressourcer  

 eller international handel eller økonomi.
 Stk. 2 angiver, at Kommissionens arbejdsopgaver  

 vedrører rådgivning i forbindelse med iværksættelse  

 af Rådets afgørelser vedrørende aktiviteter i  

 Området, analyser af tendenser i efterspørgsel, udbud og priser  

 på de relevante mineraler, undersøgelse og henstilling til  

 Rådet vedrørende situationer, som kan medføre ugunstige  

 virkninger for udviklingslandene som følge af aktiviteter i  

 Området samt forslag til økonomisk bistand til afhjælpning  

 heraf, jf. artikel 151, stk. 10 og afsnit 7 i Bilaget til Aftalen af 28.  

 juli 1994.
 Ifølge Bilagets afsnit 1, paragraf 4 udøves  

 de funktioner, der er tillagt Kommissionen for Økonomisk  

 Planlægning, af den Juridiske og Tekniske Kommission, indtil  

 Rådet træffer anden beslutning eller indtil godkendelsen af den  

 første arbejdsplan for udnyttelse.
 Til artikel 165:
Ifølge stk. 1 skal medlemmerne af den  

 Juridiske og Tekniske Kommission navnlig besidde kvalifikationer  

 vedrørende efterforskning, udnyttelse og bearbejdelse af mineralske  

 ressourcer, økonomiske og juridiske spørgsmål  

 vedrørende havbundsminedrift og beslægtede sagsområder  

 samt oceanologi og beskyttelse af havmiljøet.
Hertil kommer, at  

 Kommissionen også indtil videre skal varetage de opgaver, der  

 hører under Kommissionen for Økonomisk Planlægning, jf.  

 bemærkningerne til artikel 164. Udvælgelsen af medlemmerne skal  

 så vidt muligt ske således, at alle disse sagsområder er  

 forsvarligt dækket.
Efter anmodning fra Rådet varetager Kommissionen  

 tilsynet med aktiviteter i Området.
Efter behov sker dette i samarbejde  

 med de enheder, der udfører sådanne aktiviteter, jf.  

 stk. 2, litra c).
Kommissionen skal i øvrigt foretage sagsbehandling  

 og rådgive Rådet vedrørende en lang række af  

 Rådets opgaver, jf. stk. 2. Af særlig betydning er  

 Kommissionens pligt til at gennemgå formelle skriftlige arbejdsplaner  

 for aktiviteter i Området og fremsætte passende henstillinger  

 herom til Rådet, jf. stk. 2, litra b) samt artikel 153,  

 stk. 3 og bemærkningerne hertil.
Endvidere kan nævnes  

 udformning og forelæggelse af Myndighedens regler, forskrifter og  

 procedurer under hensyntagen blandt andet til de miljømæssige  

 konsekvenser af aktiviteter i Området.
 Til artikel 166:
Artiklen bestemmer, at Myndighedens Sekretariat ledes af  

 en Generalsekretær, der er Myndighedens øverste administrative  

 chef.
Han vælges af Forsamlingen for en fireårig periode og kan  

 genvælges.
Han skal forelægge Forsamlingen en årlig  

 beretning om Myndighedens virksomhed.
 Til artikel 167:
Artiklen bestemmer, at Myndighedens personale  

 ansættes af Generalsekretæren i overensstemmelse med Myndighedens  

 regler, forskrifter og procedurer.
Udvælgelsen af personale skal  

 primært ske på basis af effektivitet, dygtighed,  

 hæderlighed samt relevante videnskabelige, tekniske eller andre  

 kvalifikationer og i øvrigt på det bredest mulige geografiske  

 grundlag.
 Til artikel 168:
Artiklens stk. 1 forbyder Generalsekretæren og  

 personalet at tage mod instrukser fra de deltagende staters regeringer eller  

 nogen anden kilde uden for Myndigheden.
Overtrædelse heraf  

 påtales administrativt.
De deltagende stater pålægges at  

 respektere dette forbud og undlade at søge at øve indflydelse  

 på Myndighedens personale.
Stk. 2 forbyder Generalsekretæren og personalet  

 at have økonomiske interesser i aktiviteter i Området eller at  

 afsløre fortrolige oplysninger herom.
Personalets overtrædelse  

 heraf skal i medfør af stk. 3 efter anmodning fra den forurettede  

 part indbringes for en domstol, og Generalsekretæren skal, dersom  

 domstolen anbefaler det, afskedige det pågældende medlem af  

 personalet.
 Til artikel 169:
I artiklen pålægges Generalsekretæren at  

 tage passende skridt til konsultationer og samarbejde med internationale og  

 ikke-statlige organisationer, som er anerkendt af De Forenede Nationers  

 Økonomiske og Sociale Råd.
De organisationer, som  

 Generalsekretæren indgår samarbejde med, gives ret til at deltage  

 som observatører i Myndighedens organer.
Generalsekretæren  

 bemyndiges til at fremsende redegørelser fra sådanne  

 organisationer i sager, hvor de er særligt kompetente, og som er  

 forbundet med Myndighedens arbejde, til de deltagende stater.
Myndigheden har  

 således indgået en aftale om forbindelser til De Forenede  

 Nationer (i kraft 26. november 1997).
 Til artikel 170:
Artiklen stk. 1 bemyndiger Produktionsselskabet til  

 på Myndighedens vegne at deltage direkte i aktiviteterne i  

 Området og transport, forarbejdning og afsætning af mineraler,  

 som udvindes i Området.
Produktionsselskabet benævnes som et  

 Organ under Myndigheden, men i forbindelse med disse opgaver er det  

 pålagt Produktionsselskabet at opbygge en delvis selvstændig  

 organisation.
Tilhørsforholdet understreges dog i stk. 3 ved  

 bestemmelsen om, at Produktionsselskabets hovedkontor skal ligge ved  

 Myndighedens sæde.
 Ifølge stk. 2 er Produktionsselskabet ved  

 udførelsen af sine opgaver underlagt Myndighedens regler, forskrifter  

 og procedurer, og det skal følge Forsamlingens generelle politiske  

 retningslinier samt Rådets direktiver, jf. artikel 162, stk. 2,  

 litra i).
 Stk. 4 foreskriver, at Produktionsselskabet skal  

 forsynes med de økonomiske midler og den teknologi, som er  

 nødvendige for at kunne udføre dets funktioner.
 I lyset af, at havbundsminedrift ikke bliver aktuel inden  

 for den nærmeste fremtid, er Produktionsselskabets opgaver i perioden  

 indtil havbundsminedrift bliver aktuel, modificeret ved Aftalen af 28. juli  

 1994, således at det kun skal udføre analyse- og  

 overvågningsopgaver, og dets funktioner skal i denne periode  

 udføres af Myndighedens sekretariat.
Produktionsselskabets indledende virksomhed  

 vedrørende havbundsminedrift skal ifølge Aftalen udføres  

 gennem joint ventures med kommercielle produktionsselskaber, og de deltagende  

 staters forpligtelse til at finansiere et produktionssted for  

 Produktionsselskabet bortfalder.
De nærmere bestemmelser i Aftalen  

 vedrørende Produktionsselskabet findes i Bilagets afsnit 2.
 Til artikel 171:
Artiklen fastsætter i litra a), at Myndigheden  

 blandt andet skal finansieres ved bidrag fra de deltagende stater.
Disse  

 bidrag fastsættes og opkræves af Forsamlingen efter henstilling  

 fra Finanskomiteen, jf. artikel 160, stk. 2, litra e) og afsnit 9,  

 paragraf 7, litra b) i Bilaget til Aftalen af 28. juli 1994. I medfør  

 af afsnit 1, paragraf 14 i Bilaget til Aftalen blev Myndighedens  

 administrationsudgifter imidlertid dækket af De Forenede Nationers  

 budget og ikke ved direkte bidrag fra de deltagende stater indtil udgangen af  

 året efter det år, i hvilket Aftalen trådte i kraft.
I  

 praksis betød dette, at finansieringen via FN ophørte med  

 udgangen af 1997. Denne ordning blev blandt andet indført med henblik  

 på at undgå bevillingsmæssige vanskeligheder for stater,  

 der ønskede at deltage i Myndighedens arbejde på  

 foreløbig basis.
 Myndighedens indtægter skal i øvrigt komme  

 fra afgifter fra kontrahenter i forbindelse med aktiviteter i Området,  

 jf. litra b), midler, overført fra Produktionsselskabet, jf. litra c)  

 og frivillige bidrag fra medlemmer eller andre kilder, jf. litra e).  

 Afgifterne fra kontrahenter fastsættes på basis af de finansielle  

 kontraktvilkår som angivet i Bilag III, artikel 13 og modificeret i  

 henhold til afsnit 8 i Bilaget til Aftalen af 28. juli 1994. Beslutning  

 vedrørende overførsel af midler fra Produktionsselskabet  

 træffes i henhold til regler, forskrifter og procedurer, der vedtages  

 af Forsamlingen efter henstilling fra Produktionsselskabets bestyrelse og  

 Finanskomiteen, jf. artikel 160, litra f), ii) og afsnit 9, paragraf 7, litra  

 a) i Bilaget til Aftalen.
 ad litra e) bemærkes særligt, at Myndigheden  

 ikke må optage lån til finansiering af sine  

 administrationsudgifter, jf. afsnit 1, paragraf 14 i Bilaget til Aftalen.
 De i litra f) nævnte frivillige indbetalinger kan  

 ske til en fond, der oprettes af Myndigheden med henblik på  

 økonomisk tilpasningsbistand, jf. afsnit 7, paragraf 1, litra a) i  

 Bilaget til Aftalen.
 Til artikel 172:
Artiklen pålægger Generalsekretæren at  

 udarbejde et udkast til Myndighedens årsbudget og forelægge det  

 for Rådet.
Rådet pålægges at behandle budgetudkastet  

 og forelægge det sammen med eventuelle bemærkninger for  

 Forsamlingen til videre behandling og eventuel godkendelse.
Rådets  

 forelæggelse af budgettet skal ske på basis af henstilling fra  

 Finanskomiteen, jf. afsnit 9, paragraf 7, litra c) i Bilaget til Aftalen af  

 28. juli 1994.
 Til artikel 173:
 Artiklens stk. 1 pålægger Myndigheden at  

 reservere de midler, der indbetales af Myndighedens medlemmer i medfør  

 af artikel 171, litra a) eller i begyndelsen modtages som bidrag fra De  

 Forenede Nationers budget, jf. bemærkningerne til artikel 171, litra  

 a), til dækning af Myndighedens administrationsudgifter.
Artiklens stk. 2 pålægger videre  

 Myndigheden at reservere de yderligere midler, den måtte få til  

 rådighed, fortrinsvis til dækning af sine  

 administrationsudgifter.
Den del af disse midler, som herefter er til  

 rådighed, kan efter Myndighedens skøn anvendes til  

 udbyttebetaling, finansiering af Produktionsselskabets aktiviteter eller  

 økonomisk tilpasningsbistand.
 Til artikel 174:
Artiklen bemyndiger i stk. 1 Myndigheden til at  

 optage lån.
Denne bemyndigelse indskrænkes i Aftalen af 28. juli  

 1994, idet det i afsnit 1, paragraf 14 i Bilaget til Aftalen  

 fastsættes, at Myndigheden ikke må optage lån til  

 finansiering af sine administrationsudgifter.
Ifølge stk. 4 kan  

 de deltagende stater ikke gøres ansvarlige for Myndighedens  

 gæld.
 Forsamlingen pålægges i stk. 3 at  

 fastsætte grænserne for Myndighedens lånebeføjelse i  

 de finansielle forskrifter, som Forsamlingen skal behandle og godkende efter  

 henstilling fra Rådet og Finanskomiteen i henhold til artikel 160,  

 stk. 2, litra f), jf. afsnit 9, paragraf 7, litra a) i Bilaget til  

 Aftalen, og Rådet pålægges i stk. 4 at udøve  

 lånebeføjelsen.
 Til artikel 175:
 Artiklen pålægger Forsamlingen at udpege en  

 uafhængig revisor, der skal gennemføre årlig revision af  

 Myndighedens akter, regnskabsbøger og konti samt dens  

 årsregnskab.
 Til artikel 176:
 Artiklen fastlægger Myndighedens retlige status som  

 international juridisk person.
 Til artikel 177:
Artiklen tillægger Myndigheden sådanne  

 privilegier og immuniteter, som er nærmere omhandlet i de  

 følgende artikler.
Disse bestemmelser suppleres af Protokollen af 27.  

 marts 1998 om privilegier og immuniteter for Den Internationale  

 Havbundsmyndighed, jf. bemærkningerne til Protokollen.
 Til artikel 178:
 Artiklen hjemler immunitet for Myndigheden, dens ejendom  

 og formue fra retsforfølgning.
 Til artikel 179:
 Artiklen hjemler immunitet for ransagning og enhver form  

 for beslaglæggelse af Myndighedens ejendom og formue.
 Til artikel 180:
 Bestemmelsen fritager Myndighedens ejendom og formue for  

 enhver form for restriktioner, regulering, kontrol og moratorier.
 Til artikel 181:
Artiklen fastslår ukrænkeligheden af  

 Myndighedens arkiver (stk. 1). Stk. 2 indeholder  

 sikkerhedsforskrifter for visse data og registre.
Ved stk. 3 forpligtes  

 deltagerstaterne til med hensyn til dens officielle meddelelser at  

 indrømme Myndigheden en lige så gunstig behandling som andre  

 internationale organisationer.
 Til artikel 182:
 Artiklen hjemler nærmere definerede privilegier og  

 immuniteter for visse personer tilknyttet Myndigheden.
 Til artikel 183:
 På de ved artiklen fastlagte vilkår  

 indrømmes Myndigheden og dens personale m.v. fritagelse for skatter og  

 toldafgifter.
 Til artikel 184:
Artiklen bestemmer, at en deltagerstats stemmeret  

 suspenderes, såfremt staten er i restance med finansielle bidrag til  

 Myndigheden svarende til eller overskridende bidragssummen for de sidste to  

 år.
Forsamlingen kan dog på nærmere fastsatte betingelser  

 alligevel tillade staten at stemme.
 Til artikel 185:
Herved bestemmes, at en deltagende stat, som groft og  

 vedvarende har overtrådt bestemmelserne i Kapitel XI, kan udelukkes fra  

 at udøve et medlems rettigheder og privilegier.
Overtrædelsen  

 skal være fastslået ved kendelse af Den Internationale  

 Havretsdomstols Afdeling for Havbundstvister.
 Til artikel 186:
 Artiklen henviser til bestemmelserne i de følgende  

 artikler samt Kapitel XV og Bilag VI om Den Internationale Havretsdomstols  

 Afdeling for Havbundstvisters oprettelse og kompetenceudøvelse.  

 Afdelingen integreres således i Konventionens almindelige  

 tvistbilæggelsessystem og Domstolens statut, men har samtidig  

 særlig kompetence i havbundstvister i Området i overensstemmelse  

 med de følgende artikler.
 Til artikel 187:
 Artiklen opregner de tilfælde, hvor Afdelingen for  

 Havbundstvister har kompetence til at afgøre tvister.
 Til artikel 188:
 Artiklen hjemler adgang til forelæggelse af visse  

 tvister for en særlig afdeling af Den Internationale Havretsdomstol  

 eller for en ad hoc afdeling af Afdelingen for Havbundstvister eller for  

 bindende handelsvoldgift.
 Til artikel 189:
 Artiklen fastlægger begrænsninger i Afdelingen  

 for Havbundstvisters kompetence over for Myndigheden med hensyn til dennes  

 skønsmæssige beføjelser samt med hensyn til Myndighedens  

 regler, forskrifter og procedurer.
 Til artikel 190:
 Artiklen regulerer deltagende sponsorstaters deltagelse i  

 og fremmøde ved retsforhandlinger.
 Til artikel 191:
 Artiklen pålægger Afdelingen for  

 Havbundstvister at afgive retlige responsa efter anmodning fra Forsamlingen  

 eller Rådet inden for rammerne af deres virksomhed.
Til Kapitel XII (artikel 192-237) Beskyttelse og bevarelse af havmiljøet Konventionen betegnes ofte som den hidtil mest omfattende  

 miljøkonvention.
Konventionens kapitel XII rummer da også visse  

 bestemmelser af materielt indhold, men fastslår først og  

 fremmest de folkeretlige principper om staters forpligtelse til at beskytte  

 og bevare havmiljøet og udstikker normerne for indgåelse af  

 specialkonventioner på miljøområdet, såvel regionalt  

 som globalt.
Et betydeligt arbejde i så henseende er pågået  

 inden for rammerne af den »kompetente internationale organisation«, hvortil  

 der hyppigst henvises i Konventionen.
Det drejer sig om den internationale  

 søfartsorganisation IMO under FN.
 Alle, herunder fremtidige, konventioner »bør  

 opfyldes på en måde, der er forenelig med Konventionens  

 principper og mål.« Med dette citat bekræftes Konventionens  

 status som »Havets grundlov« også på  

 miljøområdet.
Kapitel XII giver staterne såvel rettigheder som  

 pligter til at gennemføre og håndhæve  

 miljøbeskyttelsesregler.
Også dette kapitel afspejler det  

 ligevægtsprincip mellem kyststater og flagstater, der er  

 tilstræbt ved Konventionen.
 Kapitel XII er bygget op over følgende systematik:  

 Almindelige bestemmelser (artikel 192-196), globalt og regionalt samarbejde  

 (artikel 197-201), teknisk bistand (artikel 202-203) overvågning og  

 miljømæssig vurdering (artikel 202-206), internationale regler  

 og national lovgivning til forebyggelse, begrænsning og kontrol af  

 forurening af havmiljøet (artikel 207-212), håndhævelse  

 (artikel 213-222), garantier i forbindelse med håndhævelsen  

 (artikel 223-233), isdækkede områder (artikel 234), ansvar og  

 erstatning (artikel 235), suveræn immunitet (artikel 236), og  

 forpligtelser i henhold til andre konventioner om beskyttelse og bevarelse af  

 havmiljøet (artikel 237).
 Kapitel XII omfatter alle havområder og afspejler  

 den øgede internationale miljøbevidsthed, her i en global,  

 almindelig folkeretlig forpligtelse for staterne til at beskytte og bevare  

 havmiljøet i overensstemmelse med Konventionen og almindeligt  

 accepterede folkeretlige regler.
 Til artikel 192:
Ved artiklen, som er en rammebestemmelse og  

 »programerklæring«, fastsættes en almindelig forpligtelse for  

 staterne til at beskytte og bevare havmiljøet.
Indholdet af  

 forpligtelsen er nærmere beskrevet i de følgende artikler.
Det  

 bemærkes herved, at staten kan være forpligtet såvel i  

 egenskab af kyststat som flagstat.
 Til artikel 193:
 Artiklen bekræfter staternes suveræne ret til  

 at udnytte deres naturlige ressourcer i henhold til deres miljøpolitik  

 og i overensstemmelse med deres pligt til at beskytte og bevare  

 havmiljøet som bestemt ved artikel 192. Artiklen indrømmer  

 således staterne mulighed for en vis interesseafvejning mellem  

 ressourceudnyttelse og miljøbeskyttelse.
 Til artikel 194:
Artiklen pålægger staterne at træffe de  

 nødvendige foranstaltninger til at forebygge, begrænse og  

 kontrollere forurening af havmiljøet.
Forpligtelsen skal efter behov  

 opfyldes af staterne »i fællesskab« og de skal »bestræbe sig  

 på at koordinere deres politik i så henseende.« Denne  

 samarbejdspolitik er hovedsagelig udmøntet i regionale aftaler,  

 f.eks.: Helsingfors-Konventionen (HELCOM) om beskyttelse af havmiljøet  

 i Østersøområdet (1974, rev. 1992) og Konventionen om  

 beskyttelse af havmiljøet i det nordøstlige Atlanterhav (OSPAR,  

 1992) m.fl.
 Stk. 2 omhandler staternes særlige  

 forpligtelser til ikke at påføre andre stater eller disses  

 miljø skade ved forurening.
 I stk. 3 opregnes, specificeret i litra a) - d) de  

 forureningskilder, som skal formindskes, hvilket i princippet vil sige alle  

 kilder til forurening af havmiljøet.
 Stk. 4 pålægger staterne i  

 udøvelsen af miljøbeskyttelsesforanstaltningerne at afholde sig  

 fra uberettiget indgriben i aktiviteter udført af andre stater i  

 overensstemmelse med Konventionen.
 Til artikel 195:
 Artiklen pålægger staterne at hindre, at  

 miljøskader og risici flyttes fra et område til et andet, eller  

 at en type af forurening omdannes til en anden.
 Til artikel 196:
 Staterne skal ifølge artiklen træffe alle  

 nødvendige foranstaltninger til at forebygge, begrænse og  

 kontrollere forurening af havmiljøet, som hidrører fra deres  

 anvendelse af teknologi, samt af indførelse i en særlig del af  

 havmiljøet af fremmede eller nye arter, som kan forårsage  

 betydelige og skadelige forandringer heri.
 Til artikel 197:
 Artiklen pålægger direkte, jf. artikel 194,  

 stater at samarbejde globalt og regionalt om at tilvejebringe internationale  

 forskrifter og procedurer m.v. til beskyttelse af havmiljøet.
 Til artikel 198:
 Artiklen indeholder en underretningspligt over for andre  

 stater og internationale organisationer i de tilfælde, hvor en stat  

 bliver opmærksom på en (truende) forureningskilde, som  

 skønnes at kunne berøre andre stater.
 Til artikel 199:
Ifølge artiklen skal staterne i berørte  

 områder og de kompetente internationale organisationer samarbejde om at  

 fjerne virkningerne af forurening samt forebygge og formindske skaden.
De  

 skal til dette formål udarbejde beredskabsplaner til  

 forureningsbekæmpelse.
 Til artikel 200:
Den samarbejdsforpligtelse, der pålægges  

 staterne ved artiklen, vedrører videnskabelig forskning, herunder  

 udveksling af data om forurening af havmiljøet.
Endvidere skal  

 staterne deltage aktivt i regionale og globale programmer til erhvervelse af  

 større viden om forurening og afhjælpning heraf.
 Til artikel 201:
 På baggrund af de i artikel 200 omhandlede data skal  

 staterne samarbejde om at fastsætte passende videnskabelige kriterier  

 for regler og procedurer m.v. til forebyggelse, begrænsning og kontrol  

 af forurening af havmiljøet.
 Til artikel 202:
Artiklen vedrører videnskabelig og teknisk bistand  

 til udviklingslandene, hvorunder staterne skal fremme bistandsprogrammer til  

 u-landene til beskyttelse og bevarelse af havmiljøet, herunder  

 forebyggelse, begrænsning og kontrol af havforurening.
Eksempler  

 på sådan bistand er opregnet i artiklens litra a). Litra b)  

 indeholder en særlig bistandsforpligtelse med henblik på  

 formindskelse af virkningerne af større uheld, som kan forårsage  

 ulovlig forurening, og litra c) forpligter staterne til at yde passende  

 bistand, især til u-landene vedrørende udarbejdelse af  

 miljømæssige vurderinger.
 Til artikel 203:
 Artiklen indrømmer u-landene en række fortrin  

 med hensyn til tildeling af passende midler og teknisk bistand fra  

 internationale organisationer og anvendelsen af disses specialiserede  

 tjenestegrene.
 Til artikel 204:
 Artiklen pålægger staterne en  

 overvågningspligt med hensyn til risici ved eller følger af  

 forurening af havmiljøet, især følgerne af alle  

 aktiviteter, som de deltager i eller tillader, med henblik på at  

 afgøre, hvorvidt disse aktiviteter vil kunne forurene  

 havmiljøet.
 Til artikel 205:
 Ifølge artiklen skal de i henhold til artikel 204  

 opnåede resultater offentliggøres eller indberettes til de  

 kompetente internationale organisationer.
 Til artikel 206:
 Artiklen forpligter staterne til at vurdere de potentielle  

 havmiljøkonsekvenser af aktiviteter, som er planlagt under deres  

 jurisdiktion eller kontrol og rapportere herom efter proceduren i artikel  

 205.
 Til artikel 207:
Artiklen indeholder en række bestemmelser om  

 internationale regler og national lovgivning til forebyggelse,  

 begrænsning og kontrol af forurening af havmiljøet.
Artikel 207  

 vedrører specifikt landbaseret forurening.
Staterne skal ifølge  

 stk. 1 i overensstemmelse med international ret udstede den  

 nødvendige lovgivning til forebyggelse, begrænsning og kontrol  

 af forurening af havmiljøet fra landbaserede kilder.
Ifølge  

 stk. 2 skal staterne tillige træffe andre nødvendige  

 foranstaltninger i så henseende.
Stk. 3 pålægger  

 staterne regionalt at samordne deres politik i denne forbindelse.
 Samarbejdsforpligtelserne beskrives mere detaljeret i  

 stk. 4, hvorefter staterne gennem de internationale kompetente  

 organisationer eller ved en diplomatisk konference skal fastsætte  

 globale og regionale regler m.v. til forebyggelse, begrænsning og  

 kontrol af forurening af havmiljøet fra landbaserede kilder.
 I stk. 5 indskærpes, at de i artiklen  

 omhandlede love m.v. skal omfatte sådanne, som har til formål at  

 formindske udledning af giftige, skadelige eller ødelæggende  

 stoffer, særligt de ikke-nedbrydelige.
 Til artikel 208:
Artiklen vedrører forurening fra  

 havbundsaktiviteter under national jurisdiktion, dvs. i praksis off-shore  

 industrien.
Kyststaterne forpligtes til at udstede love m.v. til  

 forebyggelse, begrænsning og kontrol af forurening fra  

 havbundsaktiviteter, kunstige øer, installationer m.v. under deres  

 jurisdiktion, som omhandlet i artiklerne 60 og 80, jf. artiklens stk.1.  

 Artiklen er i øvrigt stort set bygget op som artikel 207. Stk. 2  

 vedrører de »andre foranstaltninger«, stk. 3 et krav om, at  

 national lovgivning skal leve op til internationale regler m.v.
Stk. 4  

 indeholder en regional samordningsforpligtelse, og stk. 5 pligten til  

 vedtagelse af internationale forskrifter m.v.
 Til artikel 209:
Artiklen omhandler særlig forurening fra aktiviteter  

 i Området.
Stk.1 foreskriver fastsættelse af internationale  

 regler i overensstemmelse med Kapitel XI i så henseende.
De  

 pågældende forskrifter forventes udarbejdet af Den internationale  

 Havbundsmyndighed, jf. artikel 145. Stk. 2 pålægger  

 staterne, særligt i egenskab af flagstater, at lovgive for  

 fartøjer m.v., som er underlagt deres myndighed.
Kravene i den  

 nationale lovgivning skal svare til standarden i de internationale  

 forskrifter ifølge stk. 1.
 Til artikel 210:
Artiklen pålægger staterne at lovgive til  

 forebyggelse, begrænsning og kontrol af havforurening ved dumpning  

 (stk. 1). I lighed med de foregående artikler indeholder artikel  

 210 forskrifter om »andre foranstaltninger« mod forurening (stk.2). Dumpning  

 må ikke finde sted uden tilladelse fra de kompetente myndigheder  

 (stk.3). Stk. 4 omhandler tilvejebringelsen af de relevante  

 internationale regler og forskrifter m.v.
Stk. 5 bemyndiger kyststaten  

 til (i overensstemmelse med international ret) at administrere tilladelser  

 m.v. til dumpning, dog sammen med andre stater, der kan blive ugunstigt  

 berørt af dumpningen.
Stk. 6 kræver samme standard af den  

 nationale lovgivning som af de globale regler og normer.
 Til artikel 211:
Artiklen omhandler forurening fra fartøjer.  

 Stk. 1 pålægger staterne at tilvejebringe det i denne  

 henseende nødvendige internationale regelsæt og at vedtage  

 rutesystemer, der mindsker risikoen for søulykker, der kan  

 medføre forurening af havmiljøet og kystlinien.
Stk. 2  

 beskriver staternes forpligtelse til som flagstater at lovgive for deres  

 fartøjer med henblik på forebyggelse, kontrol og  

 begrænsning af havforurening fra disse fartøjer.
Lovgivningen  

 skal også i dette tilfælde mindst svare til de internationalt  

 fastsatte regler og normer.
Stk. 3 bekræfter staternes ret til at  

 stille betingelser for fremmede fartøjers adgang til deres havne, i  

 indre farvande og off-shore terminaler.
Disse betingelser skal  

 offentliggøres og meddeles den kompetente internationale organisation,  

 dvs.
IMO.
Samordning mellem kyststater i så henseende skal ligeledes  

 meddeles.
Endvidere forpligter stk. 3 enhver stat til at  

 pålægge kaptajnen på et fartøj under dens flag,  

 såfremt fartøjet befinder sig på søterritoriet til  

 en deltagerstat i en sådan samordning, efter anmodning fra denne stat  

 at oplyse, om fartøjet er på vej til en anden deltagerstat i  

 samordningen i den samme region og i givet fald angive, hvorvidt  

 fartøjet opfylder betingelserne for adgang til denne stats havne.  

 Bestemmelsen berører dog ikke udøvelsen af retten til uskadelig  

 passage eller kyststatens ret til beskyttelse efter artikel 25,  

 stk. 2.
Stk.4 hjemler kyststaterne adgang til at lovgive med  

 virkning for søterritoriet til forebyggelse, begrænsning og  

 kontrol af havforurening fra fremmede fartøjer, herunder  

 fartøjer i uskadelig passage.
Denne lovgivning må dog ikke  

 hindre den uskadelige passage, jfr. kapitel II (artikel 17-32).
 Stk. 5 hjemler tilsvarende kyststaterne adgang til at  

 lovgive for deres eksklusive økonomiske zoner i overensstemmelse med  

 og til gennemførelse af almindeligt accepterede internationalt  

 vedtagne regler m.v. med henblik på håndhævelse (jfr.  

 artikel 217-222) og til forebyggelse, begrænsning og kontrol af  

 forurening fra fartøjer.
Stk. 6 omhandler særlige områder, der  

 kræver mere vidtgående beskyttelsesforanstaltninger.
Kyststaten  

 kan gennemføre sådanne under iagttagelse af de i bestemmelsen  

 omhandlede procedurer, herunder særlig konsultationsprocedurer med  

 andre berørte stater og den internationale  

 søfartsorganisation.
 Stk. 7 præciserer, at de i artiklen  

 nævnte internationale regler og normer bl.a. skal omfatte  

 sådanne, som vedrører øjeblikkelig underretning af de  

 kyststater, hvis kystlinie eller beslægtede interesser kan blive  

 berørt af uheld, herunder søulykker, som medfører  

 (mulighed for) udtømninger.
 Til artikel 212:
Artiklen, der vedrører forurening fra eller gennem  

 atmosfæren, pålægger i stk. 1 staterne under  

 hensyntagen til internationalt vedtagne regler m.v. at lovgive for deres  

 luftrum og luftfartøjer med henblik på at forebygge,  

 begrænse og kontrollere forurening af havmiljøet fra eller  

 gennem atmosfæren.
Stk. 2 forpligter staterne til at træffe  

 andre nødvendige forestillinger i så henseende.
Stk. 3  

 fastslår staternes pligt til på internationalt plan at  

 fastsætte globale og regionale regler mod denne type forurening.
Det  

 bemærkes, at artikel 212 ikke vedrører luftforurening som  

 sådan, men den afledede virkning på havmiljøet.
 Til artikel 213:
Artiklen indleder en række bestemmelser (artikel  

 213-222) om staternes håndhævelse af miljøbeskyttelseslove  

 og forskrifter.
Der sondres her dels mellem typer af forurening, dels mellem  

 staternes retlige grundlag, alt efter i hvilken egenskab de optræder.  

 Retsforfølgning sker med forbehold af de følgende bestemmelser  

 (art. 223-233).
 Artikel 213 indeholder en almindelig forpligtelse for  

 staterne til at håndhæve deres love og forskrifter udstedt i  

 overensstemmelse med artikel 207 samt til at skabe den nødvendige  

 hjemmel for håndhævelse af internationale regler og normer med  

 hensyn til beskyttelse af havmiljøet mod forurening fra landbaserede  

 kilder.
 Til artikel 214:
 Artiklen forpligter staterne til at håndhæve  

 deres love og forskrifter udstedt i overensstemmelse med artikel 208 samt til  

 at skabe den nødvendige hjemmel for håndhævelse af  

 internationale regler og normer til beskyttelse af havmiljøet mod  

 forurening fra havbundsaktiviteter.
 Til artikel 215:
 Artiklen er en henvisning til Kapitel XI, hvis  

 bestemmelser skal anvendes på håndhævelsen af de i  

 overensstemmelse med Kapitel XI fastsatte internationale regler m.v. til  

 beskyttelse af havmiljøet i forbindelse med aktiviteter i  

 Området, jf. artikel 145 og 209.
 Til artikel 216:
Artiklen indeholder forskrifter for  

 håndhævelsen af de i overensstemmelse med Konventionens udstedte  

 love og forskrifter og internationale regler og normer til beskyttelse af  

 havmiljøet mod forurening ved dumpning.
Håndhævelsen  

 påhviler ifølge stk. 1, litra a) kyststaten for så  

 vidt angår dumpning uden for dens søterritorium eller eksklusive  

 økonomiske zone eller på dens kontinentalsokkel, ifølge  

 litra b) flagstaten for så vidt angår fartøjer under dens  

 flag eller registre, ifølge litra c) enhver stat for så vidt  

 angår lastning af affald inden for dens territorium eller ved dens  

 off-shore terminaler.
Stk. 2 begrænser forpligtelsen til at  

 indlede retsforfølgning til én stat.
 Til artikel 217:
Artiklen pålægger flagstaterne særlige  

 håndhævelsesforpligtelser.
Stk. 1 forpligter dem  

 således til at sikre, at fartøjer, der fører deres flag  

 eller er optaget i deres registre bl.a. overholder de internationale regler  

 om forebyggelse, begrænsning og kontrol af fartøjers forurening  

 af havmiljøet.
Flagstaterne skal i den forbindelse træffe de  

 nødvendige foranstaltninger til gennemførelse af disse regler.  

 Den effektive håndhævelse af sådanne regler påhviler  

 flagstaten uden hensyn til, hvor en overtrædelse finder sted.
 Stk. 2 pålægger flagstaterne at sikre, at  

 det forbydes deres fartøjer at sejle, før de opfylder de  

 internationale standarder.
Stk. 3 forpligter flagstaterne til at sikre, at deres  

 fartøjer underkastes periodiske syn og medfører internationalt  

 foreskrevne certifikater.
Disse certifikaters gyldighed skal som hovedregel  

 accepteres af andre stater.
 Såfremt et fartøj overtræder  

 internationalt fastsatte regler og normer, påhviler det ifølge  

 stk. 4 flagstaten, med forbehold af konventionens bestemmelser om  

 håndhævelse fra havnestatens og kyststatens side, jf. artiklerne  

 218, 220 og 228, at iværksætte en øjeblikkelig  

 undersøgelse og, hvis det er hensigtsmæssigt, at indlede  

 retsforfølgning af den påståede overtrædelse, uanset  

 hvor overtrædelsen fandt sted, eller hvor forurening forårsaget  

 af en sådan overtrædelse har fundet sted eller er blevet  

 observeret.
Når flagstaten gennemfører en  

 undersøgelse af overtrædelsen, kan den i henhold til stk. 5  

 anmode om bistand fra enhver anden stat, hvis medvirken skønnes at  

 være nyttig med henblik på at klarlægge sagens  

 omstændigheder.
Staterne skal bestræbe sig på at  

 imødekomme rimelige anmodninger fra flagstatens side.
Stk. 6 pålægger flagstaterne efter  

 skriftlig anmodning fra enhver stat at undersøge enhver  

 overtrædelse, som påstås at være begået af  

 fartøjer, som fører deres flag.
Såfremt flagstaten  

 finder, at der foreligger tilstrækkeligt bevis til  

 retsforfølgning af den påståede overtrædelse, skal  

 den uopholdeligt indlede retsforfølgning i overensstemmelse med sin  

 lovgivning.
Flagstaten skal ifølge stk. 7 endvidere straks  

 underrette den stat, som har indgivet anmodningen, og den kompetente  

 internationale organisation (IMO) om, hvilke foranstaltninger, den har  

 truffet, og udfaldet heraf.
Denne underretning skal være  

 tilgængelig for alle stater.
 Stk. 8 foreskriver, at flagstaternes lovgivning skal  

 være af en sådan strenghed, at de modvirker overtrædelser,  

 uanset hvor disse finder sted.
 Til artikel 218:
Artiklen retter sig mod havnestaterne, dvs. en stat, i  

 hvis havne eller ved hvis off-shore terminaler et fremmed fartøj  

 frivilligt befinder sig.
Havnestaten kan således foretage  

 undersøgelse og ved tilstrækkeligt bevis retsforfølge  

 fartøjet med hensyn til enhver udtømning fra dette uden for  

 havnestatens indre farvande, søterritoriet eller eksklusive  

 økonomiske zoner, der udgør en overtrædelse af  

 gældende internationale regler og normer.
Bestemmelsen vedrører  

 alene overtrædelse begået på det åbne hav eller i  

 andre staters maritime områder.
Havnestatens beføjelser som  

 kyststat vedrørende egne maritime områder er behandlet i artikel  

 220.
 Stk. 2 præciserer, at retsforfølgning i  

 henhold til stk. 1 med hensyn til udtømning i en anden stats  

 maritime områder forudsætter en anmodning fra denne stat,  

 flagstaten eller en skadelidt henholdsvis truet stat, medmindre  

 overtrædelsen har medført eller risikerer at medføre  

 forurening af den retsforfølgende stats maritime områder (selve  

 overtrædelsen forudsættes at have fundet sted uden for disse).  

 Havnestatens umiddelbare adgang til retsforfølgning forudsætter  

 således, at overtrædelsen er sket på det åbne  

 hav.
Stk. 3 pålægger havnestaten at efterkomme  

 en anmodning fra enhver stat om undersøgelse af en  

 udtømningsovertrædelse som nævnt i stk. 1, og som  

 antages at have fundet sted, skadet eller truet med at skade den anmodende  

 stats maritime områder.
Ligeledes skal havnestaten efterkomme  

 flagstatens anmodninger om undersøgelse af en sådan  

 overtrædelse uden hensyn til, hvor overtrædelsen fandt sted.
Ifølge stk. 4 skal aktstykker  

 vedrørende de af havnestaten foretagne undersøgelser efter  

 anmodning fremsendes til flagstaten eller kyststaten.
Enhver  

 retsforfølgning, som er indledt af havnestaten på grundlag af en  

 sådan undersøgelse, kan efter anmodning fra kyststaten  

 opsættes, når overtrædelsen har fundet sted inden for dens  

 indre farvande, søterritorium eller eksklusive økonomiske zone,  

 dog under forbehold af Konventionens regler om garantier i forbindelse med  

 håndhævelsen.
Sagens akter, bevismateriale og enhver  

 sikkerhedsstillelse, deponeret hos havnestaten, skal i så fald  

 fremsendes til kyststaten.
Herefter udelukkes fortsættelse af  

 retsforfølgning i havnestaten.
 Til artikel 219:
 Artiklen pålægger havnestaterne ved  

 konstatering af, at et fartøj har overtrådt gældende  

 internationale regler og normer vedrørende sødygtighed og  

 derved truet med at skade havmiljøet, i praktisk muligt omfang  

 administrativt at forhindre fartøjet i at sejle, indtil  

 årsagerne til overtrædelsen er fjernet.
 Til artikel 220:
Artiklen omhandler håndhævelse fra  

 kyststaternes side.
Artiklens bestemmelser er afpasset efter, hvor skibet  

 befinder sig, hvor overtrædelsen er sket samt overtrædelsens  

 grovhed.
 Det udenlandske fartøj befinder sig i havn:
 Det fremgår af stk. 1, at når et  

 fartøj frivilligt befinder sig i havn/off-shore terminal, kan  

 kyststaten indlede retsforfølgning med hensyn til enhver  

 overtrædelse af de miljøregler, som er udstedt i  

 overensstemmelse med gældende internationale regler, når  

 overtrædelsen har fundet sted inden for statens søterritorium  

 eller den eksklusive økonomiske zone.
 Fartøjet befinder sig på søterritoriet og  

 overtrædelsen er sket på søterritoriet:
 Stk. 2 fastsætter, at hvor der er åbenbar  

 grund til at antage, at et fartøj, som befinder sig på en stats  

 søterritorium, under sin passage heraf, har overtrådt  

 miljøregler, som er udstedt i overensstemmelse med gældende  

 internationale regler, kan kyststaten - med forbehold af reglerne om  

 uskadelig passage - foretage fysisk inspektion for at konstatere  

 overtrædelsen og kan, hvor beviserne berettiger dertil, indlede  

 retsforfølgning, herunder tilbageholde fartøjet i henhold til  

 kyststatens lovgivning.
 Fartøjet befinder sig i den eksklusive økonomiske zone eller  

 på søterritoriet og overtrædelsen er sket i den eksklusive  

 økonomiske zone:
 I tilfælde, hvor der er åbenbar grund til at  

 antage, at et fartøj, som befinder sig i den eksklusive  

 økonomiske zone eller på søterritoriet, i den eksklusive  

 økonomiske zone har overtrådt miljøregler, som er udstedt  

 i overensstemmelse med gældende internationale regler, kan kyststaten  

 for det første anmode fartøjet om at give oplysninger  

 vedrørende dets identitet og registreringshavn, den sidste og  

 næste anløbshavn, og andre relevante oplysninger, som er  

 nødvendige for at fastslå, hvorvidt en overtrædelse har  

 fundet sted, jf. stk. 3.
 Stk. 4 pålægger flagstaterne at skabe  

 hjemmel for, at deres fartøjer efterkommer de i stk. 3  

 nævnte anmodninger om oplysninger.
 I tilfælde hvor der er åbenbar grund til at  

 antage, at fartøjet har begået en overtrædelse af  

 miljøforskrifter, som nævnt i art. 220, stk. 3, hvorved der  

 er sket en betydelig udtømning, som har medført eller truer med  

 at medføre væsentlig forurening af havmiljøet, kan  

 kyststaten foretage fysisk inspektion af fartøjet, såfremt  

 fartøjet har afslået at afgive oplysninger eller de afgivne  

 oplysninger afviger åbenlyst fra den faktiske situation, og  

 såfremt sagens omstændigheder i øvrigt  

 retfærdiggør en fysisk inspektion, jf. stk. 5.
 I tilfælde hvor der foreligger klart objektivt bevis  

 for, at et fartøj, som befinder sig i en stats eksklusive  

 økonomiske zone eller på dens søterritorium, i dens  

 eksklusive økonomiske zone har begået en overtrædelse af  

 miljøforskrifter, som nævnt i art. 220, stk. 3, hvorved der  

 er sket en udtømning, som har medført betydelig skade eller  

 trussel om betydelig skade på kystlinien eller på kyststatens  

 beslægtede interesser eller på nogen ressourcer i dens  

 søterritorium eller i dens eksklusive økonomiske zone, kan  

 kyststaten, såfremt beviserne berettiger dertil, indlede  

 retsforfølgning, herunder tilbageholde fartøjet, jf.  

 stk. 6.
Der stilles således betydeligt strengere krav til  

 indgreb vedrørende overtrædelse i den eksklusive  

 økonomiske zone end på søterritoriet, men der er ved  

 bestemmelsen i stk. 6 skabt hjemmel for at gribe ind over for den frie  

 sejlads i grove forureningstilfælde.
Selve vurderingen af skadens  

 karakter og omfang må bero på domspraksis.
 Stk. 7 henviser til internationale procedurer om  

 sikkerhedsstillelse til frigivelse af tilbageholdte fartøjer.
 Stk. 8 præciserer, at bestemmelserne i  

 stk. 3-7 ligeledes finder anvendelse med hensyn til nationale love og  

 forskrifter, som er udstedt i henhold til artikel 211, stk. 6.
 Til artikel 221:
 Artiklen omhandler foranstaltninger til undgåelse af  

 forurening, som hidrører fra søulykker.
Det bekræftes i stk. 1, at intet i kapitel XII  

 præjudicerer den ret, som staterne har i henhold til folkeretten, til  

 at træffe forholdsregler uden for søterritoriet for at beskytte  

 deres kystlinie eller beslægtede interesser i visse  

 forureningssituationer, som opstår efter en søulykke.
Der er  

 således ikke tale om en egentlig håndhævelsesbestemmelse,  

 men en bekræftelse af et folkeretligt nødretsprincip.  

 Stk. 2 definerer nærmere begrebet »søulykke«.
 Til artikel 222:
Denne artikel vedrører håndhævelse med  

 henblik på forurening fra eller gennem atmosfæren.
Artiklen  

 pålægger staterne i deres luftrum samt over for deres  

 indregistrerede skibe og fly at håndhæve de i forhold til artikel  

 212, stk. 1 vedtagne love og forskrifter og Konventionens bestemmelser,  

 samt tage øvrige forholdsregler til gennemførelse af  

 gældende internationale regler og normer til beskyttelse af  

 havmiljøet mod forurening fra eller gennem atmosfæren.
 Til artikel 223:
Artiklen indleder en række bestemmelser (artikel  

 223-233) om garantier i forbindelse med håndhævelsen.
Artikel 223  

 omhandler foranstaltninger til at lette retsforfølgning.
Der er tale  

 om internationale anmodninger om retshjælp, optagelse af bevis m.m. i  

 forbindelse med retssager, der er anlagt i henhold til dette Kapitel (XII) i  

 Konventionen.
 Til artikel 224:
 Artiklen begrænser udøvelsen af  

 håndhævelsesmyndighed over for fremmede fartøjer i henhold  

 til Kapitel XII til embedsmænd eller krigsskibe, militære  

 luftfartøjer eller andre dertil bemyndigede skibe eller  

 luftfartøjer, forsynet med statstjenestekendemærker.  

 Bestemmelsen afspejler de almindelige krav til identifikation af  

 inspektionsfartøjer m.v.
 Til artikel 225:
Artiklen pålægger staterne pligt til at  

 undgå skadelige virkninger under udøvelsen af deres  

 håndhævelsesmyndighed.
De må således ikke sætte  

 sejladssikkerheden på spil eller udsætte havmiljøet for  

 urimelig risiko.
 Til artikel 226:
Artiklen vedrører undersøgelse af fremmede  

 fartøjer.
Stk. 1, litra a) bestemmer, at staterne ikke må  

 opholde et fartøj længere end strengt nødvendigt for  

 undersøgelsen.
Fysisk inspektion skal begrænses til  

 undersøgelse af de pligtige skibspapirer, men yderligere fysisk  

 inspektion dog efterfølgende iværksættes, hvis der er  

 åbenbar grund til at antage, at fartøjets stand og udrustning  

 afviger væsentligt fra oplysningerne i dokumenterne - eller  

 dokumenterne ikke er tilstrækkelige til at bekræfte mistanke om  

 en overtrædelse - eller fartøjet slet ikke medfører  

 gyldige skibspapirer.
Litra b) fastsætter, at såfremt  

 undersøgelsen bekræfter en overtrædelse, skal der straks  

 ske frigivelse mod sikkerhedsstillelse.
Ifølge litra c) kan frigivelse  

 dog nægtes eller gøres betinget, såfremt fartøjet  

 ikke er sødygtigt og dette ville medføre betydelig risiko for  

 skade på havmiljøet.
Flagstaten skal underrettes herom.
 Stk. 2 pålægger staterne at samarbejde om  

 udarbejdelsen af procedurer til undgåelse af unødvendig fysisk  

 inspektion af fartøjer til søs (inspektion i havn).
 Til artikel 227:
 Artiklen forpligter staterne til ikke-forskelsbehandling  

 af fremmede fartøjer.
 Til artikel 228:
 Artiklen vedrører suspension af  

 retsforfølgning og begrænsning i adgangen til at indlede  

 retsforfølgning.
Stk.1 fastslår, at retsforfølgning af et  

 fremmed fartøj vedrørende straf for nogen overtrædelse,  

 som er begået uden for søterritoriet, (efter flagstatens  

 anmodning) skal suspenderes, såfremt der inden 6 måneder fra  

 datoen for retsforfølgningens begyndelse af flagstaten anlægges  

 sag til idømmelse af straf.
Når den af flagstaten anlagte  

 retssag er sluttet, skal den suspenderede retsforfølgning afsluttes,  

 og efter betaling af sagsomkostninger skal kyststaten frigive enhver kaution  

 eller lignende, som er stillet i forbindelse med den suspenderede  

 retsforfølgning.
 Hovedreglen om suspension fraviges i de tilfælde,  

 hvor der er tale om, at retsforfølgningen angår en sag om  

 betydelig skade for kyststaten, eller hvor den pågældende  

 flagstat gentagne gange har ignoreret sin forpligtelse til effektivt at  

 håndhæve de pågældende internationale regler.
Retsforfølgning må ifølge stk. 2  

 ikke indledes i tilfælde, hvor en anden stat allerede har indledt  

 retsforfølgning.
Denne bestemmelse må antages at tage sigte  

 på at beskytte et skib mod retsforfølgning for samme  

 overtrædelse af to forskellige stater.
Retsforfølgning med  

 henblik på at idømme fremmede skibe straf må endvidere  

 ikke indledes efter udløbet af tre år fra den dato, på  

 hvilken overtrædelsen er begået.
 Til artikel 229:
 Artiklen bekræfter retten til anlæg af civilt  

 erstatningssøgsmål for tab eller skade, som hidrører fra  

 forurening af havmiljøet.
 Til artikel 230:
Artiklen begrænser som hovedregel den strafferetlige  

 sanktion til pengebøder.
Andre sanktioner forudsætter dels, at  

 der er tale om forsætlig og alvorlig forurening, dels at den har fundet  

 sted på søterritoriet.
Definitionen heraf må bero på  

 domspraksis.
 Til artikel 231:
 Artiklen beskriver den håndhævende stats  

 forpligtelse til at underrette flagstaten og enhver anden berørt stat  

 om de trufne foranstaltninger.
 Til artikel 232:
 Artiklen gør staterne ansvarlige for skader eller  

 tab som følge af håndhævelsesforanstaltninger, der er  

 ulovlige eller går ud over det nødvendige og rimelige.  

 Sådanne sager skal kunne indbringes for staternes egne domstole.
 Til artikel 233:
Artiklen indeholder særlige bestemmelser for  

 så vidt angår internationale stræder.
Ifølge  

 artiklen gælder de forudgående bestemmelser vedrørende  

 retten til at regulere udledning fra bl. a. skibe, jf. afsnit 5 (art.  

 207-212), retten til at håndhæve disse regler, jf. afsnit 6 (art.  

 213-222), og reglerne om garantier (krav) i forbindelse med denne  

 håndhævelse, jf. afsnit 7 (art. 223-233), ikke for de  

 internationale stræder.
Strædestaten kan således  

 eksempelvis ikke foretage national regulering af udledning i et  

 internationalt stræde eller håndhæve sådanne  

 bestemmelser i et internationalt stræde.
Dette princip fraviges dog, hvis der er tale om  

 overtrædelse af regler, der vedrører sejladssikkerhed, eller  

 internationale regler vedrørende udtømning af olie eller andre  

 skadelige stoffer, hvis overtrædelsen er begået af et fremmed  

 skib   med undtagelse af orlogs- og statsskibe, som har suveræn  

 immunitet, jf. artikel 236   og hvis overtrædelsen har forårsaget  

 eller truer med at forårsage betydelig skade på  

 havmiljøet.
I sådanne tilfælde kan strædestaten  

 foretage håndhævelse.
Da de danske stræder, som følge af  

 bestemmelsen i artikel 35, litra c, er undtaget fra reguleringen af de  

 internationale stræder, vil artikel 233 ikke finde anvendelse på  

 disse stræder.
Reguleringen af udledning i de danske stræder,  

 håndhævelse af disse regler samt garantierne (kravene), Danmark  

 skal opfylde i forbindelse med håndhævelse af sådanne  

 regler, er således de almindelige regler, der følger af afsnit  

 5, 6 og 7 i kapitel XII.
 Til artikel 234:
Der er tale om en bestemmelse, som giver kyststaten  

 særlige beføjelser i isdækkede områder inden for  

 grænserne af en eksklusiv økonomisk zone.
Kyststaten har her ret  

 til at udstede og håndhæve ikke-diskriminerende love og  

 forskrifter.
Betingelsen er, at isen skaber forhindringer eller  

 usædvanlig fare for sejladsen, og forurening af havmiljøet ville  

 kunne forårsage betydelig skade på eller uoprettelig forstyrrelse  

 af den økologiske balance.
Artiklen tilstræber en balance mellem  

 retten til fri sejlads og miljøbeskyttelseshensyn baseret på de  

 bedste, foreliggende videnskabelige data i de love, der udstedes, men er i  

 forhold til traditionel folkeret mere i kyststaternes og  

 miljøbeskyttelsens favør.
 Artiklen vil for Kongeriget Danmarks vedkommende  

 være af stor betydning, idet sådanne bestemmelser efter  

 oprettelsen af en eksklusiv økonomisk zone omkring Grønland,  

 hvortil der er hjemmel i lov nr. 134 af 1. juli 1996 om eksklusive  

 økonomiske zoner, vil kunne vedtages med virkning for isdækkede  

 farvande omkring Grønland.
 Til artikel 235:
 Artiklen omhandler staternes folkeretlige ansvar for deres  

 forpligtelser til beskyttelse og bevarelse af havmiljøet, hvilket  

 principielt slås fast i stk. 1.
 Stk. 2 forpligter staterne til at sikre den  

 nødvendige klageadgang for erstatningskrav på grund af  

 forurening af havmiljøet af (juridiske) personer under deres  

 jurisdiktion.
 Stk. 3 pålægger staterne at samarbejde om  

 gennemførelse af eksisterende folkeret og videre udvikling af  

 folkeretten for så vidt angår opgørelse af erstatning m.m.  

 for miljøskader.
 Til artikel 236:
 Artiklen fastslår det folkeretlige princip om  

 suveræn immunitet for krigsskibe og andre ikke-kommercielle statsskibe  

 og luftfartøjer, dog således at disse så vidt det er  

 rimeligt og praktisk muligt, forholder sig på en måde, der er  

 forenelig med Konventionen.
 Til artikel 237:
 Artiklen vedrører forpligtelser i henhold til andre  

 konventioner om beskyttelse og bevarelse af havmiljøet.
 Ved artiklens stk. 1 bekræftes, at  

 bestemmelserne i Kapitel XII om havmiljøet ikke berører  

 særlige forpligtelser i henhold til tidligere indgåede  

 særlige aftaler eller fremtidige aftaler til gennemførelse af  

 Konventionens principper.
 Stk. 2 præciserer, at forpligtelser i henhold  

 til særlige konventioner bør opfyldes på en måde,  

 som er forenelig med Konventionen.
Bestemmelsen understreger Konventionens karakter af  

 rammekonvention, der som det fremgår af adskillige bestemmelser, skal  

 opfyldes af særlige regionale eller globale konventioner.
Der findes  

 eksempler på sådanne konventioner såvel fra tiden  

 før Konventionens vedtagelse i 1982 som fra den efterfølgende  

 periode, både før og efter dens ikrafttræden i 1994. Ud  

 over de i bemærkningerne til artikel 194 nævnte eksempler  

 på regionale konventioner kan nævnes London-konventionen om  

 forhindring af havforurening ved dumpning af affald og andre stoffer (1972,  

 rev. 1994), MARPOL-Konventionen om forebyggelse af forurening fra skibe  

 (1973/78) og OPRC-Konventionen om beredskab, bekæmpelse og samarbejde  

 ved olieforurening (1990).
Til Kapitel XIII (artikel 238-265) Videnskabelig havforskning Kapitel XIII udgør sammen med andre bestemmelser i  

 Konventionen om videnskabelig havforskning det første forsøg  

 på at etablere et samlet regelsæt om videnskabelig havforskning  

 og integrere dem i den almindelige havret.
Behovet for folkeretlige regler om  

 havforskning er først opstået inden for de senere årtier.  

 Før FN's første havretskonference (1958) foregik forskningen i  

 mindre målestok og var regionalt begrænset.
Siden hen  

 åbnede den teknologiske udvikling nye forudsætninger for  

 forskningen, blandt andet til økonomiske og militære  

 formål.
Forskningen i fremmede staters kystzoner baserede sig på  

 overenskomster, som aftaltes bilateralt fra gang til gang.
Ved FN's  

 første havretskonference rettedes opmærksomheden sig  

 først og fremmest mod forskning på kontinentalsoklen.  

 Videnskabelig forskning på det åbne hav antog man for at  

 høre til et af det åbne havs friheder.
Ved FN's tredje havretskonference rettedes der stor  

 opmærksomhed mod reguleringen af videnskabelig forskning i de  

 forskellige maritime zoner.
De stater, som talte for en så stor  

 forskningsfrihed som muligt, ønskede, at der skulle skelnes mellem  

 »rent videnskabelig« forskning og efterforskning med henblik på  

 udvinding af de naturlige ressourcer.
Uden for søterritoriet skulle  

 kyststaternes kontrolrettigheder kun omfatte ressourceforskning.
Kyststaterne  

 fandt denne sondring svær at leve med.
De fandt, at al videnskabelig  

 forskning også havde en økonomisk betydning.
Desuden havde de en  

 mistanke om, at forskningen kunne anvendes til at skaffe oplysninger med  

 fjendtligtsindet formål om kyststaterne.
Tanken om en specifik adgang til ressourcerelateret  

 forskning blev dog ikke totalt opgivet.
Dette var måske det vigtigste  

 aspekt i det kompromis, der nu er indeholdt i artikel 246, som sammen med  

 bestemmelserne om stiltiende samtykke (artikel 252) og bilæggelsen af  

 tvister (artiklerne 264 og 297, stk. 2) udgør det retlige  

 grundlag for videnskabelig havforskning i den eksklusive økonomiske  

 zone og på kontinentalsoklen.
Kompromiset anerkender forskellen mellem  

 rent videnskabelig forskning og ressourceforskning.
Man går derfor ud  

 fra, at kyststaten skal samtykke til aktiviteten, men kyststatens muligheder  

 for at nægte tilladelse er mere begrænset, når det  

 gælder anden forskning end ressourceforskning.
 Kapitel XIII bekræfter alle staters ret til at  

 udføre videnskabelig havforskning og fastslår de forpligtelser,  

 som gælder for at fremme et internationalt samarbejde om sådan  

 forskning.
 Konventionen anbefaler størst mulig åbenhed  

 gennem spredning af informationer om forskningsresultater.
I modsætning til tidligere gældende havret,  

 hvor retten til forskning begrænsede sig til det åbne hav,  

 tilkender Konventionen visse udvidede rettigheder for andre stater eller  

 internationale organisationer til at forske inden for en stats  

 jurisdiktionsområde under forudsætning af udtrykkeligt samtykke  

 fra kyststaten selv.
Kapitel XIII tager først og fremmest sigte  

 på forskning i den eksklusive økonomiske zone og på  

 kontinentalsoklen, men omhandler også forskning på  

 søterritoriet.
Begrebet »videnskabelig havforskning« defineres ikke i  

 Konventionen.
Normalt anses selve aktiviteten i oceaner og de indre farvande,  

 som har til formål at øge kendskabet til miljøet og dets  

 udvikling, for videnskabelig havforskning.
Begrebet videnskabelig  

 havforskning omfatter derimod ikke søopmåling, militære  

 aktiviteter og heller ikke efterforskning og udvinding af de naturlige  

 ressourcer.
 Foruden i kapitel XIII findes der desuden regler om  

 videnskabelig havforskning i artiklerne 40, 87, 143 og 147 samt i slutakten  

 og bilag VIII.
 Kapitlet falder i 6 afsnit om henholdsvis almindelige  

 bestemmelser (artikel 238   241), internationalt samarbejde (artikel 242  

 244), udførelse og fremme af videnskabelig havforskning (artikel 245  

 257), videnskabelige forskningsinstallationer eller videnskabeligt udstyr i  

 havmiljøet (artikel 258   262), ansvar og erstatning (artikel 263)  

 samt om bilæggelse af tvister og om foreløbige foranstaltninger  

 (artikel 264   265).
 Til artikel 238:
Artiklen fastslår en ret for alle stater uanset  

 deres geografiske beliggenhed, og for kompetente internationale  

 organisationer til at udføre videnskabelig havforskning med forbehold  

 af andre staters rettigheder og pligter.
Rettighederne og pligterne, der  

 refereres til, er specielt de, »som fastsat i denne Konvention« såvel i  

 de mere specifikke bestemmelser i kapitel XIII som andetsteds.
Dette  

 indebærer, at retten til at udføre videnskabelig havforskning  

 begrænses af kyststaternes suverænitet og jurisdiktion på  

 deres søterritorium og i deres maritime zoner, hvor havforskning  

 kræver kyststatens samtykke, jf. artikel 245 ff.
 Til artikel 239:
 Artiklen bekræfter princippet om, at stater og  

 kompetente internationale organisationer skal fremme og lette udviklingen og  

 udførelsen af videnskabelig havforskning.
 Til artikel 240:
 Artiklen indeholder de almindelige principper for  

 udførelsen af videnskabelig havforskning, herunder fredelige  

 formål, videnskabelige metoder, respekt af andres anvendelse af havet  

 såvel som miljøbeskyttelse.
 Til artikel 241:
Videnskabelig havforskning kan ifølge artiklen  

 på ingen måde begrunde retlige krav på dele af  

 havmiljøet eller dets ressourcer.
Bestemmelsen er parallel med  

 artiklerne 89 og 137, stk. 1 og 3, som vedrører det åbne  

 hav og Området, men beskytter tillige kyststaternes suveræne ret  

 til ressourcerne fra kontinentalsoklen og den eksklusive økonomiske  

 zone.
 Til artikel 242:
Med respekt af staternes suverænitet og jurisdiktion  

 skal samarbejdet inden for havforskningsområdet fremmes, hvilket  

 især gælder kontrol og forebyggelse af skadelige indvirkninger  

 på menneskers helbred og sikkerhed og på havmiljøet.
Det  

 Internationale Havundersøgelsesråd »The International Council  

 for the Exploration of the Sea« (ICES) virker til fremme og koordination af  

 den marine og fiskerimæssige forskning i Nordatlanten og  

 Østersøen.
ICES yder videnskabelig rådgivning til  

 fiskerimyndighederne i medlemsstaterne, herunder Danmark, samt i henhold til  

 særlige aftaler også til de færøske og  

 grønlandske fiskerimyndigheder samt EF og regionale fiskeri- og  

 havmiljøorganisationer i Nordatlanten og Østersøen.
 Til artikel 243:
 Til skabelse af gunstige betingelser for havforskningen  

 skal staterne og de kompetente internationale organisationer indgå  

 bilaterale og multilaterale aftaler for udførelsen af  

 havforskningen.
 Til artikel 244:
Ifølge artiklen skal staterne offentliggøre  

 og udbrede informationer om påtænkte væsentlige programmer  

 og deres formål og om forskningsresultater.
Der er specielt lagt  

 vægt på videreformidling af videnskabelige data og oplysninger  

 fra den videnskabelige havforskning til udviklingslandene, jfr. artikel 202.  

 Offentliggørelsen af militære forskningsprojekter  

 begrænses i hemmeligholdelseskravet af data, procedurer, materiale; jf.  

 artikel 302.
 Til artikel 245:
 Det i artikel 238 beskrevne retskrav på  

 videnskabelig havforskning bliver i denne artikel for søterritoriets  

 vedkommende betinget af kyststatens tilladelse.
 Det er formålet med artiklen og ordningen at  

 opnå en balance mellem de modstridende interesser fra kyststatens side  

 og fra det internationale samfunds side, særlig efter anerkendelsen i  

 folkeretten af staternes udvidelse af søterritoriet til 12  

 sømil.
Artiklen anerkender videnskabelig havforskning på en  

 stats søterritorium, men giver kyststaten en ubetinget ret til at  

 regulere, tillade og udføre sådan forskning.
Retten til  

 uskadelig passage i søterritoriet, jf. artikel 17, inkluderer ikke  

 retten til at udføre opmålings- eller forskningsaktiviteter i  

 søterritoriet (artikel 19, stk. 1 og 2, litra j). Adgang til  

 søterritoriet og vilkårene, under hvilket et forskningsprojekt  

 kan udføres, er derfor underlagt eksklusiv kontrol af kyststaten (jfr.  

 også artikel 21, stk. 1, litra g, og artiklerne 40 og 54).
I Konventionen findes ingen særlige bestemmelser for  

 forskning i en kyststats indre farvande.
Det siger imidlertid sig selv, at  

 forskning i disse områder omfattes af kyststatens  

 suverænitet.
 Til artikel 246:
Over for artikel 245, der opstiller grundsætningen  

 om statslig suverænitet over søterritoriet, behandles den  

 eksklusive økonomiske zone og kontinentalsoklen i artiklerne 246-255,  

 som differentieret fastlægger kyststaternes og forskningsdrivende  

 staters gensidige rettigheder og pligter.
Kyststaten har ifølge  

 artikel 246, stk. 1 og 2 retten til at regulere, tillade og  

 udføre videnskabelig havforskning i sin eksklusive økonomiske  

 zone og på sin kontinentalsokkel, således at kyststatens samtykke  

 kræves til videnskabelig havforskning.
Kyststaten har suveræne  

 rettigheder og jurisdiktion over den eksklusive økonomiske zone til de  

 formål, der er anført i artikel 56, jf. stk. 1, litra b)  

 ii) og suveræne rettigheder over kontinentalsoklen til de formål,  

 der er anført i artikel 77, særlig stk. 1.
Ved stk. 3 bestemmes imidlertid, at kyststaten  

 normalt (hvilket præciseres i stk. 4) skal give sit samtykke til  

 videnskabelige havforskningsprojekter.
Der statueres hermed i  

 modsætning til forskning på søterritoriet i artikel 245 en  

 forpligtelse for staterne til at meddele samtykke på kontinentalsoklen  

 og i den eksklusive økonomiske zone.
Staterne skal fastsætte  

 regler og procedurer herom.
Danmark har i så henseende tilrettelagt en  

 administrativ praksis med ansøgningsfrist på 30 dage.
 Ifølge stk. 5 kan kyststaten dog  

 skønsmæssigt nægte samtykke til visse projekter, f.eks.  

 sådanne, som er direkte relateret til efterforskning og udnyttelse af  

 naturressourcerne, medfører boring i kontinentalsoklen, anvender  

 sprængstoffer eller miljøskadelige stoffer, involverer kunstige  

 øer, installationer og anlæg (jf. artikel 60 og 80) eller  

 indeholder unøjagtige oplysninger.
 Væsentligst i denne forbindelse er den klare  

 sondring i stk. 5, litra a) mellem egentlig videnskabelig forskning og  

 efterforskning/udnyttelse af ressourcer.
Stk. 6 opstiller endnu en sondring, nemlig mellem  

 kontinentalsoklen inden for 200 sømil og den del af soklen uden for  

 200 og op til 350 sømil, som en kyststat ifølge artikel 76 kan  

 gøre krav på.
I dette ydre sokkelområde kan kyststaten  

 ikke udøve den i stk. 5 fastsatte skønsmæssige ret  

 til at nægte samtykke til visse havforskningsprojekter, bortset fra  

 områder, der officielt er udpeget som efterforsknings- eller  

 udnyttelsesområder.
Bestemmelsen i stk. 6 berører  

 imidlertid ifølge stk. 7 ikke kyststatens rettigheder over  

 kontinentalsoklen efter artikel 77.
 Stk. 8 regulerer de tilfælde, hvor der er en  

 interessekonflikt mellem kyststaternes aktiviteter og (fremmede)  

 videnskabelige havforskningsaktiviteter.
 Til artikel 247:
 Ifølge artiklen anses en kyststat, der er medlem af  

 en international organisation eller har indgået en bilateral aftale med  

 en sådan, i det tilfælde hvor organisationen ønsker at  

 udføre et videnskabeligt havforskningsprojekt i kyststatens eksklusive  

 økonomiske zone/kontinentalsokkel, for implicit at have givet  

 tilladelse hertil, når kyststaten har godkendt selve organisationens  

 projekt, da dets iværksættelse blev besluttet, eller er villig  

 til at deltage i det og ikke har givet udtryk for nogen indvending inden for  

 4 måneder fra organisationens meddelelse om projektet til  

 kyststaten.
 Organisationen skal således ikke ansøge  

 kyststaten om tilladelse til udførelse af de enkelte dele af  

 projektet, men det er i artiklen forudset, at disse på forhånd er  

 fastlagt, jf. udtrykkene » aftalte specifikationer « og » godkendte det  

 detaljerede projekt «. Ændringer i projektet må følgelig  

 forudsætte kyststatens samtykke, jf. artikel 249, stk. 1, litra f)  

 og 253.
 Til artikel 248:
Formålet med artikel 248 er at sikre, at kyststaten  

 får tilstrækkelig med informationer til at kunne træffe  

 beslutningen, hvorvidt den skal give sin tilladelse til det ansøgte  

 forskningsprojekt eller ej, herunder i lyset af betingelserne i artikel 246,  

 stk. 2-6. Beskrivelserne, der skal leveres til kyststaten, skal omfatte  

 alle seks kategorier af informationer, som specificeret i artikel 248, litra  

 a)   f). Behovet for at modtage detaljerede informationer om projektet mindst  

 seks måneder før den forventede iværksættelse kan  

 imidlertid begrænse fleksibiliteten i projektets  

 planlægningsfase.
Adskillige stater anvender da også kortere  

 tidsfrister i praksis, Danmark f. eks. 30 dage.
Undladelse af at informere kyststaten om større  

 ændringer i det ansøgte projekt kan føre til suspension  

 af forskningsaktiviteter fra kyststatens side i henhold til artikel 253,  

 så snart den forskende stat eller organisation begynder sit  

 modificerede projekt.
Hvis forskergruppen foretager en ændring, som kun  

 kyststaten finder kan karakteriseres som større, vil enhver tvist i  

 tilfælde af uenighed mellem kyststaten og forskerstaten falde inden for  

 rammerne af kapitel XV uden begrænsningen i artikel 297,  

 stk. 2.
 Til artikel 249:
Medens artikel 248 opstiller krav til information i  

 forbindelse med ansøgning, omhandler artikel 249 pligten for  

 forskerstaten til at opfylde visse betingelser under projektets  

 udførelse og efter dets afslutning, som er opregnet i stk. 1,  

 litra a)   g). Det drejer sig hovedsagelig om kyststatens adgang til  

 forskningsresultater/deltagelse i projektet.
Forskningsresultater skal i  

 almindelighed offentliggøres, men dette kan ifølge stk. 2  

 kun ske efter aftale med kyststaten, såfremt projektet er af direkte  

 betydning for efterforskningen og udnyttelsen af naturlige ressourcer, jf.  

 artikel 246, stk. 5, litra a).
 Til artikel 250:
 Meddelelser vedrørende videnskabelige  

 havforskningsprojekter skal gives gennem passende officielle kanaler,  

 medmindre andet er aftalt.
 Artikel 250 finder anvendelse på alle former for  

 kommunikation vedrørende videnskabelige havforskningsprojekter ,  

 herunder hvad der er påkrævet efter Konventionens artikler 247,  

 248, 249 og 254. Artikel 253 refererer yderligere til de i henhold til  

 artikel 248 meddelte oplysninger.
Der har ikke været noget forsøg på at  

 definere udtrykket »passende officielle kanaler«.
Sidste led i artikel 250  

 »medmindre andet er aftalt«, sikrer den nødvendige fleksibilitet.
I praksis foregår kommunikationen typisk »ad  

 diplomatisk vej«, dvs. via udenrigstjenesterne (ministerier og  

 repræsentationer). Det bemærkes, at ansøgerstaten i  

 Konventionen ikke forudsættes at være forskningsskibets flagstat.  

 Kapitel XIII henviser derimod til staten, der udfører  

 forskningsaktiviteterne, men anvender ikke selve udnyttet »forskerstat«.
Hvor  

 chartrede forskningsskibe benyttes, vil ansøgningen derfor normalt  

 fremkomme fra forskerstatens diplomatiske repræsentation, men kan i  

 princippet også ekspederes via flagstaten.
 Til artikel 251:
Artikel 251, som følger af artikel 246, afspejler  

 den grundlæggende sondring mellem videnskabelig havforskning af direkte  

 betydning for efterforskning og udnyttelse af de naturlige ressourcer i den  

 eksklusive økonomiske zone og på den kontinentale sokkel, og al  

 anden videnskabelig havforskning.
Afgørelsen af, hvorvidt et konkret  

 projekt er af direkte betydning for efterforskning og udnyttelse af den  

 eksklusive økonomiske zones og kontinentalsoklens naturlige ressourcer  

 vil have indflydelse på, hvorvidt kyststaten vil nægte tilladelse  

 til at udføre projektet.
Med hjælp fra kompetente internationale  

 organisationer skal staterne søge at fremme fastsættelsen af  

 almindelige kriterier og retningslinier for at bistå stater, som  

 ønsker oplysninger om den videnskabelige havforsknings beskaffenhed og  

 betydning.
Artikel 251 fastsætter ikke direkte almindelige kriterier og  

 retningslinier, men kræver, at staterne skal fremme deres  

 fastsættelse gennem internationale organisationer.
 Til artikel 252:
Artiklen handler om stiltiende samtykke.
Som i artikel 246  

 finder de samme bestemmelser anvendelse både i den eksklusive  

 økonomiske zone og på den kontinentale sokkel.
Staterne eller de kompetente internationale organisationer  

 kan iværksætte et projekt 6 måneder efter den dato, hvor de  

 har meddelt kyststaten dette og opfyldt de krav, som er opstillet i artikel  

 248. Kyststaten kan ifølge litra a)   d) inden for 4 måneder fra  

 modtagelsen underrette projektstaten eller -organisationen om, at den ikke  

 vil give sit samtykke efter bestemmelserne i artikel 246, at givne  

 oplysninger er forkerte, at den kræver yderligere oplysninger  

 angående betingelser og information, som foreskrevet i artiklerne 248  

 og 249, eller at der udestår uopfyldte forpligtelser efter artikel 249  

 med hensyn til et tidligere projekt.
Efter yderligere 2 måneder kan  

 forskningsarbejdet indledes, såfremt kyststaten ikke har gjort  

 indvendinger.
 Det stiltiende samtykke eller anerkendelse har ligesom den  

 (her skal der skelnes skarpt) implicitte tildelte tilladelse (artikel 247)  

 for så vidt stor betydning, idet dette muliggør havforskning  

 dér, hvor et udtrykkeligt samtykke ellers kunne udeblive, fordi  

 kyststaten af organisatorisk-tekniske grunde ikke ser sig i stand til  

 objektivt at træffe en beslutning om ansøgningen eller af  

 politiske grunde udskyder beslutningen på ubestemt tid.
Artikel 252 beskytter således forskningsstater og  

 internationale organisationers interesser, for så vidt det er  

 foreneligt med anerkendelse af kyststatens rettigheder i relation til den  

 eksklusive økonomiske zone og den kontinentale sokkel.
Såfremt  

 kyststatens tilbageholdelse af samtykke i henhold til artikel 246  

 fører til en tvist, vil artiklerne 264, 265 og 297, stk. 2,  

 være anvendelige.
Artiklens underforståede tilladelsesbestemmelse  

 vil ikke kunne finde anvendelse under disse omstændigheder, og i kraft  

 af artikel 265 vil kyststatens udtrykkelige tilladelse være  

 påkrævet for påbegyndelse eller fortsættelse af  

 forskningsaktiviteter under bilæggelse af en tvist.
 Til artikel 253:
 Artiklen giver kyststaten mulighed for at sikre en  

 effektiv overholdelse af de pligter, som pålægges  

 forskningsstaten eller den kompetente internationale organisation til at  

 videregive information til kyststaten før udførelsen af et  

 anmeldt videnskabeligt havforskningsprojekt (artikel 248) og til at  

 efterkomme de accepterede betingelser, mens der udføres forskning  

 (artikel 249).
 Når et forskningsprojekt ikke opfylder  

 forpligtelserne efter artiklerne 248, 249 og 254, kan kyststaten under  

 nærmere angivne omstændigheder udøve ret til at  

 kræve afbrydelse eller ophør af den videnskabelige  

 havforskningsaktivitet.
Artikel 253, stk. 1, anerkender kyststatens ret til  

 at kræve forskningsprojektet suspenderet af to grunde, der er  

 nævnt i litra a) og b). Stk. 2 og 3 fastsætter grundene, der  

 for kyststaten muliggør forskningsprojektets ophør.
Ordet  

 »standse« i stk. 4 må, hvor det refererer til suspension, opfattes  

 som midlertidig standsning.
Artikel 253 angiver ingen tidsfrist, fra hvilken  

 suspensionen eller ophøret skal begynde, og i overensstemmelse hermed  

 er det generelle koncept om rimelighed og god tro anvendeligt (jf. artikel  

 300). Stk. 4 er ikke nødvendigvis anvendeligt for hele  

 forskningsprojektet   afhængigt af uoverensstemmelsernes omfang.  

 Stk. 5 omhandler tilbagekaldelse af suspension, når betingelserne  

 efter artikel 248 og 249 er opfyldt.
 Til artikel 254:
Artikel 254 omhandler rettigheder for tilgrænsende  

 indlandsstater og geografisk forfordelte stater, såvel udviklingslande  

 som industrilande.
Den foreskriver, på hvilken måde disse staters  

 rettighed til at udføre videnskabelig havforskning i kyststatens  

 eksklusive økonomiske zone eller på den kontinentale sokkel kan  

 udøves.
Den er begrænset til en tilgrænsende indlandsstat  

 eller geografisk forfordelt stat.
Dette sidste begreb findes ikke i  

 Konventionens kapitel X om indlandsstater.
Definitionen af »indlandsstater«  

 er givet i artikel 124, stk. 1, litra a) som en stat der ikke har en  

 havkyst, og betydningen af »geografisk forfordelte stater« findes i artikel  

 70, stk. 2. For så vidt videnskabelig havforskning relaterer sig  

 til den eksklusive økonomiske zone, kan betydningen anvendes på  

 artikel 254.
I Konventionens kapitel V er der opregnet nogle  

 rettigheder for tilgrænsende indlandsstater og geografisk forfordelte  

 stater til at deltage i udnyttelse af det overskud af levende ressourcer i  

 kyststatens eksklusive økonomiske zone.
Disse rettigheder er givet  

 særskilt til de to grupper lande i artiklerne 69 og 70.
Planlægger en stat eller en kompetent international  

 organisation et forskningsprojekt i den eksklusive økonomiske zone  

 henholdsvis på kontinentalsoklen, jf. artikel 246, stk. 3, har den  

 pligt til at meddele dette til de tilgrænsende indlandsstater og  

 geografisk forfordelte stater.
Ved ansøgning skal disse såvel  

 som kyststaten informeres ifølge stk. 2, jf. artiklerne 248 og  

 249, stk.1, litra f), og har den berørte kyststat givet tilsagn, kan  

 de tilgrænsende indlandsstater og geografiske forfordelte stater  

 ifølge stk. 3 på visse vilkår deltage i  

 projektet.
På denne måde opnår man, at mulighederne  

 for et bredt anlagt samarbejde allerede bliver inddraget i overvejelserne ved  

 planlægningen og forberedelse af forskningsprojektet.
Dermed forhindres  

 også, at uforudsete konflikter opstår med berørte eller  

 ikke-deltagende tredjestater, som kunne forstyrre, forlænge eller i  

 yderste tilfælde blokere for forskningsprojektet.
 Til artikel 255:
 Artiklen opfordrer stater til at bestræbe sig  

 på at fastsætte rimelige regler, forskrifter og procedurer til at  

 fremme og lette fremmed videnskabelig havforskning uden for deres  

 søterritorium, deriblandt at lette adgangen til havne (også  

 gennem de indre farvande) for forskningsfartøjer, jf. artikel 243 om  

 skabelse af gunstige betingelser for den videnskabelig havforskning.
 Til artikel 256:
Artiklen bekræfter som et havretligt princip alle  

 staters ret til forskning på det åbne hav (jfr. artikel 87,  

 stk. 1 litra f), artikel 143, stk. 1 og artikel 238). Artikel 256  

 bekræfter dette princip, hvad angår Området, og  

 fastslår retten for alle stater (herunder tilgrænsende  

 indlandsstater og geografisk forfordelte stater) og alle kompetente  

 internationale organisationer til at udføre videnskabelig havforskning  

 i Området i overensstemmelse med bestemmelserne i kapitel XI.
Artiklens  

 placering i Kapitel XIII omfatter et vigtigt element for det retlige grundlag  

 for videnskabelig havforskning, og det integrerer videnskabelig havforskning,  

 der udføres i Området, i havretten som helhed.
Gennem reference  

 til Området finder artiklen kun anvendelse på havbunden og  

 undergrunden uden for de nationale jurisdiktionsgrænser.  

 Vandsøjlen i Området behandles i artikel 257.
Uanset artikel 143, stk. 3, kun omtaler, at  

 deltagerstater (i Konventionen) kan udføre videnskabelig havforskning  

 i Området, indrømmer artikel 256 alle stater, uanset geografisk  

 beliggenhed, og kompetente internationale organisationer, retten til at  

 udføre videnskabelig havforskning i Området.
Dette  

 indebærer, at også stater, som ikke har ratificeret Konventionen,  

 har en sådan ret.
 Til artikel 257:
Artiklen giver alle stater (forstået absolut som i  

 artikel 256) ret til i overensstemmelse med Konventionen at udføre  

 videnskabelig havforskning i vandsøjlen uden for grænserne for  

 den eksklusive økonomiske zone.
Artiklen bekræfter friheden til  

 videnskabelig forskning på det åbne hav, jf. artikel 87,  

 stk. 1, litra f). I og med at artikel 257 begrænser retten til  

 vandsøjlen, berøres den ikke af bestemmelserne i artikel 246,  

 stk. 6 om kontinentalsoklen uden for 200 sømil.
 Til artikel 258:
 For placering og anvendelsen af alle typer af  

 videnskabelige forskningsinstallationer eller videnskabeligt udstyr i noget  

 område af havmiljøet gælder ifølge artiklen de  

 samme betingelser som for udførelsen af forskningsprojekter.
 Til artikel 259:
 Artiklen fastslår retlig status for videnskabelige  

 installationer eller udstyr; de har ikke status af øer, hvorfor de  

 ikke kan have eget søterritorium eller indvirke på  

 afgrænsningen af søterritoriet, den eksklusive økonomiske  

 zone eller kontinentalsoklen.
 Til artikel 260:
Til sikring af forskningsinstallationer kan zoner af en  

 rimelig bredde, der ikke overstiger 500 m, etableres.
Alle skibe skal  

 respektere sådanne sikkerhedszoner, og det pålægges  

 staterne at sikre, at deres fartøjer gør det, jf. artikel 60,  

 stk. 5.
Artiklen hænger sammen med artikel 94 om flagstatens  

 pligt til effektivt at udøve sin jurisdiktion og kontrol over skibe,  

 som fører dens flag.
Artikel 260 udskiller sig fra andre bestemmelser  

 i Konventionen ved simpel reference til »deres fartøjer« i stedet for  

 udtrykket »skibe, som fører deres flag eller er optaget i deres  

 registre« (jf. artiklerne 211, 212, 216, 217 og 222). Der er dog næppe  

 grund til at antage, at bestemmelsen skal forstås anderledes, idet  

 bemærkes, at forskningsskibe normalt er (ikke-kommercielle)  

 statsskibe.
 Til artikel 261:
De nævnte installationer og udstyr må ikke  

 udgøre en hindring for etablerede internationale skibsruter.
Udtrykket  

 »etablerede internationale skibsruter« findes ikke andre steder i  

 Konventionen.
Artikel 60, stk. 7, bruger udtrykket »anerkendte  

 sejlruter«, og artikel 147, stk. 2, litra c, bruger udtrykket  

 »internationale sejlruter«.
Artikel 261 må imidlertid udelukke  

 placering af hindrende udstyr i IMO-godkendte eller andre afmærkede  

 internationale sejlruter.
 Til artikel 262:
 Det kræves, at installationer og udstyr, herunder  

 markeringen af sikkerhedszoner, bliver udstyret med  

 identifikationsmærker, således at ejerforhold og ansvar kan  

 fastslås.
Herudover skal installationerne og udstyret forsynes med  

 nødvendige advarselssignaler.
Regler og anbefalinger for,  

 hvornår der skal anbringes advarselssignaler, fastsættes af IMO  

 (International Maritime Organization) for så vidt angår  

 sejladsens sikkerhed, og for så vidt angår lufttrafikkens  

 sikkerhed baseres reglerne på ICAO-standarder (International Civil  

 Aviation Organization). ITU (International Telecommunication Union)  

 fastsætter formen for advarselssignaler over radio, medens de  

 almindelige foranstaltninger til vejledning for sejladsen, som f. eks.  

 lysafmærkning, tågesignal, radarsvarefyr (racons), båker og  

 bøjers udformning, fastsættes efter anbefalinger fra IALA  

 (International Association of Marine Aids to Navigation and Lighthouse  

 Authorities). Udformningen af signaturerne i søkortene  

 fastsættes efter anbefalinger fra IHO (International Hydrographic  

 Organization). IMO, ICAO, ITU og IHO er organisationer opbygget i FN-regi,  

 mens IALA formelt set er en forening af autoritative myndigheder for  

 søafmærkning.
 Til artikel 263:
 Artiklen specificerer de generelle regler for staters  

 ansvar, som udspringer af manglende opfyldelse af en folkeretlig aftale, jf.  

 artikel 304.
 Stater eller internationale organisationer bør  

 sikre sig, at forskning udføres i overensstemmelse med Konventionen og  

 overvåge den forskning, som de ikke selv foretager, jf. stk. 1,  

 hvorfor der bør være et ansvar for en skade, hvor de har  

 forsømt deres tilsynspligt.
For den folkeretlige opfyldelse hæfter staten, det  

 være sig flagstaten, hvor forskningsskibet er registreret, eller den  

 stat, hvor de ansvarlige forskningsinstitutioner har deres sæde.
En  

 undtagelse herfra er kompetente internationale organisationer (de bliver i  

 Havretskonventionens kapitel XIII nævnt på lige fod med  

 forskningsstater), for så vidt de selv udfører projekter eller  

 lader dem udføre for deres regning.
Kompetente internationale  

 organisationer hæfter i disse tilfælde alene, jf.  

 stk. 2.
 Særligt bliver staters eller kompetente  

 internationale organisationers ansvar for forurening af havmiljøet  

 på grund af den af dem eller på deres vegne udførte  

 videnskabelige havforskning fremhævet, jf. stk. 3, der i  

 spørgsmål om miljøansvar som følge af  

 videnskabelig havforskning henviser til bestemmelserne i artikel 235.
 Til artikel 264:
Spørgsmål om videnskabelig havforskning har  

 indtil nu ikke været genstand for en retssag.
For så vidt der  

 inden for havforskningen overhovedet har været internationale  

 konflikter, er de blevet løst gennem direkte forhandling mellem  

 parterne.
Artiklen omfatter alle tvister »vedrørende  

 fortolkning eller anvendelse af bestemmelserne i denne konvention med hensyn  

 til videnskabelig havforskning« og er ikke begrænset til tvister  

 angående fortolkning eller anvendelighed af kapitel XIII.
Tvister om  

 videnskabelig havforskning skal bilægges efter de samme principper og  

 med den samme fremgangsmåde som ellers i Konventionen, jf. henvisningen  

 til kapitel XV, afsnit 2 og 3).
 Til artikel 265:
 Artiklen skal ses i sammenhæng med artikel 264.
»Foreløbige foranstaltninger« har til formål  

 at sikre, at den endelige afgørelse af en tvist ikke  

 præjudiceres.
Et omtvistet havforskningsprojekt, hvortil tilladelse er  

 meddelt, suspenderes derfor, medmindre kyststaten giver sit udtrykkelige  

 samtykke til »forskningsaktiviteter«.
Heri ligger, at kyststaten på  

 foreløbig basis kan nøjes med at begrænse sit samtykke  

 til en del af projektet.
Til Kapitel XIV (artikel 266   278) Udvikling og overførsel af havteknologi Kapitel XIV indeholder bestemmelser om samarbejde mellem  

 de industrialiserede lande og udviklingslandene med hensyn til videnskabelig  

 forskning med det formål at reducere de bestående skel i den  

 teknologiske udvikling.
Kapitlet er for langt størstedelens  

 vedkommende af deklaratorisk karakter og pålægger de  

 kontraherende parter få konkrete forpligtelser.
Bestemmelserne  

 nødvendiggør ikke ændring af dansk praksis.
De i kapitlet  

 forekommende målsætninger er hovedsagelig af uforbindende  

 karakter.
Det er grundtanken, at overførslen af teknologi skal ske  

 på markedsmæssige vilkår.
 Kapitlet falder i 4 afsnit: Almindelige bestemmelser  

 (artikel 266   269), internationalt samarbejde (artikel 270   274), nationale  

 og regionale havforskningscentre og teknologiske centre (artikel 273   277)  

 og samarbejde mellem internationale organisationer (278).
 Til artikel 266:
Formålet med regelsættet er som nævnt at  

 højne udviklingslandenes teknologiske niveau ved hjælp af  

 overførsel af forskningsresultater.
Dette kan ske gennem bilateralt  

 samarbejde eller gennem samarbejde med de kompetente internationale  

 organisationer.
Samarbejdet kan også formidles gennem Myndigheden, jf.  

 artikel 143. Bestemmelserne har karakter af hensigtserklæringer og  

 samarbejdsmålsætninger, der ikke pålægger de  

 kontraherende parter egentlige pligter.
Bestemmelserne har således en  

 fakultativ karakter.
 Til artikel 267:
Bestemmelsen, der angår beskyttelse af legitime  

 interesser, indebærer en modifikation af den foregående  

 bestemmelse.
Der skal tages behørigt hensyn til alle legitime  

 interesser, herunder bl.a. rettigheder og pligter for indehavere,  

 leverandører og modtagere af havteknologi.
 Til artikel 268:
Principperne i artikel 266 udmøntes i denne  

 bestemmelse.
Med henblik på at forstærke udviklingslandenes  

 forskningskapacitet skal staterne direkte eller gennem internationale  

 organisationer fremme bl.a. udbredelsen af havteknologisk viden, udviklingen  

 af passende havteknologi og den nødvendige teknologiske infrastruktur  

 samt uddannelse af statsborgere fra udviklingslande.
 Til artikel 269:
 Bestemmelsen opregner nogle af de vigtigste  

 foranstaltninger til gennemførelse af de mål, som opstilles i  

 artiklerne 266-268, nemlig etablering af programmer for teknisk samarbejde,  

 fremme af gunstige betingelser for indgåelse af aftaler m.v, fremme af  

 udveksling af videnskabsmænd m.m.
 Til artikel 270:
Bestemmelsen understreger betydningen af internationalt  

 samarbejde om udvikling og overførsel af havteknologi gennem  

 bilaterale, regionale eller multilaterale programmer, overførsel af  

 havteknologi særlig inden for nye områder samt passende  

 international finansiering af oceanforskning og -udvikling.
Der kan ikke af  

 bestemmelsen udledes umiddelbare finansielle forpligtelser for den enkelte  

 medlemsstat.
 Til artikel 271:
 I henhold til denne bestemmelse pålægges  

 staterne, direkte eller gennem internationale organisationer, at fremme  

 etableringen af almindeligt accepterede retningslinier, kriterier og normer  

 for overførsel af havteknologi.
 Til artikel 272:
 Staterne skal ifølge denne bestemmelse  

 bestræbe sig på at sikre, at kompetente internationale  

 organisationer koordinerer deres aktiviteter med hensyn til overførsel  

 af havteknologi.
 Til artikel 273:
 Staterne pålægges at samarbejde med kompetente  

 internationale organisationer og Myndigheden for at tilskynde til og lette  

 overførslen af havteknologi til udviklingslande.
 Til artikel 274:
 Med forbehold for alle legitime interesser, såsom  

 bl.a. rettigheder og pligter for indehavere, leverandører og modtagere  

 skal Myndigheden - med hensyn til aktiviteter i Området - bl.a. sikre,  

 at uddannelse af forskere fra udviklingslande gennemføres, at teknisk  

 dokumentation om udstyr, maskiner og andet gøres tilgængelig for  

 alle stater, og at staterne modtager hjælp med hensyn til  

 overførsel af teknologi samt finansiel bistand til havforskning.
 Til artikel 275:
Også de her følgende bestemmelser har en  

 fakultativ karakter.
De har til formål at fremme udbyttet af  

 forskningsresultater og teknologi.
Staterne skal fremme oprettelsen og  

 udviklingen af nationale havforskningscentre med henblik på at  

 stimulere havforskningen i udviklingslande, der har behov herfor.
 Til artikel 276:
 Udviklingslandene skal også støttes i  

 forbindelse med oprettelse af regionale havforskningscentre ved hjælp  

 af samarbejde fra samtlige staters side i den pågældende  

 region.
 Til artikel 277:
 I bestemmelsen opstilles en detaljeret liste over de  

 regionale centres funktioner med henblik på at fremme  

 udviklingslandenes havteknologiske niveau.
 Til artikel 278:
 De internationale organisationer, som er omhandlet i dette  

 kapitel og kapitel XIII, skal træffe alle de passende foranstaltninger  

 til, enten direkte eller i et nært indbyrdes samarbejde, at sikre, at  

 deres funktioner og forpligtelser i henhold til kapitlet udføres  

 på en effektiv måde.
Til Kapitel XV (artikel 279 - 299) Bilæggelse af tvister Procedurer for fredelig bilæggelse af tvister  

 vedrørende fortolkningen eller anvendelse af Konventionen, som er  

 indeholdt i Kapitel XV, samt de dertil knyttede bilag V - VIII, er tillige  

 beskrevet andre steder i Konventionen såsom kapitel XI, afsnit V  

 (artikel 186 - 191), Kapitel XIII (artikel 264) og Bilag IX (artikel 7).
 Bestemmelserne finder kun anvendelse, hvor parterne ikke  

 har aftalt andet.
Udgangspunktet for reglerne er bestemmelserne om fredelig  

 bilæggelse af tvister i FN's Pagt.
Inden for disse rammer kan tvisterne  

 afgøres ved forhandling mellem parterne eller  

 tredjepartsafgørelse (voldgift eller domstolsbehandling) efter  

 parternes eget aftalte valg.
Kan en sådan aftalt løsningsprocedure ikke  

 opnås, finder reglerne i afsnit 2 (artikel 286 - 296) om obligatoriske  

 procedurer anvendelse.
Kapitlets afsnit 3 (artikel 297 - 299) opregner en  

 række begrænsninger og undtagelser i anvendelsen af afsnit 2.
 Til artikel 279:
Artiklen indleder afsnit 1 (Almindelige bestemmelser) og  

 indeholder en generel forpligtelse til at bilægge enhver indbyrdes  

 tvist vedrørende fortolkning eller anvendelse af Konventionen ved  

 fredelige midler i overensstemmelse med artikel 2, stk. 3 i De Forenede  

 Nationers Pagt, der lyder som følger: »Alle medlemmer skal  

 bilægge deres mellemfolkelige tvistigheder ved fredelige midler  

 på en sådan måde, at mellemfolkelig fred og sikkerhed  

 såvel som retfærdighed ikke bringes i fare.« I dette  

 øjemed skal staterne søge en løsning ved de midler, der  

 er angivet i Pagtens artikel 33, stk. 1, der er sålydende:  

 »Parterne i enhver tvist, hvis fortsættelse kan antages at ville bringe  

 opretholdelsen af mellemfolkelig fred og sikkerhed i fare, skal først  

 og fremmest søge en løsning ved forhandling,  

 undersøgelse, mægling, forlig, voldgift, domsafgørelse,  

 benyttelse af regionale institutioner eller aftaler, eller ved andre  

 fredelige midler efter deres eget valg.« Til artikel 280:
 Bestemmelsen bekræfter staternes ret til selv at  

 træffe aftale om bilæggelse af indbyrdes tvister.
 Til artikel 281:
 Artiklen beskriver bilæggelse efter Kapitel XV som  

 en subsidiær procedure i tilfælde, hvor det ikke er lykkedes  

 parterne selv at bilægge en tvist.
 Til artikel 282:
Bestemmelsen henviser til eksisterende aftaler, der  

 indebærer en bindende afgørelse af tvister.
Procedurer i  

 overensstemmelse med sådanne aftaler har herefter forrang fremfor  

 procedurerne i Kapitel XV, medmindre parterne aftaler andet.
 Til artikel 283:
 Artiklen pålægger parterne i en tvist at  

 udveksle synspunkter vedrørende dens bilæggelse, og om  

 nødvendigt tillige vedrørende gennemførelse af  

 bilæggelsens resultat.
 Til artikel 284:
 Artiklen muliggør en aftale mellem parterne om at  

 lade tvisten underkaste forligsprocedure i overensstemmelse med Bilag V,  

 afsnit 1, eller en anden forligsprocedure (stk. l - 2). Opnås der  

 ikke enighed herom, skal forligsforhandlingerne anses for afsluttet  

 (stk. 3). En aftalt forligsprocedure er bindende, indtil parterne  

 aftaler andet (stk. 4).
 Til artikel 285:
 Artiklen bekræfter, at de forudgående  

 bestemmelser i afsnit 1 (artikel 279 - 284) finder anvendelse på enhver  

 tvist, som i henhold til Kapitel XI, afsnit 5, skal bilægges i  

 overensstemmelse med procedurerne i Kapitel XV.
 Til artikel 286:
 Artiklen indleder afsnit 2 (artikel 286 - 296) om  

 obligatoriske procedurer, der medfører bindende afgørelser.  

 Såfremt en tvist ikke er blevet bilagt efter afsnit 1, skal tvisten  

 efter anmodning fra en af parterne forelægges for den domstol, der er  

 kompetent i henhold til afsnit 2.
 Til artikel 287:
Spørgsmålet om, hvilken domstol, der er  

 kompetent, beror på det valg af procedure, der tilkommer enhver  

 deltager i Konventionen.
Valget af en eller flere fremgangsmåder til  

 bilæggelse af tvister står åben for konventionsparterne ved  

 afgivelse af en erklæring i forbindelse med undertegnelse, ratifikation  

 eller tiltrædelse af Konventionen eller på ethvert senere  

 tidspunkt.
Erklæringen behøver således ikke afgives i  

 forbindelse med ratifikationen, men kan afvente et senere tidspunkt.  

 Erklæringen kan endvidere senere på visse betingelser  

 ændres eller trækkes tilbage, jf. nedenfor.
Ikke-afgivelse af  

 erklæring medfører imidlertid, at parten anses for at have  

 accepteret voldgift i overensstemmelse med Bilag VII.
Dette gælder  

 således indtil videre for EFs vedkommende.
Danmark har i forvejen i almindelighed accepteret Den  

 Internationale Domstol i Haag's (ICJ) jurisdiktion og har optrådt ved  

 ICJ både som sagsøger og sagsøgt i havretlige sager.
Da  

 det skønnes mest hensigtsmæssigt indtil videre at opretholde  

 status quo i så henseende, agter man i forbindelse med ratifikationen  

 at afgive erklæring om udelukkende at vælge ICJ som forum under  

 Konventionen i henhold til artikel 287, stk. 1, litra b.
 De valgmuligheder, der opregnes i artiklens stk. 1,  

 er følgende:
a)	Den Internationale Havretsdomstol i Hamborg, jf.
Bilag VI; b)	Den Internationale Domstol i Haag; c)	en voldgiftsdomstol, jf.
Bilag VII; d)	en særlig voldgiftsdomstol, jf.
Bilag VIII.
 Stk. 2 bekræfter Den Internationale  

 Havretsdomstols Afdeling for Havbundstvisters bindende enekompetence, jf.  

 Kapitel XI, afsnit 5.
 Stk. 3 indeholder en formodningsregel, hvorefter en  

 deltager, der ikke har afgivet erklæring efter stk. 1, anses for  

 at have accepteret voldgift i overenstemmelse med Bilag VII.
 Stk.4 fastslår, at en af begge parter godkendt  

 bilæggelsesprocedure skal finde eksklusiv anvendelse, medmindre  

 parterne aftaler andet.
Stk. 5 bestemmer, at en tvist i mangel af parternes  

 godkendelse af samme bilæggelsesprocedure eller anden aftale kun kan  

 indbringes til voldgift efter Bilag VII.
Bestemmelsens rækkevidde kan  

 indskrænkes ved erklæring i henhold til artikel 298.
 Stk. 6 sætter en frist på tre  

 måneder, inden en skriftlig meddelt tilbagekaldelse af en  

 erklæring efter stk. 1 træder i kraft.
 Stk. 7 bestemmer, at en erklæring om  

 tilbagekaldelse af en stk. 1-erklæring ikke berører  

 igangværende forhandlinger ved en kompetent domstol, medmindre parterne  

 aftaler andet.
 Stk. 8 foreskriver, at de omhandlede  

 erklæringer m.v. skal deponeres hos FN's generalsekretær, som  

 skal sende kopier heraf til de deltagende stater.
 Til artikel 288:
Artiklen beskriver indholdet af de i artikel 287  

 nævnte domstoles kompetence.
Stk. 1 forklarer, at en sådan  

 domstol har kompetence vedrørende fortolkningen eller anvendelsen af  

 Konventionen i enhver tvist, der indbringes for den i overensstemmelse med  

 Kapitel XV.
 Stk. 2 hjemler den samme kompetence i forhold til  

 andre internationale aftaler, der vedrører Konventionens  

 formål.
 Stk. 3 bekræfter Den Internationale  

 Havretsdomstols Afdeling for Havbundstvisters eksklusive kompetence, jf.  

 Bilag VI, samt Kapitel XI, afsnit 5.
 Stk. 4 bestemmer, at tvister om en domstols  

 kompetence afgøres af domstolen selv.
 Til artikel 289:
Artiklen omhandler anvendelsen af videnskabeligt/tekniske  

 sagkyndige.
Den kompetente domstol kan efter anmodning fra en af parterne  

 eller på eget initiativ i samråd med parterne udvælge  

 mindst to sådanne sagkyndige, til at tiltræde domstolen uden  

 stemmeret.
 Til artikel 290:
Bestemmelsen vedrører procedurer for de  

 såkaldte »foreløbige foranstaltninger«, der er retligt bindende  

 for parterne, indtil den endelige afgørelse i en tvist foreligger.
Af  

 særlig interesse er bestemmelsen i stk. 5, der i mangel af anden  

 aftale giver Den Internationale Havretsdomstol kompetence til at træffe  

 afgørelse om foreløbige foranstaltninger i voldgiftssager,  

 uanset om parterne kun (evt. stiltiende) har accepteret voldgift, men i  

 øvrigt ikke har anerkendt Domstolens kompetence efter artikel 287.
 Til Artikel 291:
Artiklens stk. 1 bekræfter, at  

 bilæggelsesprocedurerne i Kapitel XV står åbne for de  

 deltagende stater i Konventionen.
I stk. 2 præciseres, at  

 bilæggelsesprocedurerne kun står åbne for andre enheder end  

 stater, når det er særligt fastsat i Konventionen.
Bestemmelsen  

 er af relevans for EF, jf. bemærkningerne til Bilag IX (artikel 7).
 Til artikel 292:
Bestemmelsen tilsikrer en hurtig sagsbehandling i  

 forbindelse med tilbageholdelsen af skibe.
Såfremt en flagstat  

 påstår, at en anden stat tilbageholder et fartøj eller  

 dets besætning i strid med Konventionens bestemmelser, efter at der er  

 stillet sikkerhed, kan spørgsmålet om frigivelse indbringes for  

 en domstol, som parterne er enige om.
Opnås sådan enighed ikke  

 inden 10 dage fra tilbageholdelsen, kan sagen indbringes for en i henhold til  

 artikel 287 kompetent domstol eller Den Internationale Havretsdomstol i  

 Hamborg.
Havretsdomstolen har således uanset erklæringen efter  

 artikel 287 under alle omstændigheder kompetence, hvor ingen anden  

 domstol kan komme på tale efter parternes valg.
 Stk. 2 bestemmer, at alene fartøjets flagstat  

 kan optræde på dets vegne med anmodning om frigivelse.
 Stk. 3 pålægger den anvendte domstol at  

 behandle frigivelsessagen omgående uden præjudice for behandling  

 ved nationale domstole af en sag mod skibet, ejer eller besætning.
 Stk. 4 pålægger den tilbageholdende stat  

 omgående at frigive skibet.
 Til artikel 293:
Artiklen indeholder en henvisning til anvendelige  

 retskilder for den kompetente domstol.
Det drejer sig først og  

 fremmest om selve Konventionen samt andre folkeretlige regler, som ikke er  

 uforenelige med Konventionen.
Stk. 2 åbner i tilfælde af  

 parternes enighed herom mulighed for, at domstolen træffer sin  

 afgørelse efter ret og billighed.
Bestemmelsen er sammenlignet med artikel 38 i statutten  

 for Den Internationale Domstol i Haag (ICJ) på én gang mere  

 specifik ved sin henvisning til Konventionen, og mere generel ved  

 henvisningen til »andre folkeretlige regler«.
Det bemærkes dog, at  

 Konventionens artikel 74 og 83 om afgrænsningsspørgsmål  

 henviser til Den Internationale Domstols statut (artikel 38). Bestemmelsen i  

 artikel 293, stk. 2 om afgørelse efter ret og billighed svarer  

 til ICJ-statuttens artikel 38, stk. 2.
 Til artikel 294:
Bestemmelsen vedrører proceduren for indledende  

 forhandlinger for domstolen.
Når der er indgivet anmodning  

 vedrørende en i artikel 297 omhandlet tvist, skal domstolen efter en  

 parts anmodning eller på eget initiativ afgøre, hvorvidt kravet  

 er velbegrundet eller indebærer et misbrug af den retslige procedure.
I  

 sidstnævnte tilfælde skal domstolen ikke foretage sig yderligere,  

 dvs. sagen kan ikke fremmes i realiteten.
 Til artikel 295:
 Ved artiklen stilles krav om, at de nationale retskilder  

 er udtømt efter folkerettens krav, inden en sag kan behandles efter  

 procedurerne i afsnit 2.
 Til artikel 296:
Artiklen bestemmer, at den kompetente domstols  

 afgørelser skal være endelige, og skal efterkommes af alle  

 parterne i tvisten.
Bestemmelsen svarer således for så vidt  

 angår endeligheden af afgørelsen til statutten for Den  

 Internationale Domstol i Haag (ICJ), artikel 60, men indeholder ingen  

 forskrifter om fortolkning eller fornyet prøvelse (statuttens artikel  

 61). En havretlig sag for ICJ må dog forudsættes som hidtil at  

 skulle behandles i overensstemmelse med statutten og Domstolens  

 procesreglement.
Afgørelserne har ifølge stk. 2 (svarende  

 til ICJ's statut artikel 59) kun retskraft for parterne og kun  

 vedrørende den konkret pådømte tvist.
 Til artikel 297:
 Artiklen indleder afsnit 3, der omhandler visse  

 begrænsninger i anvendelsen af afsnit 2.
 I stk. 1 opregnes indledningsvis sådanne former  

 for tvister, der uden undtagelse skal underkastes procedurerne i afsnit  

 2.
 Stk. 2 - 3 omhandler tvister vedrørende  

 videnskabelig havforskning henholdsvis fiskeri, der som hovedregel skal  

 afgøres i overensstemmelse med afsnit 2, men bestemmelsen opregner  

 tillige visse undtagelser herfra.
Stk. 3 er en procedureregel, hvorefter enhver part i  

 en tvist i tilfælde, hvor ingen bilæggelse er opnået efter  

 afsnit 1, kan kræve tvisten underkastet forligsprocedure efter Bilag V,  

 afsnit 2, under visse nærmere betingelser (vedrørende  

 forvaltning af levende ressourcer). Endelig fremhæves visse procedurer  

 i forbindelse med aftaler i henhold til artikel 69 og 70 (om indlandsstaters,  

 henholdsvis geografisk forfordelte staters, rettigheder.) Til artikel 298:
 Artiklen opregner i stk. 1 en række valgfrie  

 undtagelser med hensyn til anvendelse af afsnit 2. Enhver stat kan  

 således ved sin undertegnelse, ratifikation eller tiltrædelse af  

 Konventionen eller senere - med forbehold af sine forpligtelser efter afsnit  

 1, afgive skriftlig erklæring over for FN's generalsekretær (jf.  

 stk. 6) om ikke-accept af en eller flere procedurer efter afsnit 2 med  

 hensyn til visse nærmere opregnede kategorier af tvister.
 Erklæringen kan ifølge stk. 2 til enhver  

 tid trækkes tilbage eller ændres, hvilket dog, jf. stk. 5,  

 ikke kan berøre en verserende sag, medmindre parterne aftaler andet.  

 Artiklen bestemmer endvidere (stk. 3-4), hvorledes der skal forholdes  

 mellem parter, der ikke har afgivet identiske erklæringer.
 Danmark agter i forbindelse med sin ratifikation at afgive  

 erklæring om, at man ikke accepterer en voldgiftsdomstol nedsat efter  

 Bilag VII med hensyn til nogen af de kategorier af tvister, der er opregnet i  

 artikel 298. Dette indebærer ingen indskrænkning i Danmarks  

 erklæring under artikel 287. De pågældende tvister kan  

 herefter ikke indbringes for voldgift i henhold til artikel 287,  

 stk. 5.
 Til artikel 299:
Artiklen bestemmer (stk. 1) at tvister, som i henhold  

 til artikel 296 eller erklæring efter artikel 298 er undtaget fra  

 procedurerne i afsnit 2, kun kan underkastes sådanne procedurer efter  

 aftale mellem parterne, I stk. 2 bekræftes parternes ret til i alle  

 tilfælde frit at aftale en procedure for bilæggelsen af en tvist  

 eller til at nå til en mindelig ordning.
Til Kapitel XVI (artikel 300   304) Almindelige bestemmelser Kapitel XVI indeholder regler af vidt forskellig karakter.  

 Reglerne angår samtlige Konventionens dele og bilag og har derfor  

 fået betegnelsen almindelige bestemmelser.
 Til artikel 300:
 Artikel 300 bekræfter den almindelige  

 grundsætning om, at traktater skal opfyldes i god tro og uden misbrug  

 af rettigheder, jf. bl.a. artikel 26 i Wiener-konventionen af 23. maj 1969 om  

 traktatretten.
 Til artikel 301:
Princippet i artikel 301 om fredelig udnyttelse af havene,  

 der flere steder kommer til udtryk i Konventionens øvrige dele, er  

 ligeledes en bekræftelse af en almindelig grundsætning i  

 folkeretten, jf.
FN-Pagtens artikel 2, stk. 4.
 Til artikel 302:
Artiklen bestemmer, at nationale sikkerhedsinteresser har  

 fortrin frem for Konventionens regler om udlevering af information.
Artiklen  

 tager ikke mindst sigte på teknologioverførsel, jf.  

 Konventionens kapitel XIV.
 Til artikel 303:
 Bestemmelsen angår retten til arkæologiske og  

 historiske havfund og skal læses i sammenhæng med artikel 149,  

 som regulerer fund gjort i Området.
Ifølge artikel 303 har kyststaterne inden for  

 søterritoriet og en eventuel tilstødende zone, men  

 modsætningsvis ikke i den eksklusive økonomiske zone eller  

 på kontinentalsoklen uden for den tilstødende zone, jf. artikel  

 33, ret til at kontrollere handlen med sådanne genstande.
Efter  

 stk. 3 berøres de nationale ejendomsretlige, bjærgnings- og  

 søretlige regler ikke af artiklen.
Danmark har ikke formelt oprettet  

 en tilstødende zone, men har på sædvaneretligt grundlag  

 udstrakt sin beskyttelse af arkæologiske fund i havet indtil 24  

 sømil fra basislinierne, jf.
Lov nr. 9 af 3. januar 1992 om  

 Naturbeskyttelse, § 14, samt Museumslov (Lov nr. 473 af 7. juni 2001),  

 § 28, der fastslår statens ejendomsret til fortidsminder.
Under  

 UNESCOs auspicier vedtoges i 2001 en konvention om beskyttelse af  

 undervandskulturarven med særligt sigte på det af  

 Havretskonventionen ikke dækkede område, dvs. kyststaternes  

 sokkel/EEZ fra den ved artikel 303 fastlagte 24-sømilegrænse og  

 ud til Området, der er reguleret ved artikel 149. UNESCO-konventionen  

 er endnu ikke trådt i kraft.
 Til artikel 304:
 Bestemmelsen fastslår, at Konventionens regler om  

 ansvar og erstatning for skade ikke berører anvendelsen af  

 eksisterende eller kommende folkeretlige regler vedrørende erstatning  

 for skade.
Til Kapitel XVII (artikel 305   320) Afsluttende bestemmelser Kapitel XVII indeholder visse, i forhold til flertallet af  

 multilaterale konventioner og tidligere havretskonventioner,  

 bemærkelsesværdige bestemmelser.
Således fremgår det,  

 at andre retssubjekter end stater kan blive konventionsparter (artikel 305).  

 Endvidere kræves der til Konventionens ikrafttræden ratifikation  

 af et relativt højt antal stater (artikel 308). Forholdet mellem  

 Konventionen og andre internationale konventioner reguleres relativt  

 detaljeret (artikel 311). Med hensyn til ændringer i Konventionen  

 opstilles der ligeledes detaljerede regler (artiklerne 312-314).
 Til artikel 305:
Konventionen kan undertegnes af alle stater, visse  

 associerede stater og områder med fuldt indre selvstyre samt af visse  

 internationale organisationer, i praksis EF.
Internationale organisationers  

 undertegnelse er underlagt en række detaljerede bestemmelser i  

 Konventionens Bilag IX.
 Til artikel 306:
 Konventionen kræver ratifikation henholdsvis  

 bekræftelse af undertegnende stater og internationale organisationer  

 for at disse kan opnå status som konventionspart.
 Til artikel 307:
 Stater og de retssubjekter, som nævnes i artikel  

 305, har ret til at tiltræde Konventionen efter udløbet af  

 undertegnelsesfristen.
 Til artikel 308:
Konventionen træder i kraft 12 måneder efter  

 datoen for deponeringen af det tresindstyvende ratifikations- eller  

 tiltrædelsesinstrument.
Dette skete den 16. november 1994. For stater  

 eller organisationer, som ratificerer eller tiltræder Konventionen  

 efter denne dato, træder Konventionen i kraft 30 dage efter  

 deponeringen af det pågældende instrument hos  

 generalsekretæren for FN.
Med hensyn til ikrafttræden for Aftalen  

 af 28. juli 1994 gælder særlige regler (se særskilte  

 bemærkninger hertil). Myndighedens Forsamling skal træde sammen  

 den dag, Konventionen træder i kraft og skal her udpege Myndighedens  

 Råd.
Regler, forskrifter og procedurer, som Den Forberedende Kommission  

 har udarbejdet, skal anvendes foreløbigt.
Det første valg af  

 Rådet fandt sted under Forsamlingens møde i Kingston, Jamaica, i  

 marts 1996.
 Til artikel 309:
Der kan ikke tages forbehold over for Konventionen, som  

 ikke er udtrykkeligt hjemlede.
Sådan hjemmel findes bl.a. i artikel  

 298, som giver en stat ret til at undtage visse kategorier af tvister fra den  

 obligatoriske tvistbilæggelse.
 Til artikel 310:
Ifølge artikel 310 er artikel 309 dog ikke til  

 hinder for, at en stat afgiver erklæringer og udtalelser i forbindelse  

 med undertegnelse, ratifikation eller tiltrædelse af Konventionen.  

 Disse erklæringer må dog ikke i realiteten udgøre  

 forbehold.
Hvorvidt dette er tilfældet, ses allerede i et vist omfang  

 at være omstridt i statspraksis.
Danmark agter i forbindelse med  

 ratifikationen at afgive en erklæring til artikel 310 om, at man ikke  

 anser sig for bundet af erklæringer fra andre konventionsparter, som  

 reelt udgør forbehold.
 Til artikel 311:
Artiklen regulerer Konventionens forhold til henholdsvis  

 tidligere og senere indgåede konventioner og aftaler på en  

 måde, som i det store hele svarer til reglerne i Wiener-konventionen  

 fra 1969 om traktatretten.
Genève-konventionerne fra 1958  

 ophæves således ikke, og bidrager fremdeles til en udfyldende  

 fortolkning af Havretskonventionen, uanset denne får forrang.
Allerede  

 eksisterende eller fremtidige aftaler, som er forenelige med Konventionen,  

 påvirkes ikke af Konventionen.
Et eksempel kan være en  

 afgrænsningsoverenskomst mellem to stater med kyster, der ligger over  

 for hinanden.
 Til artikel 312:
Bestemmelsen opstiller regler med hensyn til  

 ændringer af Konventionen.
Efter udløbet af en periode på  

 10 år fra ikrafttrædelsesdatoen (dvs. i november 2004) kan  

 konventionsparterne sammenkalde en ændringskonference, såfremt  

 mere end halvdelen af deltagerstaterne samtykker heri.
 Til artikel 313:
Bestemmelsen opstiller regler om ændring ved en  

 forenklet procedure.
En deltagerstat kan i medfør heraf når som  

 helst efter Konventionens ikrafttræden skriftligt stille  

 ændringsforslag til Konventionen.
Sådanne ændringsforslag  

 vedtages uden indkaldelse af en konference, såfremt ingen deltagerstat  

 inden for 12 måneder har gjort indsigelser imod  

 ændringsforslaget.
 Til artikel 314:
Artiklen fastsætter særlige regler om  

 ændringer af reglerne om Området. Ændringer til  

 Konventionen, som angår Området, kan kun vedtages efter  

 godkendelse af Rådet og Forsamlingen.
Rådet kan kun træffe  

 beslutning ved konsensus.
Eftersom dybhavsudvinding bygger på en  

 institutionel struktur, som kun kan fungere på grundlag af et  

 fælles regelsæt, der gælder for alle parter, træder  

 en ændring i kraft for alle stater et år efter, at 3/4 af alle  

 deltagerstater har ratificeret.
Aftalen af 28. juli 1994 har imidlertid  

 afløst Konventionens regler om revisionskonferencer med hensyn til  

 Området, jf. bemærkningerne hertil.
 Til artikel 315:
 Det følger af bestemmelsen, at vedtagne  

 ændringer skal ratificeres eller tiltrædes i overensstemmelse med  

 Konventionens artikel 306, 307 og 320.
 Til artikel 316:
Ændringer til Konventionen træder i kraft,  

 efter at de er blevet ratificeret af 2/3 eller 60 af deltagerstaterne, alt  

 efter hvilket antal er størst.
Artiklen indeholder endvidere  

 procedureforskrifter vedrørende ændringernes ikrafttræden  

 i forhold til deltagerstaterne.
 Til artikel 317:
 En deltagerstat har ret til at opsige Konventionen med et  

 års varsel.
 Til artikel 318:
 Det bestemmes, at bilagene til Konventionen udgør  

 en integreret del af Konventionen.
 Til artikel 319:
 FN's generalsekretær er depositar for Konventionen  

 og pålægges i medfør af artikel 319 de opgaver, som  

 normalt pålægges en depositar.
 Til artikel 320:
 Konventionsteksterne på FN's seks officielle sprog  

 (arabisk, engelsk, fransk, kinesisk, russisk og spansk) har som autentiske  

 tekster samme gyldighed.
En uofficiel oversættelse til dansk af Konventionen  

 og Aftalen er medtaget som bilag til beslutningsforslaget.
Teksterne er  

 endvidere offentliggjort i De Europæiske Fællesskabers Tidende L  

 179 af 23. juni 1998.
Til Bilag I Stærkt vandrende arter Bilaget indeholder en fortegnelse over de af Konventionen  

 omfattede »stærkt vandrende arter« af fisk, jf. artikel 64. Der er tale  

 om i alt 17 arter, herunder 10 arter af tunfisk.
Til Bilag II Kommissionen for Kontinentalsoklens Grænser Ved Konventionens artikel 76, stk. 8,  

 forudsættes nedsat en Kommission for Kontinentalsoklens Grænser  

 uden for en afstand af 200 sømil fra basislinierne.
Bilag II  

 indeholder de nærmere regler om Kommissionens nedsættelse og  

 arbejdsprocedurer.
Kommissionens hovedopgave er at medvirke ved kyststaternes  

 fastlæggelse af deres kontinentalsokkelgrænse uden for en afstand  

 af 200 sømil fra basislinierne, hvor dette er hjemlet ved Konventionen  

 (artikel 76). Der er alene tale om afgrænsningen til Området,  

 hvorimod Kommissionen ikke har noget mandat i indbyrdes  

 grænsedragningsspørgsmål mellem kyststater.
Kommissionen  

 holdt sit første møde i juni 1997 og har siden udarbejdet sin  

 forretningsorden og videnskabelige og tekniske retningslinier m.v.
Den  

 første sag for Kommissionen blev forelagt af Rusland i 2001 og taget  

 under behandling i 2002. Danmark afgav i denne forbindelse en erklæring  

 til FNs Generalsekretær om, at behandlingen af den russiske sag  

 ikke kunne præjudicere forelæggelsen af dokumentation for et  

 muligt dansk/grønlandsk overlappende krav i Arktis.
 Til artikel 1:
 Artiklen danner grundlaget for nedsættelsen af  

 Kommissionen i henhold til bestemmelserne i Konventionens artikel 76.
 Til artikel 2:
Artiklen indeholder procedurerne for Kommissionens  

 sammensætning, valg og valgperiode samt finansiering.
Kommissionen skal  

 bestå af 21 medlemmer, som skal være eksperter inden for geologi,  

 geofysik eller hydrografi.
Valgret og valgbarhed er begrænset til  

 deltagerstaterne i Konventionen under behørig hensyntagen til ligelig  

 geografisk fordeling.
Der skal således vælges mindst tre  

 medlemmer fra hvert af de fem geografiske områder.
Det første valg skal afholdes på et  

 møde mellem deltagerstaterne senest 18 måneder efter  

 Konventionens ikrafttræden, dvs. den 16. maj 1996. Valgperioden er fem  

 år med mulighed for genvalg. (Kommissionen trådte som ovenfor  

 anført sammen første gang i juni 1997, og nyvalg fandt sted i  

 2002.) Finansieringen deles således, at FN's  

 generalsekretær stiller et sekretariat til rådighed for  

 Kommissionen, hvorimod det enkelte medlems udgifter afholdes af den stat, som  

 har indstillet medlemmet.
Den enkelte kyststat skal endvidere afholde  

 Kommissionens udgifter i forbindelse med ydelse af videnskabelig og teknisk  

 rådgivning efter anmodning som omhandlet i artikel 3, stk. 1,  

 litra b.
 Til artikel 3:
Artiklen definerer Kommissionens funktioner, som er at  

 gennemgå data m.v., forelagt af kyststaterne vedrørende  

 kontinentalsokkelgrænser uden for 200 sømil.
På grundlag  

 heraf fremsætter Kommissionen henstillinger i overensstemmelse med  

 Konventionens artikel 76 vedrørende fastlæggelsen af de ydre  

 grænser for kontinentalsoklen.
Henstillingerne er ikke i sig selv  

 bindende, men grænser fastlagt af en kyststat på grundlag af  

 disse henstillinger er endelige og bindende.
Endvidere kan Kommissionen yde  

 videnskabelig og teknisk rådgivning efter anmodning.
Kommissionen kan  

 under udførelsen af sit hverv samarbejde med kompetente internationale  

 organisationer.
 Til artikel 4:
Ved artiklen sættes fristen for den kyststat, der  

 agter at fastsætte ydre kontinentalsokkelgrænser ud over 200  

 sømil, til snarest muligt og inden 10 år efter, at Konventionen  

 er trådt i kraft for den pågældende stat, at  

 forelægge Kommissionen detaljerede oplysninger om grænserne  

 underbygget med videnskabelige tekniske data.
Fristen blev i 2001 af  

 Deltagerstaternes Forsamling besluttet udsat til tidligst 10 år efter  

 vedtagelsen af Kommissionens tekniske og videnskabelige retningslinier, dvs.  

 indtil maj 2009. Flere stater forventes dog allerede i de  

 førstkommende år at ville forelægge dokumentation for  

 Kommissionen.
I Danmark er foreløbig iværksat et  

 kontinentalsokkelprojekt under Ministeriet for Videnskab, Teknologi og  

 Udvikling.
 Til artikel 5:
Artiklen indeholder procedureregler for Kommissionens  

 virke, der som hovedregel skal ske gennem underkommissioner bestående  

 af syv medlemmer.
Sammensætningen sker under hensyntagen til de  

 særlige faktorer i ethvert andragende fra en kyststat under iagttagelse  

 af artiklens habilitetsregler.
Disse er i praksis udvidet til ikke blot at  

 udelukke andragerstatens statsborgere i egen sag, men tillige medlemmer fra  

 andre stater med konkurrerende sokkelkrav i samme sag.
 Til artikel 6:
 Artiklen indeholder yderligere procedureregler for  

 behandlingen af sagerne i underkommissionen og Kommissionen.
 Til artikel 7:
 Artiklen bekræfter kyststaternes forpligtelse til at  

 fastsætte kontinentalsoklens ydre grænser i overensstemmelse med  

 Konventionens artikel 76, stk. 8 (om forelæggelse af oplysninger  

 om grænserne for Kommissionen).
 Til artikel 8:
 Artiklen bestemmer, at kyststaten, såfremt den er  

 uenig i Kommissionens henstillinger, inden for rimelig tid skal indgive et  

 revideret eller nyt andragende til Kommissionen.
 Til artikel 9:
 Artiklen fastsætter svarende til princippet i  

 Konventionens artikel 76, stk. 10, at Kommissionens handlinger ikke  

 berører indbyrdes afgrænsningssager mellem kyststater.
Til Bilag III Grundlæggende betingelser for  

 forundersøgelse, efterforskning og udnyttelse Bilaget omhandler grundlæggende betingelser for  

 forundersøgelser, efterforskning og udvinding.
Der etableres således en række principper for  

 ejendomsretten til mineraler samt de tildelingsprocedurer, der skal  

 gælde for forundersøgelser, efterforskning og udvinding i  

 Området.
Principperne vedrører bl.a. krav til ansøgeres  

 kvalifikationer, godkendelse af arbejdsplaner samt de vilkår, der skal  

 gælde for aktiviteterne.
De opstillede krav følger generelt de  

 principper i nationale regler, der gælder for aktiviteter på  

 sokkelområder, som f.eks. i Danmark vedrørende olie- og  

 gasaktiviteter i Nordsøen.
 Til artikel 1:
Artiklen fastslår i overensstemmelse med artikel  

 137, stk. 3 i Konventionen, at ejendomsretten til mineraler, der  

 udvindes af Områdets ressourcer, overgår ved udvindingen.
I  

 Konventionens artikel 137, stk. 2 er det nærmere fastsat, at  

 ejendomsretten til de pågældende mineraler kun kan overdrages i  

 overensstemmelse med bestemmelserne i Konventionens Kapitel XI og  

 Myndighedens regler, forskrifter og procedurer.
I den forbindelse skal  

 opmærksomheden særligt henledes på Konventionens artikel  

 153, stk. 3, der blandt andet fastsætter, at udvinding skal ske i  

 henhold til en kontrakt, der indeholder en godkendt arbejdsplan.
En kontrakt,  

 der er udformet i overensstemmelse med bestemmelserne i artikel 153,  

 stk. 3, giver i medfør af samme artikels stk. 6 garanti for  

 adkomst til de udvundne mineraler og må således antages at  

 opfylde vilkårene for overdragelse i henhold til artikel 137,  

 stk. 2.
 Til artikel 2:
Artiklens stk. 1, litra a) pålægger  

 Myndigheden at tilskynde til forundersøgelser i Området.
Dette  

 pålæg er en naturlig konsekvens af Myndighedens opgave som  

 forvalter af ressourcerne i Området på menneskehedens vegne.
Stk. 1. litra b) pålægger  

 Myndigheden at sikre sig et tilfredsstillende skriftligt tilsagn fra  

 forundersøgeren om at samarbejde vedrørende  

 uddannelsesprogrammer og vedrørende beskyttelse af havmiljøet i  

 overensstemmelse med Konventionens artikel 143 og 144 og Myndighedens regler,  

 forskrifter og procedurer og at acceptere Myndighedens kontrol med, at disse  

 bestemmelser overholdes.
Det pålægges samtidig  

 forundersøgeren at meddele Myndigheden det omtrentlige område  

 for forundersøgelsen.
Stk. 1. litra c) præciserer, at to eller flere  

 forundersøgere kan udføre forundersøgelser samtidig i et  

 givet område.
Herved understreges, at retten til  

 forundersøgelser i modsætning til retten til efterforskning og  

 udvinding af mineraler ikke er en eneret.
Bestemmelsen i stk. 2 tillader forundersøgeren  

 at udvinde og disponere over mineraler i rimeligt omfang til  

 forundersøgelsesformål.
Denne tilladelse omfatter ikke udvinding  

 af mineraler til kommercielle formål, og bestemmelsen ændrer  

 således ikke ved det forhold, at der principielt kun kan erhverves  

 ejendomsret til udvundne mineraler, når de er udvundet i henhold til en  

 kontrakt og efter en godkendt arbejdsplan som nævnt i Konventionens  

 artikel 153.
 Til artikel 3:
 Denne artikel uddyber og præciserer bestemmelserne i  

 Konventionens artikel 153 om efterforskning og udvinding af mineraler.
 Ifølge stk. 1 kan såvel  

 Produktionsselskabet som de deltagende stater eller statslige virksomheder  

 eller personer, der er underlagt dem som nævnt i Konventionens artikel  

 153, stk. 2, litra b), søge om Myndighedens godkendelse af  

 arbejdsplaner for aktiviteter i Området.
 I stk. 2 præciseres, at Produktionsselskabet  

 kan tage initiativ til efterforskning og udvinding i enhver del af  

 Området, medens ansøgninger fra andre kun kan omfatte  

 reserverede områder og skal opfylde de yderligere betingelser, der er  

 fastsat i artikel 9.
I stk. 3 understreges på linie med  

 Konventionens artikel 153, stk. 3, at efterforskning og udnyttelse i  

 Området kun må foregå i overensstemmelse med godkendte  

 arbejdsplaner.
Sådanne arbejdsplaner skal ifølge afsnit 2,  

 paragraf 4 i Bilaget til Aftalen af 28. juli 1994 have form af en kontrakt  

 med Myndigheden.
I stk. 4 præciseres i overensstemmelse med  

 Konventionens artikel 153, at en godkendt arbejdsplan skal være i  

 overensstemmelse med Konventionen og Myndighedens regler, forskrifter og  

 procedurer.
Arbejdsplanen skal sikre Myndighedens kontrol med aktiviteterne i  

 Området.
Kontrahentens operatør skal sikres eneret til de  

 kategorier af ressourcer, som arbejdsplanen omfatter.
Hvis arbejdsplanen kun  

 omfatter enten efterforskning eller udnyttelse, skal eneretten kun  

 gælde for den pågældende fase.
Dog har en operatør  

 ifølge en arbejdsplan, der udelukkende omfatter efterforskning,  

 fortrinsret til at søge om en arbejdsplan for udnyttelse, jf. artikel  

 10.
I overensstemmelse med Konventionens artikel 153,  

 stk. 3, undtages Produktionsselskabet i stk. 5 fra bestemmelserne  

 om, at arbejdsplaner skal have form af kontrakter med Myndigheden.
Denne  

 undtagelse er imidlertid ophævet i afsnit 2, paragraf 4 i Bilaget til  

 Aftalen af 28. juli 1994. Herefter skal enhver arbejdsplan have form af en  

 kontrakt mellem Myndigheden og ansøgeren.
 Til artikel 4:
 Artiklen uddyber bestemmelsen i Konventionens artikel 153,  

 stk. 2, litra b) ved at fastslå, at ansøgere, der opfylder  

 betingelserne i det nævnte litra, er kvalificerede til at ansøge  

 om godkendelse af arbejdsplaner, såfremt de yderligere opfylder visse  

 nærmere bestemte krav til deres tekniske og finansielle kapacitet og  

 såfremt deres præstationer i forbindelse med tidligere kontrakter  

 med Myndigheden har været tilfredsstillende, jf. stk. 1 og 2.
 Enhver ansøger skal ifølge stk. 6  

 forpligte sig til at overholde Konventionens bestemmelser og Myndighedens  

 regler, forskrifter og procedurer samt Myndighedens afgørelser og  

 betingelserne i ansøgerens kontrakt, underkaste sig Myndighedens  

 kontrol og loyalt medvirke til, at disse forpligtelser og betingelser bliver  

 opfyldt.
 I stk. 3 og 4 præciseres kravet om, at en  

 ansøger skal være sponsoreret af den eller de deltagende stater,  

 hvori ansøgeren er statsborger eller hjemmehørende, eller af  

 den eller de deltagende stater, der effektivt kontrollerer ansøgeren,  

 og at sponsorstaten eller -staterne i overensstemmelse med Konventionens  

 artikel 139 har pligt til at sikre, at ansøgerne overholder deres  

 forpligtelser ifølge Konventionen.
 Til artikel 5:
Ifølge afsnit 5, paragraf 2 i Bilaget til Aftalen  

 af 28. juli 1994 finder denne artikel ikke anvendelse.
De deri indeholdte  

 bestemmelser erstattes ifølge paragraf 1 i samme afsnit af  

 følgende bestemmelser:
 I tillæg til bestemmelserne i Konventionens artikel  

 144 skal overførsel af teknologi i de øjemed, der er angivet i  

 Kapitel XI, ske efter følgende principper:
a)	Produktionsselskabet og de udviklingslande, der ønsker at  

 få adgang til teknologi vedrørende havbundsminedrift, skal  

 forsøge at opnå adgang til sådan teknologi på  

 retfærdige og rimelige vilkår på det åbne marked  

 eller gennem joint venture ordninger; b)	Hvis Produktionsselskabet eller udviklingslandene er ude af stand  

 til at få adgang til teknologi vedrørende havbundsminedrift, kan  

 Myndigheden anmode nogle af kontrahenterne eller dem alle og deres respektive  

 sponsorstat eller -stater om at samarbejde med sig med henblik på at  

 lette erhvervelsen af havbundsminedriftteknologi for Produktionsselskabet  

 eller dets joint venture eller for et eller flere udviklingslande, der  

 søger at erhverve sådan teknologi på retfærdige og  

 rimelige kommercielle vilkår og betingelser, idet der samtidig skal  

 tages behørigt hensyn til effektiv beskyttelse af immaterielle  

 rettigheder.
De deltagende stater forpligter sig til at samarbejde effektivt  

 og fuldt ud med Myndigheden i dette øjemed og at sikre, at  

 kontrahenter, der sponsoreres af dem, også samarbejder fuldt ud med  

 Myndigheden; c)	Som hovedregel skal de deltagende stater fremme internationalt  

 teknisk og videnskabeligt samarbejde med hensyn til aktiviteter i  

 Området, enten mellem de berørte parter eller ved udvikling af  

 programmer for uddannelse, teknisk bistand og videnskabeligt samarbejde inden  

 for havforskning og marin teknologi og beskyttelse og bevaring af  

 havmiljøet.
 Til artikel 6:
 I artiklen fastlægges de nærmere procedurer  

 for Myndighedens behandling og godkendelse af arbejdsplaner for  

 efterforskning og udvinding af ressourcer i Området.
 Myndigheden pålægges at tage de indkomne  

 ansøgninger om godkendelse af arbejdsplaner op til behandling med  

 regelmæssige mellemrum, jfr. stk. 1, og at behandle dem i den  

 rækkefølge, hvori de er indkommet, jf. stk. 3. Derimod er  

 der ikke fastsat noget om varigheden af Myndighedens behandling, se dog  

 nedenfor om særlige bestemmelser.
 Myndigheden pålægges endvidere at sikre sig,  

 at ansøger har overholdt formalia og besidder de fornødne  

 kvalifikationer, jfr. stk. 2.
Når de krævede formalia er overholdt, og  

 når ansøger findes kvalificeret, har ansøger krav  

 på godkendelse af sin arbejdsplan, jf. stk. 3, medmindre det  

 ansøgte område helt eller delvis er omfattet af en tidligere  

 godkendt arbejdsplan eller en arbejdsplan, der er under behandling,  

 Myndigheden helt eller delvis har udelukket området fra udnyttelse,  

 eller ansøgers allerede godkendte arbejdsplaner omfatter mere end et  

 nærmere angivet areal.
Myndigheden kan dog ifølge stk. 4  

 dispensere fra arealbegrænsningen, såfremt der ikke derved sker  

 monopolisering af aktiviteterne i Området.
 Den i stk. 5 givne bemyndigelse til Myndigheden til  

 at fastsætte ændrede procedurer og retningslinier for hvilke  

 ansøgere, der skal have godkendt arbejdsplaner, er ophævet i  

 medfør af afsnit 6, paragraf 7 i Bilaget til Aftalen af 28. juli  

 1994.
 Ifølge afsnit 1, paragraf 6, litra a) i Bilaget til  

 Aftalen af 28. juli 1994 er der fastsat følgende særlige  

 vilkår for de såkaldte pionerinvestorer og for andre  

 ansøgere, som allerede har investeret betydelige midler i  

 havbundsminedrift:
(i)	En arbejdsplan for efterforskning, som indsendes på vegne af  

 en stat eller enhed, eller del af en sådan enhed, som omtalt i  

 resolution II, paragraf 1 (a) (ii) eller (iii), som ikke er registreret  

 pionerinvestor og som allerede har udført betydelige aktiviteter i  

 Området forud for Konventionens ikrafttræden, eller den, som  

 succederer i dens interesse, skal anses for at have opfyldt de finansielle og  

 tekniske kvalifikationer, der kræves for godkendelse af en arbejdsplan,  

 hvis den sponsorerende stat eller de sponsorerende stater officielt  

 bekræfter, at ansøger har anvendt et beløb svarende til  

 mindst USD 30 mio. til forsknings- og efterforskningsaktiviteter og har  

 anvendt ikke mindre end 10% af dette beløb på afgrænsning,  

 undersøgelse og evaluering af det område, arbejdsplanen  

 vedrører.
Hvis arbejdsplanen i øvrigt opfylder vilkårene  

 i Konventionen og eventuelle regler, forskrifter og procedurer vedtaget  

 på grundlag heraf, skal den godkendes af Rådet i form af en  

 kontrakt.
Bestemmelserne i afsnit 3, paragraf 11 i nærværende  

 Bilag skal fortolkes og anvendes i overensstemmelse hermed; (ii)	Uanset bestemmelserne i resolution II, paragraf 8 (a) kan en  

 registreret pionerinvestor kræve godkendelse af en arbejdsplan for  

 efterforskning inden for 36 måneder efter Konventionens  

 ikrafttræden.
Arbejdsplanen skal bestå af dokumenter, rapporter  

 og andre data fremsendt til Den Forberedende Kommission såvel  

 før som efter registrering og skal ledsages af et  

 opfyldelsescertifikat, som skal bestå af en faktuel rapport, der  

 beskriver status for opfyldelse af forpligtelserne i henhold til  

 pionerinvestorregimet, udstedt af Den Forberedende Kommission i  

 overensstemmelse med resolution II, paragraf 11 (a). En sådan  

 arbejdsplan skal anses for godkendt.
En sådan godkendt arbejdsplan skal  

 være i form af en kontrakt, der er indgået mellem Myndigheden og  

 den registrerede pionerinvestor i overensstemmelse med Kapitel XI og  

 nærværende Aftale.
Afgiften på USD 250.000, som er betalt i  

 medfør af resolution II, paragraf 7 (a), skal anses for at dække  

 den afgift, der vedrører efterforskningsfasen i medfør af  

 afsnit 8, paragraf 3, i nærværende Bilag.
Afsnit 3, paragraf 11,  

 i nærværende Bilag skal fortolkes og anvendes i overensstemmelse  

 hermed; (iii)	I overensstemmelse med princippet om ikke-diskriminering skal en  

 kontrakt med en stat eller enhed eller del af en sådan enhed som omtalt  

 i litra a) (i) indeholde ordninger, som svarer til og ikke er mindre gunstige  

 end de, der er aftalt med enhver anden pionerinvestor som omtalt i litra a)  

 (ii). Hvis nogen af de stater eller enheder eller dele af enheder, som er  

 omtalt i litra a) (i), opnår mere fordelagtige ordninger, skal  

 Rådet indgå tilsvarende og ikke mindre gunstige ordninger med  

 hensyn til de rettigheder og forpligtelser, som påhviler de  

 registrerede pionerinvestorer, som er omtalt i litra a) (ii), forudsat  

 sådanne ordninger ikke påvirker eller præjudicerer  

 Myndighedens interesser.
 Til artikel 7:
Ifølge afsnit 6, paragraf 7 i Bilaget til Aftalen  

 af 28. juli 1994 finder denne artikel ikke anvendelse.
Principperne for  

 Myndighedens produktionspolitik er fastlagt i afsnit 6, jfr.  

 bemærkningerne til Konventionens artikel 151.
 Til artikel 8:
Artiklen foreskriver, at ansøgninger om godkendelse  

 af arbejdsplaner skal omfatte et areal, der er dobbelt så stort som  

 nødvendigt for ansøgerens egne formål med henblik  

 på, at halvdelen kan reserveres for Produktionsselskabet eller  

 interesserede udviklingslande.
Ansøger skal foretage en opdeling af  

 arealet i to dele således, at hver del har lige stor kommerciel  

 værdi og skal kunne danne basis for kommerciel produktion, og  

 ressourcerne i hver del skal være veldokumenterede.  

 Produktionsselskabet skal på basis heraf udvælge den ene del som  

 reserveret område.
 Til artikel 9:
Produktionsselskabet er ifølge stk. 1 i  

 princippet frit stillet med hensyn til, hvorvidt det ønsker at  

 udføre aktiviteter i et reserveret område.
Dog skal  

 Produktionsselskabet beslutte sig inden for en rimelig tid, dersom en  

 kvalificeret ansøger fra et udviklingsland tilkendegiver interesse for  

 at forelægge en arbejdsplan vedrørende et reserveret  

 område.
Såfremt Produktionsselskabet beslutter sig til ikke at  

 udføre aktiviteter i det pågældende reserverede  

 område, skal Myndigheden ifølge stk. 4 tage denne  

 ansøgers arbejdsplan op til behandling.
Endvidere gælder  

 ifølge afsnit 2, paragraf 5 i Bilaget til Aftalen af 28. juli 1994,  

 at hvis Produktionsselskabet ikke indsender en ansøgning om  

 arbejdsplan for aktiviteter vedrørende et sådant reserveret  

 område inden 15 år efter påbegyndelsen af dets drift  

 uafhængigt af Myndighedens sekretariat eller inden 15 år fra den  

 dato, hvor området blev reserveret til Myndigheden, idet den seneste af  

 disse to datoer er afgørende, har den kontrahent, som stillede  

 området til rådighed, ret til at ansøge om en arbejdsplan  

 for det nævnte område, forudsat han loyalt tilbyder at medtage  

 Produktionsselskabet som joint venture partner.
Produktionsselskabet bemyndiges i stk. 2 til at  

 indgå joint ventures med kvalificerede enheder om udførelsen af  

 aktiviteter på de reserverede områder og kan ifølge  

 stk. 3 foreskrive materielle og formelle krav til sådanne joint  

 venture arrangementer.
Produktionsselskabet skal ifølge afsnit 2,  

 paragraf 2 i Bilaget til Aftalen af 28. juli 1994 udføre sin  

 indledende virksomhed vedrørende havbundsminedrift gennem joint  

 ventures.
Produktionsselskabet skal ifølge stk. 2  

 tilbyde kvalificerede enheder fra udviklingslande mulighed for deltagelse i  

 eventuelle joint ventures.
Ifølge afsnit 2, paragraf 5 i Bilaget til  

 Aftalen har en kontrahent, som har stillet et bestemt område til  

 rådighed for Myndigheden som reserveret område, endvidere  

 fortrinsret til at indgå en joint venture ordning med  

 Produktionsselskabet med henblik på efterforskning og udnyttelse i  

 dette område.
 Til artikel 10:
Artiklen giver fortrinsret til udnyttelse af ressourcerne  

 i et givet område til den, der påtager sig efterforskningen i  

 dette område.
Fortrinsretten kan dog trækkes tilbage, dersom  

 efterforskningsindsatsen ikke har været tilfredsstillende.  

 Ifølge afsnit 1, paragraf 13 i Bilaget til Aftalen af 28. juli 1994  

 skal dette forstås således, at kontrahenten ikke har opfyldt  

 vilkårene i en godkendt arbejdsplan for efterforskning til trods for en  

 eller flere skriftlige advarsler fra Myndigheden til kontrahenten om at  

 overholde disse.
 Til artikel 11:
Artiklen tillader ifølge stk. 1, at de  

 kontrakter, der udgør de godkendte arbejdsplaner, kan indeholde  

 bestemmelser om fællesarrangementer mellem kontrahenten og  

 Produktionsselskabet.
Produktionsselskabet handler i denne sammenhæng  

 på Myndighedens vegne, og sådanne fællesarrangementer nyder  

 samme beskyttelse som kontrakter indgået med Myndigheden.  

 Fællesarrangementer kan indgås i form af joint ventures,  

 produktionsdelingsordninger eller enhver anden form for  

 fællesarrangementer.
 Ifølge stk. 2 kan der gives finansielle  

 incitamenter til kontrahenter, der således vælger at samarbejde  

 med Myndigheden, jf. artikel 13, stk. 14. I stk. 3  

 fastsættes, at hæftelsen i sådanne  

 fællesarrangementer som udgangspunkt skal være pro rata, men at  

 en lempelse af hæftelsen kan indgå som et finansielt  

 incitament.
 Til artikel 12:
 Artiklen præciserer, at Produktionsselskabet  

 på linie med andre ansøgere er undergivet Konventionens  

 bestemmelser og Myndighedens regler, forskrifter og procedurer samt  

 Myndighedens afgørelser og skal dokumentere sine kvalifikationer  

 overfor Myndigheden.
 Til artikel 13:
Artiklen omhandler de finansielle vilkår, der skal  

 indgå i kontrakter vedrørende efterforskning og udnyttelse af  

 ressourcer i Området.
De detaljerede bestemmelser i stk. 3-10 er  

 ophævet ved Aftalen af 28. juli 1994. Under forhandlingerne om Aftalen  

 var der enighed om, at fastlæggelse af detaljerede bestemmelser kan  

 vente, til havbundsminedrift bliver aktuel.
Ifølge afsnit 8, paragraf  

 1 i Bilaget til Aftalen er det foreløbig aftalt, at følgende  

 principper skal danne grundlag for opstilling af regler, forskrifter og  

 procedurer for finansielle kontraktvilkår:
a)	Systemet for betaling til Myndigheden skal være rimeligt,  

 både over for kontrahenten og over for Myndigheden, og skal give  

 tilfredsstillende muligheder for at afgøre, om kontrahenten efterlever  

 systemet; b)	Betalingssatserne i henhold til systemet skal ligge inden for samme  

 niveau som de satser, der er fremherskende med hensyn til landbaseret  

 udvinding af de samme eller tilsvarende mineraler med henblik på at  

 undgå at give dem, der udfører dybhavsminedrift, en kunstig  

 konkurrencemæssig fordel eller pålægge dem en  

 konkurrencemæssig ulempe; c)	Systemet må ikke være kompliceret og må ikke  

 pålægge Myndigheden eller en kontrahent betydelige  

 administrationsomkostninger.
Det skal overvejes at vedtage et royalty system  

 eller et kombineret system af royalties og overskudsdeling.
Hvis det  

 besluttes at anvende flere alternative systemer, har kontrahenten ret til at  

 vælge det system, der skal anvendes på hans kontrakt.
Enhver  

 efterfølgende ændring i valg mellem alternative systemer skal  

 imidlertid ske efter aftale mellem Myndigheden og kontrahenten; d)	Der skal betales en fast årlig afgift med virkning fra datoen  

 for påbegyndelse af kommerciel produktion.
Denne afgift kan fradrages i  

 andre betalinger, der forfalder i henhold til systemet i overensstemmelse med  

 litra c). Afgiftens størrelse fastsættes af Rådet; e)	Betalingssystemet kan revideres periodisk i lyset af ændrede  

 omstændigheder.
Enhver ændring skal foretages på en  

 ikke-diskriminatorisk måde.
Sådanne ændringer kan kun  

 anvendes på eksisterende kontrakter, hvis kontrahenten vælger  

 dette.
Enhver efterfølgende ændring i valg mellem alternative  

 systemer skal ske efter aftale mellem Myndigheden og kontrahenten; f)	Tvister vedrørende fortolkning eller anvendelse af regler og  

 forskrifter baseret på disse principper skal underkastes de procedurer  

 for bilæggelse af tvister, der er anført i  

 Konventionen.
Ifølge stk. 1 skal Myndigheden ved vedtagelsen  

 af regler, forskrifter og procedurer vedrørende finansielle  

 kontraktvilkår have for øje at sikre sig optimale  

 indtægter af udbyttet fra kommerciel produktion.
I den forbindelse skal  

 Myndigheden lægge vægt på at tiltrække investeringer  

 og teknologi til efterforskning og udnyttelse i Området samt at  

 sætte Produktionsselskabet og interesserede udviklingslande i stand til  

 at deltage i aktiviteterne på lige fod, blandt andet ved at give  

 incitamenter for kontrahenterne til at indgå fællesarrangementer  

 med dem og at uddanne deres personel.
 Myndigheden skal sikre ligelig finansiel behandling og  

 ensartede finansielle forpligtelser for kontrahenterne, og give eventuelle  

 incitamenter på et ligeligt og ikke diskriminerende grundlag,  

 således at disse ikke indebærer subsidier eller kunstige  

 konkurrencefordele.
I medfør af stk. 2 bemyndiges Myndigheden til  

 opkræve en afgift på USD 500.000 til dækning af de  

 administrative omkostninger ved behandlingen af en ansøgning om  

 efterforskning og udnyttelse af ressourcer i Området.
Ifølge  

 afsnit 8, paragraf 3 i Bilaget til Aftalen skal afgiften for behandling af  

 ansøgninger om godkendelse af en arbejdsplan, der er begrænset  

 til én fase, enten efterforskningsfasen eller udnyttelsesfasen,  

 udgøre USD 250.000.
 Myndigheden skal fra tid til anden revidere afgiften,  

 således at den dækker de faktiske omkostninger, og i  

 tilfælde, hvor de faktiske omkostninger viser sig at blive mindre end  

 afgiften, skal det overskydende beløb betales tilbage.
 Stk. 11-13 fastsætter, at der skal anvendes  

 almindeligt anerkendte regnskabsprincipper, at betalinger skal ske i frit  

 omsættelig valuta og at kontraktens finansielle forpligtelser m.v. skal  

 indexreguleres.
 Ifølge stk. 14 gives Myndigheden  

 beføjelse til på basis af henstillinger fra Kommissionen for  

 Økonomisk Planlægning og den Juridiske og Tekniske Kommission at  

 yde incitamenter til kontrahenter som nævnt i stk. 1 og i artikel  

 11, stk. 2. I medfør af afsnit 9, paragraf 7 i Bilaget til  

 Aftalen skal Myndigheden endvidere tage Finanskomiteens henstilling i  

 betragtning.
 Stk. 15 fastsætter, at eventuelle tvister altid  

 kan afgøres ved handelsvoldgift, men at parterne er frit stillet til  

 at aftale at bilægge tvisten på anden måde i  

 overensstemmelse med reglerne i Konventionens artikel 188, stk. 2.
 Til artikel 14:
Artiklen fastsætter reglerne for overførsel  

 af data til Myndigheden og Produktionsselskabet og for adgangen til  

 sådanne data.
Yderligere bestemmelser vedrørende Myndighedens  

 arkiver er indeholdt i Konventionens artikel 181.
Ifølge stk. 1 skal kontrahenten via sin  

 operatør stille alle nødvendige og relevante data  

 vedrørende det område, arbejdsplanen omfatter, til  

 rådighed for Myndigheden.
Data, der er omfattet af kommerciel  

 ejendomsret, må ifølge stk. 2 og stk. 3 ikke  

 videregives eller anvendes til andet end udøvelsen af Myndighedens  

 beføjelser og funktioner.
Dog kan data vedrørende reserverede  

 områder videregives til Produktionsselskabet.
Data, som er  

 nødvendige for udarbejdelse af regler, forskrifter og procedurer  

 vedrørende beskyttelse af havmiljøet og sikkerheden, er  

 ifølge stk. 2 som hovedregel undtaget fra den industrielle  

 ejendomsret.
Dog kan data vedrørende udstyrets konstruktion også  

 i dette tilfælde være omfattet af den industrielle  

 ejendomsret.
 Til artikel 15:
 Artiklen præciserer kontrahentens forpligtelse til  

 at tilrettelægge uddannelsesprogrammer for Myndighedens og  

 interesserede udviklingslandes personel i overensstemmelse med Konventionens  

 artikel 144 ved at fastsætte, at disse programmer skal have et praktisk  

 tilsnit og omfatte deltagelse i alle aktiviteter i det område, der  

 omfattes af kontrakten.
 Til artikel 16:
Artiklen præciserer, at kontrahenten skal  

 tillægges eneret til efterforskning og udnyttelse af det areal,  

 kontrakten omfatter, at denne eneret skal omfatte en nærmere angivet  

 kategori af ressourcer, og at kontrahenten skal have garanti for sin adkomst  

 ifølge kontrakten.
I tilfælde, hvor der udføres  

 aktiviteter i samme område vedrørende en anden kategori af  

 ressourcer, skal Myndigheden påse, at dette ikke forstyrrer  

 kontrahentens aktiviteter.
 Til artikel 17:
Artiklen fastlægger i detaljer Myndighedens opgave  

 med udarbejdelse af regler, forskrifter og procedurer under hensyn til  

 Forsamlingens og Rådets kompetence, jf.
Konventionens artikel 160,  

 stk. 2, litra f) ii) og artikel 162, stk. 2, litra o) ii) og de  

 tilhørende bemærkninger.
I den forbindelse gives i stk. 1  

 en liste over emner, der skal dækkes af opgaven.
 I stk. 2 gennemgås de  

 enkeltspørgsmål, for hvilke der stilles særlige krav til  

 Myndighedens regler, forskrifter og procedurer.
I litra a) bestemmes, at Myndigheden skal fastsætte  

 størrelsen af efterforskningsområderne under hensyn til  

 bestemmelserne i Konventionen.
Størrelsen skal være indtil det  

 dobbelte af størrelsen af udnyttelsesområder, der er  

 tilstrækkelig til at sikre en senere effektiv produktion med den  

 disponible teknologi.
I litra b) fastlægges rammerne for aktiviteternes  

 varighed.
Forundersøgelsestilladelser skal være uden  

 tidsbegrænsning, efterforskning skal være af tilstrækkelig  

 lang varighed til at tillade en grundig undersøgelse af det  

 pågældende område og udformning og konstruktion af det  

 nødvendige afprøvningsudstyr, og varigheden af udnyttelsesfasen  

 skal stå i forhold til projektets økonomiske levetid.
I afsnit  

 1, paragraf 5, litra f) i Bilaget til Aftalen af 28. juli 1994 bestemmes  

 herudover, at uanset bestemmelserne i litra b) skal Myndighedens regler,  

 forskrifter og procedurer tage hensyn til vilkårene i Aftalen, til  

 den langvarige forsinkelse af kommerciel havbundsminedrift og til det  

 sandsynlige aktivitetsniveau i Området.
I afsnit 1, paragraf 9, i Bilaget til Aftalen  

 fastsættes nærmere om efterforskningsfasens varighed, at en  

 arbejdsplan for efterforskning skal godkendes for en periode på 15  

 år.
Når en arbejdsplan for efterforskning udløber, skal  

 kontrahenten ansøge om en arbejdsplan for udnyttelse, med mindre  

 kontrahenten allerede har gjort det eller har opnået en  

 forlængelse af arbejdsplanen for efterforskning.
Kontrahenter kan  

 ansøge om sådanne forlængelser for perioder, der ikke hver  

 for sig er længere end fem år.
Sådanne forlængelser  

 skal godkendes, hvis kontrahenten loyalt og efter bedste evne har arbejdet  

 for at opfylde forpligtelserne i arbejdsplanen, men af grunde, som han ikke  

 er herre over, har været ude af stand til fuldføre det  

 nødvendige forberedende arbejde for overgang til udnyttelsesfasen,  

 eller hvis de herskende økonomiske forhold ikke berettiger til  

 overgang til udnyttelsesfasen.
Vedrørende udnyttelsesfasens varighed  

 fastsættes nærmere i ovennævnte litra b), at  

 udnyttelsesfasen udover at være tilstrækkelig lang til at tillade  

 en kommerciel udvinding af mineraler fra området også skal  

 omfatte en rimelig periode til konstruktion af minedrifts- og  

 forarbejdningssystemer i kommerciel målestok.
Ved vurdering af den  

 økonomiske levetid skal der blandt andet tages hensyn til opbrugen af  

 malmen og minedriftsudstyrets og forarbejdningsfaciliteternes levetid.  

 På den anden side skal varigheden også være så  

 begrænset, at Myndigheden får tilfredsstillende mulighed for at  

 ændre vilkårene og betingelserne i arbejdsplanen på det  

 tidspunkt, den behandler spørgsmålet om eventuel fornyelse i  

 lyset af sådanne regler, forskrifter og procedurer, som den har  

 vedtaget efter godkendelsen af arbejdsplanen.
I litra c) er fastsat de krav, som Myndigheden skal stille  

 til operatørens aktivitet i kontraktsperioden.
I efterforskningsfasen  

 skal Myndigheden kræve, at operatøren afholder  

 efterforskningsudgifter, der står i et rimeligt forhold til det  

 område, tilladelsen omfatter, og som kan forventes af en  

 operatør, der har til hensigt at tage området i brug til  

 kommerciel produktion inden for de tidsrammer, Myndigheden har fastsat.  

 Endvidere påhviler det Myndigheden at fastsætte en maksimal  

 tidsfrist for igangsættelse af kommerciel produktion under hensyn til  

 behovet for tid til konstruktion af minedrifts- og forarbejdningssystemer  

 efter afslutningen af efterforskningsfasen og inden den kommercielle  

 produktion kan igangsættes.
I produktionsperioden skal Myndigheden  

 inden for rimelige grænser kræve, at produktionen holdes i gang.  

 I afsnit 1, paragraf 5, litra f) i Bilaget til Aftalen af 28. juli 1994  

 bestemmes herudover, at uanset bestemmelserne i litra c) skal Myndighedens  

 regler, forskrifter og procedurer tage hensyn til vilkårene i  

 Aftalen, til den langvarige forsinkelse af kommerciel havbundsminedrift og  

 til det sandsynlige aktivitetsniveau i Området.
I litra d) fastsættes rammerne for Myndighedens  

 opdeling af ressourcerne i kategorier med henblik på udnyttelse, jfr.  

 bestemmelserne i artikel 16. Myndigheden skal ved opdelingen blandt andet  

 lægge vægt på, at visse ressourcer kræver samme  

 udvindingsudstyr, og at nogle ressourcer kan udvindes samtidigt uden  

 gensidige forstyrrelser.
Myndigheden er berettiget til at godkende en  

 arbejdsplan for samme område til den samme ansøger for flere  

 forskellige kategorier af ressourcer.
I litra e) fastsættes, at operatøren  

 når som helst har ret til at opgive sine rettigheder ifølge en  

 kontrakt, uden at dette medfører sanktioner.
Denne bestemmelse  

 må imidlertid ses i lyset af bestemmelserne under litra c), hvorefter  

 operatøren er forpligtet til en vis aktivitet og næppe kan  

 undslå sig for denne aktivitet, med mindre han dokumenterer, at  

 projektet ikke er rentabelt, og på den basis opgiver alle rettigheder  

 ifølge kontrakten.
I litra f) bestemmes, at Myndigheden skal udarbejde  

 regler, forskrifter og procedurer med henblik på effektiv beskyttelse  

 af havmiljøet mod skadelige virkninger af aktiviteter i forbindelse  

 med havbundsminedrift.
I afsnit 1, paragraf 7 i Bilaget til Aftalen  

 fastsættes yderligere, at en ansøgning om godkendelse af en  

 arbejdsplan skal ledsages af en vurdering af de potentielle  

 miljømæssige virkninger af de foreslåede aktiviteter og af  

 en beskrivelse af et program for oceanografiske undersøgelser og  

 grundlæggende miljøundersøgelser i overensstemmelse med  

 de regler, forskrifter og procedurer, der er vedtaget af Myndigheden.
 Ifølge litra g) anses kommerciel produktion for at  

 være påbegyndt, når operatøren har indledt  

 vedholdende produktion i stor målestok, som klart går udover at  

 fremskaffe materiale til analyser eller at afprøve udstyr eller  

 anlæg.
 Til artikel 18:
Artiklen uddyber bestemmelsen i Konventionens artikel 153,  

 stk. 6, hvori det er fastsat, at kontrahenten som hovedregel har garanti  

 for sin adkomst ifølge kontrakten.
I stk. 1 og 2 i  

 nærværende artikel fastsættes i overensstemmelse hermed, at  

 Myndigheden i tilfælde af overtrædelse af kontraktens  

 bestemmelser i almindelighed kun kan pålægge kontrahenten  

 bøder, der står i forhold til overtrædelsens grovhed.  

 Myndigheden kan dog kræve kontrakten suspenderet eller ophævet i  

 tilfælde, hvor kontrahenten groft overtræder kontraktens eller  

 Konventionens bestemmelser eller Myndighedens regler, forskrifter eller  

 procedurer eller undlader at efterkomme en endelig og bindende  

 afgørelse, der er truffet af bilæggelsesorganet i en tvist.  

 Ifølge stk. 3 skal kontrahenten gives rimelige muligheder for en  

 udtømmende retslig prøvelse efter Konventionens bestemmelser,  

 jfr.
Kapitel XI, afsnit 5, med opsættende virkning for fuldbyrdelsen af  

 Myndighedens afgørelse.
 Til artikel 19:
Ligesom den foregående artikel uddyber denne artikel  

 bestemmelsen i Konventionens artikel 153, stk. 6 om at kontrahenten som  

 hovedregel har garanti for sin adkomst ifølge kontrakten.
Det  

 pålægges parterne at indlede forhandlinger om passende  

 ændringer af kontrakten i tilfælde af ændrede  

 omstændigheder, der gør kontraktvilkårene urimelige eller  

 gør det vanskeligt eller umuligt at opnå de mål, der er  

 angivet i kontrakten eller i Konventionen.
Blandt andet med henblik på  

 beskyttelse af kontrahentens garanti er det imidlertid fastsat, at kontrakten  

 ikke kan ændres, med mindre parterne er enige herom.
 Til artikel 20:
Artiklen giver som udgangspunkt kontrahenten ret til at  

 overdrage sine rettigheder og forpligtelser ifølge kontrakten til  

 andre kvalificerede ansøgere.
Overdragelsen skal dog ske med  

 Myndighedens samtykke og i overensstemmelse med dens regler, forskrifter og  

 procedurer, og ansøgeren skal påtage sig alle overdragerens  

 forpligtelser.
Myndigheden kan nægte at give sit samtykke til  

 overdragelsen, men er i så fald forpligtet til at give  

 tilstrækkelig begrundelse for sit afslag.
I lighed med behandlingen af  

 en ansøgning om godkendelse af en arbejdsplan kan det antages, at  

 Myndigheden i overdragelsessager skal sikre sig, at ansøgeren er  

 kvalificeret, jfr. artikel 6, stk. 2, litra b), og overdragelse kan ikke  

 ske i strid med arealbegrænsningerne i artikel 6.
 Til artikel 21:
 Artiklen definerer i stk. 1 gældende ret ved at  

 præcisere, at kontrakten foruden kontraktvilkårene er undergivet  

 Myndighedens regler, forskrifter og procedurer, Konventionens kapitel XI og  

 andre folkeretlige regler, som ikke er uforenelige med Konventionen.  

 Herudover kan kontrahenten i et vist omfang være undergivet national  

 ret i forbindelse med sit statslige tilhørsforhold og  

 flagstatsprincippet.
 Med henblik på effektiv håndhævelse af  

 gældende ret fastsættes i stk. 2, at en endelig  

 afgørelse, som er truffet af en domstol, der er kompetent  

 ifølge Konventionen, i en sag vedrørende parternes rettigheder  

 og forpligtelser ifølge kontrakten, skal kunne håndhæves  

 ikke blot i Området, men også på enhver deltagende stats  

 territorium.
Ifølge stk. 3 viger national ret for  

 Konventionens retsregler.
Dog kan en deltagende stat med henblik på  

 beskyttelse af havmiljøet stille strengere krav end Myndigheden til de  

 kontrahenter, den sponsorerer eller de skibe, der fører dens flag.
 Til artikel 22:
Artiklen fastsætter, at Myndigheden og kontrahenten  

 hver for sig skal bære ansvaret for de skader, de forvolder ved  

 retsstridige handlinger, idet der dog skal tages hensyn til den anden parts  

 eventuelle medvirken.
Myndighedens ansvar i forbindelse med eventuel  

 afsløring af forretningshemmeligheder og fortrolige data nævnes  

 særskilt.
I tilfælde af skade fastsættes, at der skal ydes  

 en erstatning, som svarer til skadens virkelige størrelse.
Der er  

 således ikke mulighed for at afgøre en eventuel erstatningssag  

 med en summarisk erstatning, der ikke fuldt ud tilgodeser den skadelidte, og  

 det er heller ikke muligt at pålægge parterne en erstatning, som  

 indeholder et strafelement.
Til Bilag IV Produktionsselskabets statut Bestemmelserne om Produktionsselskabets retlige status,  

 dets organisation, opgaver og finansiering er gennemgribende modificeret ved  

 afsnit 2 i Bilaget til Aftalen af 28. juli 1994.
I afsnit 2, paragraf 1 i Bilaget er det således  

 blandt andet fastsat, at Myndighedens sekretariat skal udføre  

 Produktionsselskabets opgaver, indtil det begynder sin virksomhed  

 uafhængigt af Sekretariatet.
Myndighedens generalsekretær skal  

 inden for Myndighedens stab udpege en midlertidig generaldirektør til  

 at føre tilsyn med sekretariatets udførelse af disse  

 opgaver.
Produktionsselskabets aktiviteter er endvidere  

 ifølge afsnit 2, paragraf 1, begrænset, således at der i  

 perioden indtil dybhavsminedrift bliver aktuel, kun skal udføres  

 analyse- og overvågningsopgaver.
I paragraf 1 er det nærmere  

 bestemt, at der skal udføres følgende opgaver:
a)	Overvågning og undersøgelse af udviklingstendenser og  

 ændringer i forholdene for havbundsminedrift, herunder  

 regelmæssig analyse af vilkårene og prisforholdene på  

 verdensmarkedet for metaller samt udviklingstendenser og  

 fremtidsudsigter; b)	Bedømmelse af resultaterne af videnskabelige  

 havundersøgelser med hensyn til aktiviteter i Området med  

 særlig vægt på undersøgelser relateret til den  

 miljømæssige virkning af aktiviteter i Området; c)	Bedømmelse af til rådighed værende data relateret  

 til forundersøgelser og efterforskning, inklusive kriterier for  

 sådanne aktiviteter; d)	Bedømmelse af teknologisk udvikling, som er relevant for  

 aktiviteter i Området, herunder især teknologi relateret til  

 beskyttelse og bevaring af havmiljøet; e)	Vurdering af oplysninger og data relateret til områder, som er  

 reserveret for Myndigheden; f)	Bedømmelse af oplæg til joint venture aktiviteter; g)	Indsamling af oplysninger om mulighederne for at skaffe uddannet  

 arbejdskraft; h)	Studier af mulige ledelsesstrategier for styring af  

 Produktionsselskabet i de forskellige stadier af dets virksomhed.
 I afsnit 1, paragraf 3 i Bilaget til Aftalen er det  

 fastsat, at Oprettelsen af Myndighedens organer og underorganer og deres  

 funktion skal baseres på evolutionære principper, idet der skal  

 tages hensyn til de pågældende organers og underorganers  

 funktionelle behov med henblik på, at de effektivt skal kunne  

 udføre deres respektive opgaver under de forskellige faser af  

 udviklingen i aktiviteterne i Området.
I overensstemmelse hermed er det i afsnit 2, paragraf 2,  

 fastsat, at Produktionsselskabet skal udføre sin indledende virksomhed  

 vedrørende havbundsminedrift gennem joint ventures.
I forbindelse med  

 godkendelse af en arbejdsplan for udnyttelse for en anden enhed end  

 Produktionsselskabet eller i forbindelse med Rådets modtagelse af en  

 ansøgning om virksomhed i joint venture med Produktionsselskabet, skal  

 Rådet tage spørgsmålet om Produktionsselskabets  

 driftsmæssige uafhængighed af Myndighedens sekretariat op til  

 drøftelse.
Hvis virksomhed i joint venture med Produktionsselskabet er  

 i overensstemmelse med sunde kommercielle principper, skal Rådet  

 udstede et direktiv, der giver adgang til uafhængig drift i henhold til  

 Konventionens artikel 170, stk. 2.
 Endvidere kan særlig nævnes følgende  

 bestemmelse i afsnit 2, paragraf 3: De deltagende staters forpligtelse til at  

 finansiere et udvindingssted for Produktionsselskabet som foreskrevet i  

 Konventionens Bilag IV, artikel 11, stk. 3 skal ikke være  

 gældende, og de deltagende stater skal ikke være forpligtet til  

 at finansiere nogen del af aktiviteterne for nogen af Produktionsselskabets  

 udvindingssteder eller udvindingssteder, der drives i joint venture med  

 Produktionsselskabet.
I afsnit 2, paragraf 6, i Bilaget til Aftalen er det  

 præciseret, at Bilag IV og andre bestemmelser i Konventionen med hensyn  

 til Produktionsselskabet skal fortolkes og anvendes i overensstemmelse med  

 nærværende afsnit.
Herved må bestemmelserne i Konventionens  

 Bilag IV i vidt omfang anses for at være gjort uaktuelle.  

 Følgelig er der ikke udarbejdet bemærkninger til de enkelte  

 artikler i Bilag IV.
Til Bilag V Forlig Bilag V refererer til Konventionens Kapitel XV.
Teksten  

 falder i to afsnit, hvoraf afsnit 1 (artikel 1-10) omhandler  

 forligsproceduren i henhold til Kapitel XV, afsnit 1. Bilagets 2. afsnit  

 (artikel 11 - 14) vedrører tvungen indbringelse til behandling ved  

 forligsprocedure i henhold til Kapitel XV, afsnit 3.
 Til artikel 1:
 Ifølge denne artikel kan enhver part i en tvist  

 indlede forligsforhandlinger i henhold til afsnit 1, såfremt parterne i  

 overensstemmelse med Konventionens artikel 284 har truffet aftale herom.
 Til artikel 2:
Artiklen indeholder detaljerede forskrifter for  

 udarbejdelse af en liste over forligsmænd.
Hver af Konventionens  

 deltagerstater er berettiget til at indstille fire forligsmænd til  

 listen, der skal udarbejdes og føres af FN's  

 generalsekretær.
 Til artikel 3:
 Bestemmelsen indeholder en række detaljerede  

 procedureforskrifter for nedsættelse af forligskommissionen.
 Til artikel 4:
 Artiklen bemyndiger forligskommissionen til selv at  

 fastsætte sine procedureregler, medmindre parterne aftaler andet.
 Til artikel 5:
 Forligskommissionen kan herefter henlede parternes  

 opmærksomhed på foranstaltninger, der vil kunne fremme en  

 mindelig afgørelse af tvisten.
 Til artikel 6:
 Artiklen indeholder en beskrivelse af forligskommissionens  

 funktioner.
 Til artikel 7:
Ved artiklen pålægges det forligskommissionen  

 at aflægge beretning inden 12 måneder efter dens  

 nedsættelse.
Beretningen er ikke bindende for parterne.
 Til artikel 8:
 Artiklen definerer, hvornår forhandlingerne skal  

 betragtes som afsluttet.
 Til artikel 9:
 Artiklen bestemmer, at kommissionens honorarer og udgifter  

 skal afholdes af parterne i tvisten.
 Til artikel 10:
 Artiklen fastslår parternes ret til ved aftale  

 vedrørende den pågældende tvist at ændre enhver  

 bestemmelse i Bilag V.
 Til artikel 11:
 Artiklen indleder afsnit 2 om tvungen indbringelse til  

 behandling ved forligsprocedure i henhold til Kapitel XV, afsnit 3. En part i  

 en tvist under disse regler kan indlede forhandlinger ved en skriftlig  

 meddelelse til den anden part, der derefter er forpligtet til at lade sig  

 underkaste sådan forligsprocedure.
 Til artikel 12:
 Artiklen forholder sig til de tilfælde, hvor en part  

 undlader at svare eller at lade sig underkaste forligsprocedure, jfr. artikel  

 11. Dette forhold skal således ikke stå i vejen for  

 forligsforhandlingerne.
 Til artikel 13:
 Uenighed om forligskommissionens kompetence afgøres  

 efter denne artikel af kommissionen selv.
 Til artikel 14:
 Ifølge denne artikel finder artikel 2 - 10 i afsnit  

 1 i Bilag V anvendelse med forbehold af Bilagets afsnit 2.
Til Bilag VI Statut for Den Internationale Havretsdomstol Bilag VI indeholder statutten for Den Internationale  

 Havretsdomstol, der oprettedes i Hamborg den 18. oktober 1996 efter at  

 medlemsstaternes forsamling havde valgt de 21 dommere.
I modsætning til  

 hvad der er tilfældet med Statutten for Den Internationale Domstol i  

 Haag, »ICJ-Statutten«, findes ud over reglerne i selve statutten nogle  

 tilsvarende bestemmelser vedrørende Domstolen i selve Konventionen,  

 særlig dennes Kapitel XV.
Dette hænger bl.a. sammen med, at  

 Kapitel XV indeholder fælles overordnede bestemmelser for såvel  

 Den Internationale Havretsdomstol som andre fora.
Bilag VI er ud over de  

 almindelige bestemmelser i artikel 1 opdelt i 5 afsnit.
Afsnit 1 (artikel 2 -  

 19) vedrører Domstolens organisation, afsnit 2 (artikel 20 - 23) dens  

 kompetence, afsnit 3 (artikel 24 - 34) proceduren og afsnit 4 (artikel 35 -  

 40) er et særligt afsnit om Domstolens Afdeling for Havbundstvister.  

 Bilag VI afsluttes med afsnit 5, der udgøres af en enkelt artikel (41)  

 om ændringer til bilaget.
 Til artikel 1:
Artiklen fastslår Konventionen og Statutten som  

 grundlag for Domstolens oprettelse og virke.
Endvidere skal Domstolens  

 sæde være i Hamborg, men Domstolen kan også træde  

 sammen andetsteds, når den anser det for ønskeligt, jf.  

 tilsvarende ICJ-Statuttens artikel 22. Endelig bestemmes, at indbringelse af  

 en tvist for Domstolen skal ske i henhold til Konventionens Kapitel XI  

 (vedrørende den dybe havbund) og XV (om bilæggelse af  

 tvister).
 Til artikel 2:
Artiklen indleder afsnit 1 om Domstolens organisation,  

 jfr.
ICJ-statuttens Kapitel I.
Domstolen skal sammensættes af 21  

 uafhængige medlemmer (ICJ kun 15) valgt blandt kvalificerede personer  

 med særlig anerkendt sagkundskab i havretsspørgsmål, jf.  

 ICJ- Statuttens artikel 2. Der skal endvidere (stk. 2) sikres en  

 repræsentation af de væsentligste retssystemer samt en ligelig  

 geografisk fordeling, jf.
ICJ-Statuttens artikel 9.
 Til artikel 3:
Artiklen begrænser antallet af medlemmer, der er  

 statsborgere i samme stat til én, jf.
ICJ-Statuttens artikel 3, samt  

 fastsætter et minimum på tre repræsentanter for hver af de  

 geografiske grupper i FN.
 Til artikel 4:
 Artiklen omhandler indstilling og valg af kandidater.
Ved stk. 1 begrænses den enkelte deltagerstats  

 kandidatantal til to.
Bestemmelsen udelukker ikke, at en deltagerstat  

 indstiller en kandidat, der er statsborger i en anden stat.
Kandidatens  

 hjemstat behøver ej heller være deltager i Konventionen.  

 Stk. 2 fastsætter frister for kandidatanmeldelser.
Bestemmelsen i  

 stk. 3, hvorefter det første valg skal afholdes inden seks  

 måneder efter Konventionens ikrafttræden, dvs. senest den 16.  

 marts 1995, blev i praksis fraveget efter aftale mellem Konventionens parter  

 og de stater, der stod foran snarlig ratifikation, således at  

 valggrundlaget kunne omfatte en bredere deltagerkreds, ikke mindst med  

 større repræsentation fra industrilandenes side.
Stk. 4  

 indeholder procedureregler for afstemningen.
Som ved kandidatindstillingerne  

 er også selve afstemningen alene et anliggende for Konventionens  

 parter.
Der er ikke som ved ICJ involveret FN-organer, bortset fra  

 Generalsekretærens praktiske funktioner ved det første
valg.
Valghandlingen fandt sted i forbindelse med deltagerstaternes 5.  

 møde i New York, der afsluttedes den 2. august 1996, og Domstolens  

 officielle åbning skete ved en højtidelighed i Hamborg den 18.  

 oktober 1996. Domstolen indledte behandlingen af sin første sag i  

 1997.
 Til artikel 5:
 Artiklen indeholder forskrifter for dommernes  

 funktionstid.
 Til artikel 6:
 Artiklen indeholder procedureregler for behandling af  

 ledige pladser i Domstolen.
 Til artikel 7:
Artiklen indeholder habilitetsregler om uforenelig  

 virksomhed med dommerhvervet.
Der lægges således  

 begrænsninger på dommernes mulighed for samtidig at udøve  

 en række funktioner.
Af særlig relevans er forbudet mod politisk  

 eller administrativ virksomhed, dvs. at dommeren ikke f.eks. tillige kan  

 være embedsmand, men derimod nok universitetsprofessor.
Dommeren kan ej  

 heller optræde som agent, rådgiver eller advokat i nogen sag - at  

 forstå som nogen sag overhovedet, ikke blot en sag han skal  

 dømme i, jf.
ICJ-Statuttens artikel 16 og 17, stk. 1.
 Til artikel 8:
Artiklen er en regel om speciel habilitet, der opregner  

 betingelserne for en dommers deltagelse i en konkret sag, jf.
ICJ-Statuttens  

 artikel 17, stk. 2.
 Til artikel 9:
Følgen af, at en dommer efter samtlige  

 øvrige dommeres enstemmige opfattelse ikke længere opfylder de  

 stillede betingelser i de foregående artikler er ifølge denne  

 artikel, at retspræsidenten skal erklære hans plads for ledig,  

 dvs. afsætte ham, jf.
ICJ-Statuttens artikel 18.
 Til artikel 10:
 Artiklen tillægger Domstolens medlemmer diplomatiske  

 privilegier og immuniteter under udøvelsen af deres hverv, jf.  

 ICJ-Statuttens artikel 19. Artikel 10 er udmøntet i en særlig  

 aftale om privilegier og immuniteter svarende til sædvanen for så  

 vidt angår internationale organisationer.
 Til artikel 11:
Artiklen pålægger et tiltrædende medlem  

 af Domstolen at afgive en højtidelig erklæring om upartiskhed og  

 samvittighedsfuldhed i udøvelsen af hvervet, jf.
ICJ-Statuttens  

 artikel 20.
 Til artikel 12:
Artiklen vedrører præsidentens,  

 vicepræsidentens og justitssekretærens særlige forhold.  

 Domstolen vælger således selv præsidenten og  

 vicepræsidenten (for en treårig periode med mulighed for genvalg)  

 samt udnævner justitssekretæren og eventuelt andre  

 embedsmænd efter behov.
Præsidenten og justitssekretæren  

 skal have bopæl ved Domstolens sæde, dvs. i Hamborg, jf.  

 ICJ-Statuttens artikel 21-22. Modsætningsvis gælder dette ikke  

 for Domstolens øvrige medlemmer.
I praksis vil der i den indledende  

 fase af Domstolens virke ikke blive tale om et større antal  

 residerende dommere i Hamborg.
 Til artikel 13:
Bestemmelsen er en procedureregel om beslutningsdygtighed,  

 hvortil kræves 11 dommeres medvirken, jf.
ICJ-Statuttens artikel 25 (9  

 dommere). I konkrete sager kan et mindre antal dog udgøre en  

 beslutningsdygtig Domstol, hvilket er nærmere bestemt i de  

 følgende artikler.
 Til artikel 14:
 Artiklen henviser til reglerne vedrørende den  

 særlige Afdeling for Havbundstvister, der skal oprettes i henhold til  

 afsnit 4, og hvis kompetence i øvrigt er fastlagt i Konventionens  

 Kapitel XI, afsnit 5.
 Til artikel 15:
Bestemmelsen giver i stk. 1 Domstolen  

 beføjelser til at nedsætte sådanne afdelinger,  

 bestående af tre eller flere medlemmer, som den anser for  

 nødvendig til behandling af bestemte kategorier af tvister.  

 Ifølge stk. 2 skal Domstolen efter parternes anmodning  

 nedsætte en afdeling til behandling af en bestemt tvist.
Stk. 3  

 forpligter Domstolen til hvert år at nedsætte en afdeling  

 på 5 medlemmer samt to stedfortrædere til behandling af tvister  

 efter summarisk procedure.
Ifølge stk. 4 er Domstolen efter  

 parternes begæring forpligtet til at behandle tvister i afdelinger.  

 Formålet er selvsagt at opnå en hurtigere procesgang.
Ved  

 stk. 5 bekræftes, at en dom afsagt af en afdeling skal betragtes  

 som afsagt af Domstolen (uanset et mindre antal dommere end 11 har deltaget i  

 pådømmelsen), jf.
ICJ-Statuttens artikel 26 og 27 samt 29.
 Til artikel 16:
Bestemmelsen giver Domstolen beføjelser til selv at  

 fastsætte sit reglement, jf.
ICJ-Statuttens artikel 30.
 Til artikel 17:
Artiklen indeholder regler vedrørende tvister  

 involverende en stat, hvor en dommer har statsborgerskab.
Dette forhold  

 gør ikke i sig selv dommeren inhabil (stk. 1). Derimod vil en  

 anden part ifølge stk. 2 kunne udpege en ad hoc-dommer til at  

 deltage som medlem af Domstolen.
Stk. 3 vedrører det forhold,  

 hvor ingen af parterne har et medlem af Domstolen med deres statsborgerskab.  

 I så fald kan parterne hver især udpege en ad hoc-dommer.  

 Ifølge stk. 4 gælder disse bestemmelser ligeledes for de  

 afdelinger af Domstolen, der er omtalt i artikel 14 og 15. Stk. 5  

 bestemmer, at flere parter med sammenfaldende interesser i forhold til  

 bestemmelserne i artikel 17 skal anses som én part.
I stk. 6  

 sidestilles ad hoc-dommerne, der i øvrigt skal opfylde de samme  

 betingelser i artikel 2, 8 og 11, med hensyn til sagens afgørelse med  

 deres faste kolleger, jf.
ICJ-Statuttens artikel 31.
 Til artikel 18:
Artiklen indeholder bestemmelser om aflønning,  

 vederlag og godtgørelse samt pension.
Størrelsen heraf  

 fastsættes af deltagerstaterne, der ifølge artikel 19 afholder  

 udgifterne.
Beløbene er skattefrie.
Indtil videre er der i princippet  

 taget udgangspunkt i aflønningen af dommerne ved Den Internationale  

 Domstol i Haag.
I indledningsfasen vil dog ikke alle medlemmer oppebære  

 fuld aflønning.
Deltagerstaterne kan på deres møder  

 vedtage ændringer i lønninger m.v., jf.
ICJ-Statuttens artikel  

 32.
 Til artikel 19:
Ved artiklen pålægges det deltagerstaterne  

 samt Den Internationale Havbundsmyndighed at afholde Domstolens udgifter  

 (stk. 1). Omkostningerne afholdes således ikke af FN-systemet som  

 ved Den Internationale Domstol i Haag, jf.
ICJ-Statuttens artikel 33.  

 Omkostningerne vil derfor variere for den enkelte deltagerstat med antallet  

 af de øvrige deltagerstater og størrelsen af disses bidrag, der  

 fastsættes efter en fordelingsnøgle, baseret på  

 FN-medlemsbidragene.
Ved stk. 2 åbnes mulighed for, at en anden  

 enhed end en deltagende stat eller Myndigheden kan være part i en tvist  

 for Domstolen.
I så fald betaler den pågældende part et af  

 Domstolen fastsat regningsbeløb.
Bestemmelsen vil være praktisk  

 i tilfælde, hvor EF inden for sin kompetence vil kunne optræde  

 som part for Domstolen, jf. artikel 20, stk. 2 samt Bilag IX, artikel  

 7.
 Til artikel 20:
Artiklen indleder afsnit 2 om kompetence.
Stk. 1  

 fastslår hovedreglen om, at Domstolen står åben for de  

 deltagende stater, dvs.
Konventionens parter, i princippet svarende til  

 ICJ-Statuttens artikel 35, stk. 1. Ved stk. 2 åbnes der  

 imidlertid tillige adgang for andre enheder end deltagende stater, dels i  

 henhold til Konventionens Kapitel XI eller i henhold til en af tvistens  

 parter godkendt aftale, der giver Domstolen kompetence.
Der er således  

 mulighed for, at andre enheder end stater, jf. artikel 19, samt de  

 særlige kompetenceregler i Konventionens artikel 288 om Afdelingen for  

 Havbundstvister, såvel som stater, der ikke er deltagere i  

 Konventionen, kan benytte Domstolen, jf.
Konventionens artikel 291.
 Til artikel 21:
 Domstolens kompetence er ifølge artiklen dels  

 umiddelbar i forhold til alle tvister og anmodninger, der indbringes i  

 overensstemmelse med Konventionen, dels afledt af en kompetencegivende  

 aftale.
 Til artikel 22:
Artiklen henviser til andre traktater eller konventioner  

 af havretlig karakter.
Såfremt parterne heri er enige, kan enhver tvist  

 vedrørende fortolkningen eller anvendelsen af den  

 pågældende traktat eller konvention forelægges  

 Domstolen.
 Til artikel 23:
 Domstolens afgørelser træffes ifølge  

 artiklen i overensstemmelse med Konventionens artikel 293, jf.  

 bemærkningerne hertil.
 Til artikel 24:
Artiklen indleder afsnit 3 om procedure.
Den foreskriver,  

 hvorledes en tvist i praksis indbringes for Domstolen gennem  

 justitssekretæren og svarer i princippet til indholdet af  

 ICJ-Statuttens artikel 40.
 Til artikel 25:
Artiklen giver ved stk. 1 Domstolen beføjelser  

 til at foreskrive foreløbige foranstaltninger, jfr.
Konventionens  

 artikel 290 og ICJ-Statuttens artikel 41. Stk. 2 indeholder  

 særlige forskrifter i de tilfælde, hvor Domstolen ikke er samlet  

 eller der ikke er et beslutningsdygtigt antal dommere til stede.
 Til artikel 26:
Artiklen bestemmer, at den mundtlige retsforhandling ledes  

 af præsidenten, subsidiært vicepræsidenten eller  

 ældste dommer.
Den mundtlige forhandling er offentlig, medmindre andet  

 bestemmes.
Artiklen svarer til ICJ-Statuttens artikel 45-46.
 Til artikel 27:
Domstolen fastsætter forskrifter for sagens gang i  

 hvert enkelt tilfælde, herunder i hvilken form og med hvilke frister  

 parterne skal afslutte deres fremstilling og træffe alle  

 foranstaltninger vedrørende bevisoptagelsen.
Bestemmelsen svarer til  

 ICJ-Statuttens artikel 48. Derimod indeholder Havretsdomstolens statut ikke  

 specifikke forskrifter om skriftlig og mundtlig forhandling svarende til  

 ICJ-Statuttens artikel 43.
 Til artikel 28:
Artiklen foreskriver fremgangsmåden i tilfælde  

 af en parts udeblivelse.
I overensstemmelse hermed kan Domstolen  

 fastsætte retsforhandlingen og træffe afgørelse efter den  

 anden parts anmodning.
Bestemmelsen svarer i det store og hele til  

 ICJ-Statuttens artikel 53, men adskiller sig navnlig fra denne ved at den  

 fremmødte part ikke kan forlange sagen afgjort i overensstemmelse med  

 sin påstand.
 Til artikel 29:
Ifølge artiklen træffes Domstolens  

 afgørelser af et flertal af de tilstedeværende dommere.
Hvor  

 stemmerne står lige, afgøres sagen af præsidenten eller  

 dennes stedfortræder, jfr.
ICJ-Statuttens artikel 55.
 Til artikel 30:
Artiklen indeholder formforskrifter vedrørende  

 domme, herunder dissens.
Forskrifterne svarer i princippet til ICJ-Statuttens  

 artikel 56-58.
 Til artikel 31:
Artiklen åbner mulighed for, at en deltagerstat, som  

 har en retlig interesse, der kan berøres af afgørelsen i en  

 tvist, kan få adgang til at intervenere i sagen.
Artiklen svarer til  

 ICJ-Statuttens artikel 62. Herudover beskriver artikel 31, stk. 3, at  

 afgørelsen er bindende for den intervenerende stat i  

 spørgsmål, med hensyn til hvilke den intervenerede.
 Til artikel 32:
Artiklen fastslår en ret til intervention i sager  

 vedrørende fortolkning eller anvendelse af Konventionen eller en anden  

 international aftale, jfr. artikel 21 og 22. I så tilfælde  

 antages den pågældende uden videre at have en retlig interesse,  

 og skal ikke først som ifølge artikel 21 indhente Domstolens  

 afgørelse; tværtimod skal justitssekretæren af egen drift  

 underrette parterne i Konventionen eller den pågældende aftale om  

 de rejste spørgsmål.
Afgørelsen er bindende for den  

 intervenerende part på samme måde som ifølge artikel 31.  

 Princippet i bestemmelsen svarer til ICJ-Statuttens artikel 63.
 Til artikel 33:
Artiklen bestemmer, at Domstolens afgørelser er  

 endelige og bindende for alle tvistens parter, men kun har retsvirkning  

 mellem disse og kun i den konkrete tvist.
Ved uenighed om afgørelsens  

 forståelse eller rækkevidde, skal Domstolen efter en parts  

 begæring fortolke afgørelsen.
Der findes ikke nogen bestemmelse  

 om fornyet prøvelse svarende til ICJ-statuttens artikel 61.
 Til artikel 34:
 Ved artiklen pålægges det, med mindre  

 Domstolen bestemmer andet, hver part at bære egne sagsomkostninger.  

 Bestemmelsen svarer til ICJ-Statuttens artikel 64.
 Til artikel 35:
Artiklen indleder afsnit 4 om Domstolens særlige  

 Afdeling for Havbundstvister (Artikel 35-40). Den omhandler Afdelingens  

 sammensætning, bestående af 11 af Domstolens medlemmer  

 repræsenterende de væsentligste retssystemer og en ligelig  

 geografisk fordeling.
Afdelingens medlemmer vælges af et flertal af  

 Domstolen selv for 3 år ad gangen og kan genvælges for yderligere  

 3 år.
Afdelingen vælger selv sin præsident for den  

 pågældende periode.
Såfremt en verserende sag ikke er  

 afsluttet ved udløbet af en treårs periode, skal Afdelingen dog  

 fuldføre sagen i sin oprindelige sammensætning.
Ved ledighed i  

 utide, vælger Domstolen en efterfølger for resten af  

 forgængerens funktionstid.
Der kræves mindst syv dommeres  

 medvirken for at gøre Afdelingen beslutningsdygtig.
 Til artikel 36:
 Bestemmelsen indeholder procedureforskrifter for  

 sammensætningen af de særlige ad hoc afdelinger på tre  

 medlemmer af Afdelingen for Havbundstvister, der nedsættes med henblik  

 på behandling af tvister, indbragt i overensstemmelse med Konventionens  

 artikel 188, stk. 1, litra b).
 Til artikel 37:
 Artiklen bekræfter, at Konventionens parter,  

 Myndigheden og de andre enheder omhandlet i Kapitel XI, afsnit 25 (artikel  

 187-190) har adgang til at benytte Afdelingen for Havbundstvister.
 Til artikel 38:
Artiklen indeholder en henvisning til retskilder.
Den  

 afspejler Afdelingen for Havbundstvisters særlige funktion ved, at  

 Afdelingen ud over de i Konventionens artikel 293 omhandlede kilder skal  

 anvende Myndighedens regler, forskrifter og procedurer samt vilkår i  

 kontrakter vedrørende aktiviteter i området i sager, der  

 vedrører sådanne kontrakter.
 Til artikel 39:
Ved artiklen bestemmes, at Afdelingens afgørelser  

 skal kunne håndhæves på konventionsparternes territorium  

 på samme måde som domme og kendelser afsagt af den højeste  

 domstol i den pågældende stat.
Bestemmelsen er begrundet i den  

 omstændighed, at Afdelingen ikke blot som Domstolen træffer  

 mellemstatslige afgørelser, men dømmer i sager af privatretlig  

 karakter, involverende privatpersoner, firmaer, m.v., jf.
Konventionens  

 artikel 187, litra c-e, sammenholdt med artikel 153, stk. 2, litra  

 b.
 Justitsministeren fremsætter forslag til lov om  

 bestemmelsens gennemførelse i dansk ret.
 Til artikel 40:
 Artiklen er en opsamlingsbestemmelse, der i stk. 1  

 henviser til Statutten for Havbundsdomstolen som helhed som anvendelig  

 på Afdelingen for Havbundstvister, med mindre de pågældende  

 bestemmelser strider mod afsnit 4 (de særlige bestemmelser  

 vedrørende Afdelingen). Ved stk. 2 pålægges det  

 Afdelingen vedrørende afgivelse af responsa at lade sig vejlede af  

 bestemmelserne i Statutten vedrørende Domstolens procedure i den  

 udstrækning, den anser dem for anvendelige.
 Til artikel 41:
Artiklen udgør samtidig Bilagets Afsnit 5 om  

 ændringer.
Bortset fra ændringer til Afsnit 4 kan ændringer  

 i Statutten kun vedtages i overensstemmelse med Konventionens artikel 313,  

 jf. bemærkningerne hertil, eller ved konsensus under en konference  

 sammenkaldt i overensstemmelse med Konventionen (stk. 1).  

 Ændringer til Afsnit 4 kan kun vedtages i overensstemmelse med  

 Konventionens artikel 314, jf. bemærkningerne hertil (stk. 2).  

 Artiklen hjemler i stk. 3 en initiativret for Domstolen til at stille  

 forslag til ændringer med henblik på behandlingen i  

 overensstemmelse med stk. 1 og 2.
Til Bilag VII Voldgift Bilag VII indeholder nærmere forskrifter for  

 den almindelige voldgiftsprocedure, der åbnes mulighed for ved  

 Konventionens bestemmelser i Kapitel XV om bilæggelse af tvister.  

 Bilaget består af 13 artikler, der tilsammen udgør ét  

 afsnit.
 Til artikel 1:
 Artiklen foreskriver proceduren for indledning af  

 retsforhandlinger, der sker ved skriftlig meddelelse mellem parterne.
 Til artikel 2:
Artiklen omhandler den liste over voldgiftsmænd, der  

 skal udarbejdes og føres af FN's generalsekretær.
Hver  

 deltagerstat har ret til at stille fire medlemmer til listen.  

 Voldgiftsmændene skal ud over almindelige kvalifikationer have erfaring  

 i maritime anliggender.
 Til artikel 3:
 Artiklen beskriver nedsættelsen af selve  

 voldgiftsdomstolen.
Domstolen skal som hovedregel bestå af fem  

 medlemmer.
Hver af parterne udpeger et medlem, fortrinsvis fra den i artikel  

 2 omhandlede liste.
Medlemmet kan have partens statsborgerskab.
De tre  

 øvrige medlemmer udpeges efter aftale mellem parterne, fortrinsvis fra  

 listen.
De skal i mangel af anden aftale være statsborgere i  

 tredjelande.
Parterne udpeger præsidenten blandt disse tre medlemmer.  

 Artiklen forudser den situation, hvor en part ikke udpeger sit medlem, eller  

 at parterne ikke kan enes om udpegningen af de tre øvrige medlemmer,  

 herunder hvem af dem, der skal være præsident.
Med mindre  

 parterne har overladt udpegningen til en af dem valgt person eller  

 tredjestat, skal præsidenten for Den Internationale Havretsdomstol  

 overtage udpegningen, eller hvis han er inhabil, det medlem af Domstolen, som  

 har højeste anciennitet og i øvrigt er habil.
De medlemmer af  

 voldgiftsdomstolen, præsidenten eller stedfortræder udpeger, skal  

 have forskelligt statsborgerskab og må ikke have nærmere  

 tilknytning til nogen af parterne.
Parter, som har sammenfaldende interesser, skal efter  

 aftale udpege et medlem i fællesskab.
Antallet af dommere kan dermed  

 variere, men hovedprincippet bevares derved, at antallet af medlemmer  

 særskilt udpeget af parterne, altid skal være én mindre  

 end de af parterne i fællesskab udpegede dommere.
 Til artikel 4:
 Voldgiftsdomstolens funktioner er ifølge artiklen  

 at virke i overensstemmelse med Bilag VII og Konventionens øvrige  

 bestemmelser.
 Til artikel 5:
 Artiklen hjemler ret for voldgiftsdomstolen til at  

 fastsætte sin egen procedure, med mindre parterne aftaler andet.
 Til artikel 6:
 Bestemmelsen forpligter parterne i en tvist til at lette  

 domstolens arbejde, herunder særlig at forsyne den med dokumentation og  

 muliggøre indkaldelse af vidner og eksperter m.v.
 Til artikel 7:
 Artiklen fastsætter, at domstolens udgifter,  

 medmindre den bestemmer andet, skal bæres ligeligt af tvistens  

 parter.
 Til artikel 8:
Ifølge artiklen træffes afgørelserne  

 ved almindeligt flertal.
Afgørelse kan træffes, selv om et  

 mindretal af medlemmerne er fraværende eller undlader at stemme.
I  

 tilfælde af stemmelighed er præsidentens stemme  

 afgørende.
 Til artikel 9:
 Artiklen bestemmer, at en parts udeblivelse ikke  

 udelukker, at voldgiftsdomstolen på de i artiklen fastsatte betingelser  

 kan fortsætte retsforhandlingen og afgive kendelse.
 Til artikel 10:
 Bestemmelsen indeholder de formelle forskrifter  

 vedrørende voldgiftdomstolens kendelse.
 Til artikel 11:
 Bestemmelsen fastsætter kendelsens endelighed og  

 bindende virkning for tvistens parter, medmindre disse på forhånd  

 har aftalt en appelprocedure.
 Til artikel 12:
Artiklen indeholder forskrifter vedrørende  

 kendelsens fortolkning og gennemførelse.
En eventuel uoverensstemmelse  

 herom mellem parterne kan forelægges for voldgiftsdomstolen.
Efter  

 aftale mellem tvistens parter kan en sådan uoverensstemmelse endvidere  

 forelægges for en anden domstol ifølge Konventionens artikel  

 287.
 Til artikel 13:
 Den afsluttende artikel gør Bilag VII anvendeligt  

 på enhver tvist, som omfatter andre enheder end deltagerstaterne i  

 Konventionen.
Til Bilag VIII Særlig voldgiftsprocedure Bilaget består af i alt 5 artikler, udgørende  

 ét samlet afsnit.
Bilaget omhandler den særlige  

 voldgiftsprocedure, der er begrænset til de i dets artikel 1 omhandlede  

 tvister, der imidlertid må forventes at kunne blive særdeles  

 relevante, jfr. nedenfor.
 Til artikel 1:
Artiklen definerer de tvister, der er omfattet af Bilag  

 VIII.
Det drejer sig om tvister vedrørende fortolkning eller  

 anvendelse af Konventionen i sager om fiskeri, havmiljø, havforskning  

 og sejlads.
I forbindelse med sejlads omfatter Bilag VIII tillige  

 miljøsager, nemlig i forbindelse med forurening fra fartøjer  

 eller dumpning.
Sådanne tvister kan, jf. de generelle bestemmelser om  

 bilæggelse af tvister i Kapitel XV, indbringes til behandling ved den  

 særlige voldgiftsprocedure.
Proceduren er ikke begrænset til  

 deltagerstaterne i Konventionen.
 Til artikel 2:
 Artiklen bestemmer i overensstemmelse med procedurens  

 specialiserede karakter, at der skal oprettes en liste over eksperter med  

 hensyn til de respektive områder, der er dækket af Bilag VIII.  

 For så vidt angår fiskeri, skal listen udarbejdes af FN's  

 fødevare- og landbrugsorganisation (FAO), på  

 miljøområdet af FN's miljøprogram (UNEP), med hensyn til  

 havforskning af Den Internationale Oceanografiske Kommission (IOC), og inden  

 for sejlads af Den Internationale Søfartsorganisation (IMO), eller et  

 underordnet organ, hvortil beføjelserne måtte være  

 delegeret.
 Hver deltager i Konventionen er desuden berettiget til at  

 indstille to fagligt kompetente eksperter inden for hvert område til  

 listen.
 Til artikel 3:
Artiklen omhandler nedsættelsen af den særlige  

 voldgiftsdomstol.
Medmindre parterne aftaler andet, skal domstolen  

 bestå af fem medlemmer.
Den part, som indleder proceduren, udpeger to  

 medlemmer, fortrinsvis fra den i artikel 2 omhandlede relevante liste.
Det  

 ene medlem kan have partens statsborgerskab.
Den anden part udpeger  

 tilsvarende to medlemmer.
Præsidenten udpeges efter aftale mellem  

 parterne, fortrinsvis fra den i artikel 2 omhandlede relevante liste.  

 Præsidenten skal, medmindre parterne aftaler andet, være  

 statsborger i en tredjestat.
Bestemmelsen forudser det tilfælde, at den  

 indstævnede part ikke udpeger voldgiftsmænd, eller at parterne  

 ikke udpeger eller lader præsidenten udpege.
I så fald skal FN's  

 generalsekretær efter anmodning foretage de fornødne  

 udpegninger, fortrinsvis fra den i artikel 2 omhandlede relevante liste.  

 Medlemmer af voldgiftsdomstolen udpeget af generalsekretæren skal have  

 forskelligt statsborgerskab og må ikke have nærmere tilknytning  

 til nogen af tvistens parter.
I tilfælde, hvor parterne har  

 sammenfaldende interesser, udpeger de i fællesskab to medlemmer til  

 domstolen.
I andre tilfælde udpeger de hver et medlem.
I tvister  

 omfattende mere end to parter skal bestemmelserne finde anvendelse i  

 størst muligt udstrækning.
Det er således muligt, at  

 domstolen undtagelsesvis kan bestå af et andet antal end fem.
 Til artikel 4:
 Artiklen er en henvisningsbestemmelse, der gør  

 Bilag VII, artikel 4 - 13 anvendelig på den særlige  

 voldgiftsprocedure, hvilket vil sige, at de samme procedureregler finder  

 anvendelse.
 Til artikel 5:
Artiklen beskriver gennemførelse af  

 undersøgelse af faktiske omstændigheder.
Parterne kan i  

 overensstemmelse hermed anmode den særlige voldgiftsdomstol om at  

 gennemføre en undersøgelse og konstatere de forskellige  

 omstændigheder, som har givet anledning til tvisten.
En sådan  

 konstatering af faktiske omstændigheder er endelig mellem parterne,  

 medmindre disse aftaler andet.
Såfremt alle tvistens parter anmoder  

 herom, kan domstolen endvidere fremsætte henstillinger, som uden en  

 kendelses retsvirkning skal danne grundlag for parternes gennemgang af de  

 spørgsmål, som gav anledning til tvisten.
Det slås endelig  

 fast, at domstolen skal virke i overensstemmelse med Bilag VIII's  

 bestemmelser medmindre parterne aftaler andet.
Slutbestemmelsen  

 bekræfter herved på ny den gennemgående henvisning til  

 parterne selv som rådende over sagen og dens behandling.
Til Bilag IX Internationale organisationers deltagelse Konventionens artikel 305, stk.1, litra f, bestemmer, at  

 Konventionen skal stå åben for undertegnelse af internationale  

 organisationer i overensstemmelse med Bilag IX.
Bilag IX betegnes uofficielt som »EF-klausulen«, idet  

 bestemmelsen om internationale organisationers deltagelse er udformet  

 særlig med henblik på Det Europæiske Fællesskabs  

 mulighed for at blive deltager i Konventionen.
Fællesskabet er  

 fremdeles den eneste internationale organisation, der opfylder betingelserne  

 for deltagelse efter bestemmelserne i Bilag IX.
 Da traktater efter almindelig folkeret kun kan  

 indgås mellem stater, betegner Bilag IX en ændret statspraksis,  

 der senere har afspejlet sig i tilsvarende klausuler i andre mellemfolkelige  

 overenskomster.
Den retlige baggrund er den omstændighed, at  

 EU-medlemsstaterne ikke længere selv kan indgå mellemfolkelige  

 aftaler på områder, hvor de har overdraget kompetencen til  

 Fællesskabet.
Fællesskabets deltagelse er følgelig  

 begrænset til dets specifikke kompetenceområder.
Dette er  

 relevant for Danmark, men ikke for Færøerne og Grønland,  

 hvor den fulde kompetence fremdeles ligger hos rigsmyndighederne i samarbejde  

 med de respektive hjemmestyrer.
 Fællesskabet undertegnede Konventionen den 7.  

 december 1984.
 En analog bestemmelse er optaget i Aftalen  

 vedrørende anvendelsen af Konventionens Kapitel XI af 28. juli 1994,  

 artikel 8, stk. 2. Aftalen undertegnedes af Fællesskabet den 29.  

 juli 1994.
Konventionen og Aftalen trådte i kraft for  

 Fællesskabet den 1. maj 1998, efter at Fællesskabet havde  

 deponeret sit bekræftelsesinstrument den 1. april 1998 i henhold til  

 Rådets afgørelse (98/392/EF) af 23. marts 1998, jf.
De  

 Europæiske Fællesskabers Tidende L 179 af 23. juni 1998.
 Til artikel 1:
 Artiklen definerer en »international organisation« som  

 omhandlet i Konventionens artikel 305 og Bilag IX, som en mellemstatslig  

 organisation, hvis medlemsstater har overdraget organisationen kompetence  

 på områder, der falder ind under Konventionen, herunder  

 kompetencen til at indgå traktater.
 Til artikel 2:
Til en international organisations undertegnelse af  

 Konventionen forudsætter artiklen, at et flertal af medlemsstaterne har  

 undertegnet Konventionen.
Endvidere skal organisationen ved undertegnelsen  

 afgive en erklæring, indeholdende specifikation af den fra  

 medlemsstaterne overførte kompetence inden for Konventionens  

 område.
Fællesskabet afgav i forbindelse med undertegnelsen en  

 sådan erklæring, der nu er afløst af Fællesskabets  

 erklæring ved indgåelse af Konventionen, jf. bemærkningerne  

 til artikel 3.
 Til artikel 3:
 På samme måde som ved undertegnelsen i artikel  

 2 opstiller artikel 3, stk. 1 som forudsætning for en  

 international organisations bekræftelse eller tiltrædelse, at et  

 flertal af medlemsstaterne har ratificeret eller tiltrådt Konventionen.  

 Artikel 3, stk. 2, stiller derhos krav om at de af organisationen  

 deponerede instrumenter indeholder de i Bilag IX, artikel 4 og 5  

 krævede tilsagn og erklæringer.
Fællesskabet deponerede sit  

 bekræftelsesinstrument den 1. april 1998 ledsaget af bl.a. en  

 kompetenceerklæring, hvis tekst er gengivet nedenfor som bilag til  

 bemærkningerne til Bilag IX.
Konventionen trådte i kraft for  

 Fællesskabet den 1. maj 1998.
 Til artikel 4:
Artiklen pålægger en international  

 organisation at give tilsagn om at påtage sig de af Konventionen  

 flydende rettigheder og forpligtelser, som er omfattet af den fra  

 medlemsstaterne overførte kompetence, jf. de i henhold til Bilag IX,  

 artikel 5 afgivne erklæringer m.v.
Organisationen er deltager i  

 Konventionen i det omfang, den har kompetence.
Tilsvarende må  

 medlemsstaterne ikke udøve den kompetence, de har overdraget til  

 organisationen.
En international organisations deltagelse medfører  

 imidlertid ingen forøgelse af medlemsstaternes repræsentation;  

 f.eks. får organisationen ikke en ekstra stemme ud over  

 medlemsstaternes »15 + 1 = 15«.
Ligeledes kan organisationens deltagelse ikke  

 skabe rettigheder for sådanne af dens medlemsstater, der ikke er  

 deltagere i Konventionen.
Endelig bestemmes det, at Konventionen har forrang  

 i forhold til aftalen om oprettelse af organisationen og deraf afledte  

 retsakter.
 Til artikel 5:
Artiklen specificerer de obligatoriske erklæringer  

 om overførsel af kompetence, dens art og omfang, der skal afgives af  

 organisationen henholdsvis af dens medlemsstater i forbindelse med  

 bekræftelse, tiltrædelse eller ratifikation af Konventionen.  

 Ændringer i kompetencefordelingen skal løbende meddeles  

 depositaren og oplysninger om kompetencefordelingen skal på forlangende  

 meddeles andre stater, som er deltagere i Konventionen.
Endvidere indeholder  

 artiklen en formodningsregel, der tillægger deltagerstaten kompetence  

 på alle de områder, der ikke er omfattet af den oplyste  

 kompetenceoverdragelse.
 Til artikel 6:
Ifølge artiklen pålægges ansvar og  

 erstatningspligt i overensstemmelse med kompetencefordelingen mellem den  

 internationale organisation og dens medlemsstater.
Undladelse af oplysning  

 om, hvem der i et konkret tilfælde er ansvarlig, vil dog medføre  

 solidarisk ansvar.
 Til artikel 7:
 I henhold til artiklen kan en international organisation  

 frit vælge en eller flere af de i Konventionens artikel 287,  

 stk. 1, litra a), c) eller d) omhandlede former for bilæggelse af  

 tvister.
Som ikke-stat er organisationen således  

 afskåret fra at vælge Den Internationale Domstol i Haag.  

 Konventionens Kapitel XV finder imidlertid analogt anvendelse på enhver  

 tvist mellem konventionsparter, hvoraf en eller flere er internationale  

 organisationer.
Når en international organisation og en eller flere  

 dens medlemsstater sammen er parter i en tvist, skal organisationen antages  

 at have accepteret samme bilæggelsesprocedure som medlemsstaterne.  

 Såfremt en medlemsstat alene har valgt Den Internationale Domstol i  

 henhold til artikel 287, anses organisationen og medlemsstaten for i mangel  

 af anden aftale at have accepteret voldgift i overensstemmelse med Bilag  

 VII.
 Fællesskabet har indtil videre ikke valgt forum for  

 tvistbilæggelse efter artikel 287.
 Til artikel 8:
 Artiklen fastslår, at Kapitel XVII tilsvarende  

 finder anvendelse på en international organisation, dog med en  

 række undtagelser, der opregnes ved artiklen:
en organisations bekræftelsesinstrument tæller ikke med i  

 de til Konventionens ikrafttræden nødvendige 60 ratifikationer  

 eller tiltrædelser; eksklusivkompetencen med hensyn til ændringer af Konventionen  

 (artikel 312 - 315) forudsætter, at organisationen har kompetence over  

 hele det sagsområde, som ændringen omfatter; i henseende til ikrafttrædelsen af ændringer, jfr.  

 Konventionens artikel 316, stk. 1 - 3, betragtes en international  

 organisations formelle bekræftelses- eller tiltrædelsesinstrument  

 til et ændringsforslag, hvis hele indhold falder ind under dens  

 kompetence, som notifikations- eller tiltrædelsesinstrument for enhver  

 medlemsstat, som er deltager i Konventionen; med hensyn til alle andre  

 ændringer skal den internationale organisations formelle  

 bekræftelses- eller tiltrædelsesinstrument ikke tages i  

 betragtning ved anvendelsen af artikel 316, stk. 1 og 2. Ved opregningen  

 tæller organisationen således for samtlige medlemsstater,  

 når den har eksklusiv kompetence.
I modsat fald tæller hver  

 enkelt medlemsstat.
I begge tilfælde opretholdes princippet i Bilag IX,  

 artikel 4, stk. 4, hvorefter organisationens deltagelse ikke kan  

 medføre forøget repræsentation for medlemsstaterne; en international organisation kan ikke opsige Konventionen efter  

 artikel 317, så længe en af dens medlemsstater er deltager i  

 Konventionen; derimod skal en international organisation opsige Konventionen,  

 når ingen af dens medlemsstater længere er deltagende stat.  

 Organisationens medlemskab forudsætter, at de i Bilag IX, artikel 1,  

 angivne kvalifikationer fremdeles er opfyldt.
 Bilag til bemærkningerne til Bilag  

 IX:
Kompetenceerklæring fra det  

 europæiske fællesskab om de anliggender, der behandles i De  

 Forenede Nationers Havretskonvention af 10. december 1982 og aftalen af 28.  

 juni 1994 om anvendelse af kapitel XI i denne konvention (erklæring afgivet i medfør af artikel 5, stk.  

 1, bilag IX til konventionen og artikel 4, stk. 4, i aftalen) Artikel 5, stk. 1, i De Forenede Nationers  

 havretskonvention fastsætter, at en international organisations  

 instrument for formel bekræftelse skal indeholde en erklæring med  

 angivelse af de anliggender i konventionen, for hvilke de af dens  

 medlemsstater, der er part i konventionen, har overdraget den kompetence1) .
 Artikel 4, stk. 4, i aftalen om anvendelse af kapitel  

 XI i De Forenede Nationers havretskonvention af 10. december 19822)  fastsætter, at  

 internationale organisationers formelle bekræftelse sker i  

 overensstemmelse med bilag IX til konventionen.
 De Europæiske Fællesskaber er oprettet ved  

 Paris-traktaten (EKSF) og Rom-traktaterne (EØF og Euratom),  

 undertegnet henholdsvis den 18. april 1951 og den 25. marts 1957. Disse  

 traktater trådte efter signatarstaternes ratifikation i kraft den 25.  

 juli 1952 og den 1. januar 1958. De er ændret ved traktaten om Den  

 Europæiske Union, undertegnet i Maastricht den 7. februar 1992, og  

 trådte i kraft efter signatarstaternes ratifikation den 1. november  

 1993, og senest ændret ved tiltrædelsestraktaten, undertegnet  

 på Korfu den 24. juni 1994, som trådte i kraft den 1. januar  

 19953) .
 I øjeblikket er følgende medlemmer af  

 Fællesskaberne: Kongeriget Belgien, Kongeriget Danmark,  

 Forbundsrepublikken Tyskland, Den Hellenske Republik, Kongeriget Spanien, Den  

 Franske Republik, Irland, Den Italienske Republik, Storhertugdømmet  

 Luxembourg, Kongeriget Nederlandene, Republikken Østrig, Den  

 Portugisiske Republik, Republikken Finland, Kongeriget Sverige og Det  

 Forenede Kongerige Storbritannien og Nordirland.
 De Forenede Nationers havretskonvention og aftalen om  

 anvendelsen af kapitel XI i denne konvention gælder, hvad angår  

 de til Det Europæiske Fællesskab overdragne beføjelser,  

 på de områder, hvor traktatens oprettelse af dette  

 Fællesskab, finder anvendelse, og på de i nævnte traktat  

 anførte betingelser, særlig artikel 227.
 Denne erklæring gælder ikke for de af  

 medlemsstaternes områder, hvor nævnte traktat ikke finder  

 anvendelse, og den berører ikke de berørte medlemsstaters  

 handlinger og holdning inden for rammerne af konventionen og aftalen på  

 disse områders vegne eller i deres interesse.
 I denne erklæring angives i overensstemmelse med  

 ovennævnte bestemmelser de beføjelser, som medlemsstaterne har  

 overdraget Fællesskabet i medfør af traktaterne i de  

 anliggender, der behandles i konventionen og aftalen.
 Udstrækningen og udøvelsen af  

 Fællesskabets beføjelser undergår i sagens natur en  

 vedvarende udvikling, og Fællesskabet vil om fornødent supplere  

 eller ændre denne erklæring i overensstemmelse med artikel 5,  

 stk. 4, i bilag IX til konventionen.
 Det skal præciseres, at Fællesskabet i visse  

 anliggender har en enekompetence, medens dets kompetence i andre deles med  

 dets medlemsstater.
 1.	Områder, hvor Fællesskabet har  

 enekompetence:
Hvad angår bevarelse og forvaltning af  

 havfiskeriressourcerne skal Fællesskabet oplyse, at dets medlemsstater  

 har overdraget enekompetence.
Det tilkommer det i denne egenskab på  

 dette område at vedtage de relevante regler og forordninger (som  

 anvendes af medlemsstaterne) og inden for rammerne af sine beføjelser  

 at påtage sig forpligtelser over for tredjelande eller de kompetente  

 internationale organisationer.
Denne kompetence gælder fiskeri i  

 farvande henhørende under national jurisdiktion og  

 højsøfiskeri.
Hvad derimod angår udøvelsen af  

 beføjelser vedrørende skibene, tildeling af adgang til at  

 føre flag, indregistrering af skibe og ret til at anvende  

 straffebestemmelser og administrative sanktioner, har medlemsstaterne  

 kompetence, idet de handler under overholdelse af fællesskabsretten.  

 Fællesskabsretten omfatter også administrative sanktioner.
 I medfør af sin handels- og toldpolitik har  

 Fællesskabet kompetence i henseende til bestemmelserne i kapitel X og  

 XI i konventionen og aftalen af 28. juli 1994 vedrørende den  

 internationale samhandel.
2	Områder, hvor Fællesskabet deler kompetence med  

 medlemsstateme Hvad angår fiskeri, deles kompetencen på en  

 række områder, der ikke direkte henhører under  

 foranstaltninger til bevarelse og forvaltning af fiskeressourcerne, f.eks.  

 forskning, teknologisk udvikling og udviklingssamarbejde.
Hvad angår bestemmelserne om søtransport og sikkerhed  

 i søtrafikken, forebyggelse af havforurening, der bl.a. findes i  

 kapitel II, III, VII og XII i konventionen, har Fællesskabet kun  

 enekompetence i det omfang, hvor disse bestemmelser i konventionen eller  

 retsinstrumenter vedtaget i medfør deraf påvirker  

 bestående fællesskabsregler.
Når der findes  

 fællesskabsregler, men disse ikke berøres, navnlig i  

 tilfælde af EF-minimumsregler, deles kompetencen mellem  

 Fællesskabet og dets medlemsstater.
I de andre tilfælde har  

 medlemsstaterne kompetence.
 Der findes i bilaget en liste over de relevante EF-retsakter.  

 Udstrækningen af fællesskabskompetencen i henhold til disse  

 tekster skal vurderes i forhold til deres præcise bestemmelser,  

 særlig hvor disse bestemmelser fastlægger fælles  

 regler.
Hvad angår bestemmelserne i kapitel XIII og XIV i  

 konventionen, har Fællesskabet kompetence til at fremme samarbejdet  

 inden for forskning og teknologisk udvikling med tredjelande og  

 internationale organisationer.
Fællesskabets virksomhed på dette  

 område supplerer medlemsstaternes.
Konkret realiseres denne kompetence  

 i form af de i bilaget anførte programmer.
3.	Generel henvisning til mulige virkninger for anden  

 EF-politik Det skal desuden fremhæves, at Fællesskabet  

 fører en politik og aktiviteter med hensyn til kontrol med illoyal  

 økonomisk praksis, offentlige aftaler og konkurrence inden for  

 industrien samt på området udviklingsbistand.
Denne EF-politik  

 kan navnlig med henvisning til visse bestemmelser i kapitel VI og XI  

 være af interesse i henseende til konventionen og aftalen.
 Erklæringen er ledsaget af et bilag, indeholdende en  

 fortegnelse over EF-retsakter med berøring til de anliggender, der  

 behandles i Konventionen og Aftalen (ikke optrykt her).
 1)   I overensstemmelse med  

 artikel 2 i bilag IX har Fællesskabet ledsaget sin undertegnelse af  

 konventionen med en erklæring med angivelse af de anliggender i  

 konventionen, for hvilke dets medlemsstater har overdraget dets  

 kompetence.
 2)   Undertegnet af  

 Fællesskabet den 29. juli 1994 og anvendt midlertidigt siden den 16.  

 november 1994.
 3)   Paris-traktaten om  

 oprettelse af Det Europæiske Kul- og Stålfællesskab (EKSF)  

 blev registreret hos de Forenede Nationers generalsekretariat den 15.3.1957  

 under nr. 3.729, og Rom-traktaterne om oprettelse af Det Europæiske  

 Økonomiske Fællesskab (EØF) og Det Europæiske  

 Atomenergifællesskab (Euratom) blev registreret henholdsvis den 21. og  

 den 24. april 1958 under nr. 4.300 og 4.310. Traktaten om Den  

 Europæiske Union blev registreret den 28. december 1993 under nr.  

 30615. Tiltrædelsestraktaten af 24. juni blev offentliggjort i EFT C  

 214 af 29. august 1994.
III.
Bemærkninger til Aftale om anvendelse af Kapitel  

 XI i FNs Havretskonvention af 1982 Baggrund Som anført i de indledende bemærkninger til  

 Havretskonventionens Kapitel XI stod det allerede ved Konventionens  

 vedtagelse klart, at visse større industrilande ikke engang ville  

 være i stand til at undertegne Konventionen.
Det drejede sig  

 først og fremmest om USA, der under Carter-administrationen havde  

 været positiv, men efter Reagan-administrationens tiltrædelse  

 indtog den stik modsatte holdning.
Blandt EU-staterne placerede UK og  

 Forbundsrepublikken Tyskland sig på linie med USA.
Det væsentligste problem for disse lande var administrationen af det  

 ved Konventionens Kapitel XI knæsatte nye folkeretlige koncept om  

 »menneskehedens fælles arv«, der omfatter den dybe havbund i  

 området uden for kyststaternes suverænitet og jurisdiktion.
I  

 princippet blev hermed hidtil frit tilgængelig udnyttelse af havbundens  

 mineralforekomster i dette område underlagt international kontrol til  

 sikring af en ligelig fordeling af værdien af den dybe havbunds  

 ressourcer.
Kontrollen henlægges til Den Internationale  

 Havbundsmyndighed »Myndigheden«, der oprettedes ved Konventionens  

 ikrafttrædelse den 16. november 1994.
 De omhandlede industrilande fandt, at der var tale om  

 uhensigtsmæssige »planøkonomiske« og bureaukratiske tiltag, som  

 ikke var acceptable.
En række andre industrilande, som ikke umiddelbart havde  

 vanskeligheder ved at acceptere Konventionen i dens helhed, heriblandt de  

 nordiske samt de øvrige EU-lande, udviste derfor også  

 tilbageholdenhed med hensyn til ratifikation, sålænge universel  

 deltagelse i Konventionen ikke var sikret.
Af industrilandene havde  

 oprindelig alene Island ratificeret Konventionen.
 I forbindelse med Konventionen vedtog FN's 3. Havretskonference i 1982  

 tillige en resolution om oprettelse af en Forberedende Kommission  

 (»Prep.Com.«), hvis opgave var at forberede de institutioners oprettelse og  

 funktion, der skulle indlede deres virksomhed efter Konventionens  

 ikrafttræden, samt at søge en løsning på de  

 udestående problemer og derved muliggøre universel tilslutning  

 til Konventionen.
 Disse forsøg lykkedes imidlertid ikke fuldt ud, samtidig med at  

 også udviklingslandene blev mere tilbageholdende med deres  

 ratifikationer, ikke mindst ved udsigten til alene at skulle bære  

 omkostningerne ved de fremtidige institutioner uden bidrag fra  

 industrilandene.
På baggrund af den alvorlige situation, der herved opstod for  

 Konventionens fremtid, tog FN's generalsekretær i 1990 initiativ til at  

 indkalde til »uformelle konsultationer« om Konventionens havbundsregime,  

 først begrænset til de mest interesserede stater blandt  

 såvel u-landene som industrilandene.
USA, der i modsætning til UK  

 og Tyskland ikke havde ønsket at deltage som observatør i  

 Prep.Com., mødte nu også op til konsultationerne, der i 1992  

 åbnedes for alle interesserede stater.
Danmark deltog også i  

 denne 2. konsultationsrunde, hvorunder der blev afholdt i alt 9  

 møder.
Konsultationsproceduren accelereredes, da det i efteråret 1993 blev  

 klart, at Konventionen var nær på at opnå det  

 tilstrækkelige antal (60) ratifikationer til ikrafttræden; de nye  

 ratifikationer kom alle fra udviklingslande, idet industrilandene fortsat  

 holdt sig tilbage.
Det 60. ratifikationsinstrument blev deponeret hos FN's  

 generalsekretær den 16. november 1993 af Guyana.
Dermed blev det en kendsgerning, at Konventionen ville træde i kraft  

 den 16. november 1994, og presset øgedes for at opnå det  

 kompromis, der kunne muliggøre industrilandenes ratifikation og  

 samtidig tage hensyn til de stater, der allerede havde ratificeret  

 Konventionen.
Indsættelsen af den nye amerikanske administration under  

 præsident Clinton afspejledes i en mere aktiv og konstruktiv deltagelse  

 fra USA's side, der bidrog væsentligt til fremskridt i  

 forhandlingerne.
På det afsluttende møde i New York færdiggjordes den 3.  

 juni 1994 udkast til en aftale om anvendelse af Konventionens Kapitel XI samt  

 til en resolution i FN's generalforsamling om vedtagelse af aftaleteksten,  

 herefter benævnt henholdsvis »Resolutionen« og »Aftalen«.
Samtidig  

 planlagdes det, at Resolutionen skulle vedtages under FN's genoptagne 48.  

 generalforsamling i dagene 27.-29. juli 1994 og Aftalen i tilknytning hertil  

 åbnes for undertegnelse.
Resolutionsforslaget vedtoges den 28. juli, og Danmark underskrev Aftalen  

 med ratifikationsforbehold, da den åbnedes for undertegnelse den 29.  

 juli.
Ved denne lejlighed undertegnede i alt 41 stater, heraf 22  

 industrilande, herunder USA og samtlige EU-medlemmer, samt Kommissionens  

 repræsentant på vegne af Fællesskabet.
Teksten, der som udgangspunkt fastholder princippet om »menneskehedens  

 fælles arv«, udgør et acceptabelt kompromis for begge sider,  

 dvs. de udviklingslande, der i princippet fastholdt Konventionens  

 bestemmelser efter bogstaven, og de industrialiserede lande, der  

 ønskede en mere pragmatisk, markedsøkonomisk orienteret linje i  

 gennemførelsen af Konventionens bestemmelser om organisationen af  

 udnyttelsen af den dybe havbunds ressourcer.
Et afgørende argument i  

 så henseende var, at Konventionens bestemmelser ikke længere  

 passede ind i nutidens verdensbillede, dels økonomisk med den  

 forøgede orientering i markedsøkonomisk retning, dels fordi  

 udnyttelsen af den dybe havbunds ressourcer i modsætning til  

 forventningerne i 1982 ikke kan påregnes at være  

 teknisk/økonomisk gennemførlig før - måske -  

 adskillige tiår frem i tiden, og næppe kan forventes at give det  

 i 1982 påregnede udbytte.
 Det opnåede kompromis afstedkom et flertal af de industrialiserede  

 landes ratifikation eller tiltrædelse af Konventionen i løbet af  

 1995-97.
Set fra et dansk synspunkt har det været af afgørende  

 betydning, at der opnås universel tilslutning til Konventionen.
Kun  

 derved vil den blive det tilsigtede bidrag til en styrkelse af den  

 internationale retsorden såvel som stabiliteten og den  

 økonomiske udvikling i verdenssamfundet.
Konventionen og Aftalen Resolutionsforslaget, hvorved Aftalens tekst blev vedtaget, understreger  

 stærkt den afgørende betydning af universel tilslutning til  

 Konventionen og bekræfter, at Konventionen og Aftalen udgør en  

 helhed, således at fremtidige ratifikationer/tiltrædelser af  

 Konventionen automatisk tillige er retligt bindende i forhold til Aftalen,  

 samt at en tilslutning til Aftalen alene udelukkes.
Medens de fremtidige  

 ratifikationer/tiltrædelser således nødvendigvis må  

 omfatte hele pakkeløsningen, har 31 stater, der forud for Aftalens  

 vedtagelse havde ratificeret Konventionen, (endnu) ikke tilsluttet sig  

 Aftalen.
 Aftalen falder i to dele, en proceduredel med almindelige bestemmelser om  

 tilslutning m.m., samt et bilag indeholdende substansen med hensyn til  

 gennemførelse af Konventionens Kapitel XI.
Ved at åbne mulighed for flere - til dels utraditionelle -  

 tiltrædelsesformer tager proceduredelen hensyn til den  

 omstændighed, at nogle lande allerede har ratificeret Konventionen  

 inklusive det oprindelige Kapitel XI, andre ikke.
Aftalen træder i  

 kraft, når 40 lande har ratificeret/tilsluttet sig den, forudsat der er  

 et i Aftalen nærmere defineret antal industrilande blandt disse.  

 Ikrafttrædelsen fandt sted den 28. juli 1996.
Aftalen indeholder imidlertid tillige en bestemmelse om foreløbig  

 anvendelse af denne, dvs. af Havretskonventionens Kapitel XI og de i Aftalens  

 bilag indeholdte gennemførelsesbestemmelser.
Man blev således  

 forpligtet til foreløbig anvendelse af Aftalen ved at stemme for  

 Resolutionen i FN's generalforsamling eller ved at undertegne Aftalen, med  

 mindre man samtidig skriftligt meddelte FN's generalsekretær, at man  

 ikke ville anvende Aftalen foreløbigt.
Bestemmelsen om  

 foreløbig anvendelse er indføjet dels som følge af, at  

 Aftalen er en integreret del af Konventionen og derfor må kunne bringes  

 i anvendelse fra dennes ikrafttrædelsesdato, dels ud fra ønsket  

 om at give især industrilandene mulighed for på foreløbig  

 basis at indtræde i Myndigheden, der oprettedes efter Konventionens  

 ikrafttræden, med deraf flydende rettigheder og forpligtelser, indtil  

 de havde gennemført deres ratifikationsprocedurer med hensyn til  

 Konventionen.
Den foreløbige anvendelse kunne maksimalt  

 udstrækkes til 4 år efter Konventionens ikrafttræden, dvs.  

 den 16. november 1998. Det bemærkes, at stater, der valgte at udelukke  

 foreløbig anvendelse, dermed afskar sig fra foreløbigt  

 medlemskab af Myndigheden.
Dette var bl.a. tilfældet for Danmarks  

 vedkommende, idet regeringen foretrak at opnå fuldt medlemskab i  

 forbindelse med ratifikationen af Konventionen og Aftalen.
 I bemærkningerne til de enkelte artikler i Kapitel XI og de  

 tilhørende Bilag III og IV er der taget hensyn til Aftalens virkning,  

 og der er redegjort for det kombinerede indhold af de pågældende  

 artikler og de relevante bestemmelser i Aftalen.
EF's forhold til Havretskonventionen og Aftalen EF (Kommissionen) er som international organisation medunderskriver af  

 Konventionen og har i tilknytning hertil afgivet erklæring om den af  

 medlemslandene overdragne kompetence inden for Konventionens område,  

 jfr. bemærkningerne til Konventionens Bilag IX.
 I konsekvens heraf vil EF ifølge Aftalen (artikel 3 og 8) på  

 samme præmisser selvstændigt kunne tilslutte sig denne inden for  

 sin kompetence, hvilket er særlig relevant under hensyn til de i  

 Kapitel XI indeholdte handelspolitiske bestemmelser om produktion og  

 omsætning af råvarer (mineraler). Samtlige medlemsstater  

 såvel som Kommissionen er enige om, at det opnåede kompromis er  

 tilfredsstillende, og har alle undertegnet Aftalen den 29. juli1994. EF  

 indgik, dvs. ratificerede, Aftalen samtidig med Konventionen med virkning fra  

 1. maj 1998.
IV.
Bemærkninger til Aftale af 23. maj 1997 om  

 privilegier og immuniteter for Den Internationale Havretsdomstol Forsamlingen af deltagerstater i FNs Havretskonvention af 1982  

 vedtog ved afslutningen af sit 7. møde i New York den 23. maj 1997  

 Aftalen om privilegier og immuniteter for Den Internationale Havretsdomstol.  

 Aftalen omhandler Havretsdomstolens privilegier og immuniteter som en  

 udmøntning af bestemmelsen i Statutten (Konventionens bilag VI),  

 artikel 10, der henviser til »diplomatiske privilegier og immuniteter«, der  

 må forstås som beskrevet i Wienerkonventionen af 1961 om  

 diplomatiske forbindelser.
I modsætning til den særlige procedure for så vidt angik  

 privilegier og immuniteter for Den Internationale Domstol i Haag, der gik ud  

 på tiltrædelse af værtskabsaftalen ved  

 FN-generalforsamlingsresolution 90 (I) af 11.12.1946 med rekommendationer om  

 tilsvarende diplomatiske privilegier og immuniteter i andre medlemslande, er  

 privilegier og immuniteter for Havretsdomstolen specifikt beskrevet i de  

 enkelte artikler i princippet svarende til, hvad der er gældende for  

 internationale ikke-judicielle organisationer, jf.
Konventionen af 13.  

 februar 1946 om De Forenede Nationers Rettigheder og Immuniteter.
Herved  

 adskiller Aftalen sig også fra krigsforbrydertribunalerne  

 vedrørende Rwanda og det tidligere Jugoslavien, der samler privilegier  

 og immuniteter i en enkelt artikel i statutterne med generel henvisning til  

 FN-konventionen af 13. februar 1946.
Aftalen stod åben for undertegnelse til 1.7.1999 og derefter for  

 tiltrædelse eller ratifikation.
Den trådte i kraft den 30.  

 december 2001, 30 dage efter at være ratificeret eller tiltrådt  

 af ti stater.
 Aftalens gennemførelse i dansk ret sker i kraft af lov nr. 567 af  

 30. november 1983 om rettigheder og privilegier for internationale  

 organisationer m.v.
V.
Bemærkninger til Protokol af 27. marts 1998 om  

 privilegier og immuniteter for Den Internationale Havbundsmyndighed Protokollen blev vedtaget ved konsensus på Havbundsmyndighedens  

 forsamlings 54. møde den 27. marts 1998. Protokollen omhandler  

 Myndighedens privilegier og immuniteter i det omfang, de ikke allerede er  

 dækket af selve Konventionen, jf. artikel 176   183. Protokollen, som i  

 substansen er baseret på artiklerne I, II, IV, V, VI og VII i  

 Konventionen af 13. februar 1946 om De Forenede Nationers Rettigheder og  

 Immuniteter (Bkg. nr. 37 af 10. juli 1948, Lovtidende C), svarer dermed til  

 den sædvanlige ordning for internationale organisationer i så  

 henseende.
Protokollen, der skal ratificeres eller tiltrædes af  

 deltagerstaterne, stod åben for undertegnelse frem til den 16. august  

 2000 og derefter for ratifikation/tiltrædelse.
Protokollen er endnu  

 ikke trådt i kraft.
Den træder i kraft 30 dage efter at  

 være ratificeret eller tiltrådt af ti stater.
 Protokollens gennemførelse i dansk ret sker i kraft af lov nr. 567  

 af 30. november 1983 om rettigheder og immuniteter for internationale  

 organisationer m.v.
Oversættelse De Forenede Nationers  

 Havretskonvention INDHOLDSFORTEGNELSE PRÆAMBEL KAPITEL I.
INDLEDNING Artikel 1.
Terminologi og anvendelsesområde KAPITEL II.
SØTERRITORIUM OG TILSTØDENDE ZONE AFSNIT 1 ALMINDELIGE BESTEMMELSER Artikel 2.
Retlig status for søterritoriet, luftrummet over  

 søterritoriet, dets havbund og undergrund AFSNIT 2 SØTERRITORIETS GRÆNSER Artikel 3.
Søterritoriets bredde Artikel 4.
Søterritoriets ydre grænse Artikel 5.
Normal basislinie Artikel 6.
Rev Artikel 7 Rette basislinier Artikel 8 Indre farvande Artikel 9 Flodmundinger Artikel 10 Bugter Artikel 11 Havne Artikel 12 Rede Artikel 13 Lavvandsgrunde Artikel 14 Kombination af fremgangsmåder til fastsættelse af  

 basislinier Artikel 15 Afgrænsning af søterritoriet mellem stater med kyster, der  

 ligger over for eller grænser op til hinanden Artikel 16 Søkort og lister med geografiske koordinater AFSNIT 3 USKADELIG PASSAGE I SØTERRITORIET UNDERAFSNIT A REGLER FOR ALLE SKIBE Artikel 17 Retten til uskadelig passage Artikel 18 Betydning af passage Artikel 19 Betydning af uskadelig passage Artikel 20 Ubåde og andre undervandsfartøjer Artikel 21 Kyststatens love og forskrifter vedrørende uskadelig passage Artikel 22 Sejlruter og trafiksepareringssystemer på søterritoriet Artikel 23 Fremmede atomdrevne skibe og skibe med last af nukleare materialer eller  

 andre i sig selv farlige eller skadelige stoffer Artikel 24 Kyststatens pligter Artikel 25 Kyststatens ret til beskyttelse Artikel 26 Afgifter som kan afkræves fremmede skibe UNDERAFSNIT B REGLER FOR HANDELSSKIBE OG STATSSKIBE, DER BENYTTES I KOMMERCIELT  

 ØJEMED Artikel 27 Strafferetlig jurisdiktion om bord på et fremmed skib Artikel 28 Civilretlig jurisdiktion i forhold til fremmede skibe UNDERAFSNIT C REGLER FOR KRIGSSKIBE OG ANDRE STATSSKIBE, DER BENYTTES I IKKE-KOMMERCIELT  

 ØJEMED Artikel 29 Definition af krigsskibe Artikel 30 Krigsskibes overtrædelse af kyststatens love og forskrifter Artikel 31 Flagstatens ansvar for skade forvoldt af et krigsskib eller andet  

 statsskib, der benyttes i ikke-kommercielt øjemed Artikel 32 Immunitet for krigsskibe og andre statsskibe, der benyttes i  

 ikke-kommercielt øjemed AFSNIT 4 DEN TILSTØDENDE ZONE Artikel 33 Den tilstødende zone KAPITEL III.
STRÆDER BENYTTET I INTERNATIONAL SEJLADS AFSNIT 1 ALMINDELIGE BESTEMMELSER Artikel 34 Retlig status for farvande, som udgør stræder benyttet i  

 international sejlads Artikel 35 Dette kapitels anvendelsesområde Artikel 36 Sejlruter på det åbne hav eller ruter gennem eksklusive  

 økonomiske zoner i stræder benyttet i international sejlads AFSNIT 2 TRANSITPASSAGE Artikel 37 Dette afsnits anvendelsesområde Artikel 38 Retten til transitpassage Artikel 39 Skibes og luftfartøjers pligter under transitpassage Artikel 40 Forsknings- og opmålingsaktiviteter Artikel 41 Sejlruter og trafiksepareringssystemer i stræder benyttet i  

 international sejlads Artikel 42 Strædestaters love og forskrifter vedrørende  

 transitpassage Artikel 43 Hjælpemidler for sejlads og sikkerhed og andet udstyr samt  

 forureningsforebyggelse, -begrænsning og -kontrol Artikel 44 Strædestaters pligter AFSNIT 3 USKADELIG PASSAGE Artikel 45 Uskadelig passage KAPITEL IV.
ARKIPELAGSTATER Artikel 46 Terminologi Artikel 47 Basislinier for arkipelagstater Artikel 48 Måling af bredden af søterritoriet, den tilstødende  

 zone, den eksklusive økonomiske zone og kontinentalsoklen Artikel 49 Retlig status for arkipelagfarvande, luftrummet over arkipelagfarvande,  

 disses havbund og undergrund Artikel 50 Afgrænsning af indre farvande Artikel 51 Eksisterende aftaler, traditionelle fiskerettigheder og eksisterende  

 undersøiske kabler Artikel 52 Retten til uskadelig passage Artikel 53 Retten til passage i arkipelager Artikel 54 Skibes og luftfartøjers pligter under passage, forsknings- og  

 opmålingsaktiviteter, arkipelagstatens pligter og arkipelagstatens love  

 og forskrifter vedrørende passage i arkipelager KAPITEL V.
DEN EKSKLUSIVE ØKONOMISKE ZONE Artikel 55 Den særlige retlige ordning for den eksklusive økonomiske  

 zone Artikel 56 Kyststatens rettigheder, jurisdiktion og pligter i den eksklusive  

 økonomiske zone Artikel 57 Bredden af den eksklusive økonomiske zone Artikel 58 Andre staters rettigheder og pligter i den eksklusive økonomiske  

 zone Artikel 59 Grundlaget for løsning af konflikter vedrørende  

 tillæggelsen af rettigheder og jurisdiktion i den eksklusive  

 økonomiske zone Artikel 60 Kunstige øer, installationer og anlæg i den eksklusive  

 økonomiske zone Artikel 61 Bevarelse af de levende ressourcer Artikel 62 Udnyttelse af de levende ressourcer Artikel 63 Bestande, der forekommer inden for to eller flere kyststaters eksklusive  

 økonomiske zoner eller både inden for den eksklusive  

 økonomiske zone og i et område, der støder op til  

 denne Artikel 64 Stærkt vandrende arter Artikel 65 Havpattedyr Artikel 66 Anadrome bestande Artikel 67 Katadrome arter Artikel 68 Sedentære arter Artikel 69 Indlandsstaters rettigheder Artikel 70 Geografisk forfordelte staters rettigheder Artikel 71 Tilfælde hvor artikel 69 og 70 ikke er anvendelige Artikel 72 Begrænsninger i overførsel af rettigheder Artikel 73 Håndhævelse af kyststatens love og forskrifter Artikel 74 Afgrænsning af den eksklusive økonomiske zone mellem stater  

 med kyster, der ligger over for eller grænser op til hinanden Artikel 75 Søkort og lister med geografiske koordinater KAPITEL VI.
KONTINENTALSOKLEN Artikel 76 Definition af kontinentalsoklen Artikel 77 Kyststatens rettigheder over kontinentalsoklen Artikel 78 Retlig status for de overliggende farvande og luftrummet, og andre staters  

 rettigheder og friheder Artikel 79 Undersøiske kabler og rørledninger på  

 kontinentalsoklen Artikel 80 Kunstige øer, installationer og anlæg på  

 kontinentalsoklen Artikel 81 Boringer i kontinentalsoklen Artikel 82 Betalinger og bidrag for udnyttelsen af kontinentalsoklen uden for 200  

 sømil Artikel 83 Afgrænsning af kontinentalsoklen mellem stater med kyster, der  

 ligger over for eller grænser op til hinanden Artikel 84 Søkort og lister med geografiske koordinater Artikel 85 Tunnelgravning KAPITEL VII.
DET ÅBNE HAV AFSNIT 1 ALMINDELIGE BESTEMMELSER Artikel 86 Dette kapitels anvendelsesområde Artikel 87 Friheden på det åbne hav Artikel 88 Anvendelse af det åbne hav til fredelige formål Artikel 89 Ugyldigheden af krav om suverænitet over det åbne hav Artikel 90 Retten til sejlads Artikel 91 Skibes nationalitet Artikel 92 Skibes status Artikel 93 Skibe, som fører De Forenede Nationers, dens  

 særorganisationers eller Den Internationale Atomenergiorganisations  

 flag Artikel 94 Flagstatens pligter Artikel 95 Krigsskibes immunitet på det åbne hav Artikel 96 Immunitet for skibe, som udelukkende benyttes i ikke-kommerciel  

 statstjeneste Artikel 97 Strafferetlig kompetence i sager om sammenstød eller noget andet  

 navigationsuheld Artikel 98 Pligten til at yde hjælp Artikel 99 Forbud mod slavetransport Artikel 100 Pligten til samarbejde om bekæmpelsen af sørøveri Artikel 101 Definition af sørøveri Artikel 102 Sørøveri begået af et krigsskib, statsskib eller  

 statsluftfartøj, hvis besætning har gjort mytteri Artikel 103 Definition af et sørøverskib eller  

 piratluftfartøj Artikel 104 Bevarelse eller fortabelse af et sørøverskibs eller  

 piratluftfartøjs nationalitet Artikel 105 Opbringning af et sørøverskib eller  

 piratluftfartøj Artikel 106 Ansvar for opbringning uden tilstrækkeligt grundlag Artikel 107 Skibe og luftfartøjer, som er berettiget til af foretage  

 opbringning for sørøveri Artikel 108 Ulovlig handel med narkotika eller psykotrope stoffer Artikel 109 Uautoriseret radiospredning fra det åbne hav Artikel 110 Retten til visitation Artikel 111 Retten til forfølgelse in continenti Artikel 112 Retten til at udlægge undersøiske kabler og  

 rørledninger Artikel 113 Brud på eller beskadigelse af undersøiske kabler eller  

 rørledninger Artikel 114 Brud eller beskadigelse forårsaget af ejere af undersøiske  

 kabler eller rørledninger på andre undersøiske kabler  

 eller rørledninger Artikel 115 Skadesløsholdelse for tab, som er påført under  

 bestræbelser på at undgå beskadigelse af undersøiske  

 kabler eller rørledninger AFSNIT 2 BEVARELSE OG FORVALTNING AF DE LEVENDE RESSOURCER I DET ÅBNE  

 HAV Artikel 116 Retten til fiskeri på det åbne hav Artikel 117 Pligt for staterne til over for deres statsborgere at træffe  

 foranstaltninger til bevarelse af de levende ressourcer i det åbne hav Artikel 118 Staternes samarbejde om bevarelse og forvaltning af de levende  

 ressourcer Artikel 119 Bevarelse af de levende ressourcer i det åbne hav Artikel 120 Havpattedyr KAPITEL VIII.
DEN RETLIGE ORDNING FOR ØER Artikel 121 Den retlige ordning for øer KAPITEL IX.
LUKKEDE ELLER DELVIS LUKKEDE HAVOMRÅDER Artikel 122 Definition Artikel 123 Samarbejde mellem stater, som grænser op til lukkede eller delvis  

 lukkede havområder KAPITEL X.
INDLANDSSTATERS RET TIL ADGANG TIL OG FRA HAVET OG TRANSITFRIHED Artikel 124 Terminologi Artikel 125 Adgang til og fra havet og transitfrihed Artikel 126 Udelukkelse fra anvendelse af mestbegunstigelsesklausulen Artikel 127 Told, skatter og andre afgifter Artikel 128 Frizoner og andre toldfaciliteter Artikel 129 Samarbejde om bygning og for bedring af transportmidler Artikel 130 Foranstaltninger til undgåelse og fjernelse af forsinkelser og andre  

 vanskeligheder af teknisk art i transittrafikken Artikel 131 Lige behandling i havne Artikel 132 Tildeling af større transitfaciliteter KAPITEL XI.
OMRÅDET AFSNIT 1 ALMINDELIGE BESTEMMELSER Artikel 133 Terminologi Artikel 134 Dette kapitels anvendelsesområde Artikel 135 Retlig status for de overliggende farvande og luftrummet AFSNIT 2 PRINCIPPER GÆLDENDE FOR OMRÅDET Artikel 136 Menneskehedens fælles arv Artikel 137 Retlig status for Området og dets ressourcer Artikel 138 Staternes almindelige adfærd for så vidt angår  

 Området Artikel 139.
Pligt til at sikre overholdelse af denne konvention og ansvar for  

 skade Artikel 140 Menneskehedens interesse Artikel 141 Anvendelse af Området udelukkende til fredelige formål Artikel 142.
Kyststaternes rettigheder og legitime interesser Artikel 143 Videnskabelig havforskning Artikel 144 Overførsel af teknologi Artikel 145 Beskyttelse af havmiljøet Artikel 146 Beskyttelse af menneskeliv Artikel 147 Tilpasning af aktiviteter i Området og i havmiljøet Artikel 148 Udviklingslandenes deltagelse i aktiviteter i Området Artikel 149 Arkæologiske og historiske genstande AFSNIT 3 UDVIKLING AF OMRÅDETS RESSOURCER Artikel 150 Politik vedrørende aktiviteter i Området Artikel 151 Produktionspolitik Artikel 152 Myndighedens udøvelse af beføjelser og funktioner Artikel 153 Ordning for efterforskning og udnyttelse Artikel 154 Periodisk revision Artikel 155 Revisionskonferencen AFSNIT 4 MYNDIGHEDEN UNDERAFSNIT A ALMINDELIGE BESTEMMELSER Artikel 156 Oprettelse af Myndigheden Artikel 157 Myndighedens art og grundlæggende principper for dens  

 virksomhed Artikel 158 Myndighedens organer UNDERAFSNIT B FORSAMLINGEN Artikel 159 Sammensætning, procedure og afstemning Artikel 160 Beføjelser og funktioner UNDERAFSNIT C RÅDET Artikel 161 Sammensætning, procedure og afstemning Artikel 162 Beføjelser og funktioner Artikel 163 Rådets organer Artikel 164 Kommissionen for Økonomisk Planlægning Artikel 165 Den Juridiske og Tekniske Kommission UNDERAFSNIT D SEKRETARIATET Artikel 166 Sekretariatet Artikel 167 Myndighedens personale Artikel 168 Sekretariatets internationale karakter Artikel 169 Konsultationer og samarbejde med internationale og ikke-statslige  

 organisationer UNDERAFSNIT E PRODUKTIONSSELSKABET Artikel 170 Produktionsselskabet UNDERAFSNIT F MYNDIGHEDENS FINANSIELLE FORHOLD Artikel 171 Myndighedens midler Artikel 172 Myndighedens årsbudget Artikel 173 Myndighedens udgifter Artikel 174 Myndighedens lånebeføjelse Artikel 175 Årlig revision UNDERAFSNIT G RETLIG STATUS, PRIVILEGIER OG IMMUNITETER Artikel 176 Retlig status Artikel 177 Privilegier og immuniteter Artikel 178 Immunitet for retsforfølgning Artikel 179 Immunitet for ransagning og enhver form for beslaglæggelse Artikel 180 Fritagelse for restriktioner, regulering, kontrol og moratorier Artikel 181 Myndighedens arkiver og officielle meddelelser Artikel 182 Privilegier og immuniteter for visse personer tilknyttet Myndigheden Artikel 183 Fritagelse for skatter og toldafgifter UNDERAFSNIT H SUSPENSION AF UDØVELSEN AF DE RETTIGHEDER OG PRIVILEGIER, SOM ER  

 KNYTTET TIL MEDLEMSKAB Artikel 184 Suspension af udøvelsen af stemmeret Artikel 185 Suspension af udøvelsen af de rettigheder og privilegier, som er  

 knyttet til medlemskab AFSNIT 5 BILÆGGELSE AF TVISTER OG RESPONSA Artikel 186 Den Internationale Havretsdomstols Afdeling for Havbundstvister Artikel 187 Afdelingen for Havbundstvisters kompetence Artikel 188.
Forelæggelse af tvister for en særlig afdeling af Den  

 Internationale Havretsdomstol eller for en ad hoc afdeling af Afdelingen for  

 Havbundstvister eller for bindende handelsvoldgift Artikel 189 Begrænsning i kompetence med hensyn til Myndighedens  

 afgørelser Artikel 190 Deltagende sponsorstaters deltagelse i og fremmøde ved  

 retsforhandlinger Artikel 191 Responsa KAPITEL XII.
BESKYTTELSE OG BEVARELSE AF HAVMILJØET AFSNIT 1 ALMINDELIGE BESTEMMELSER Artikel 192 Almindelig forpligtelse Artikel 193 Staternes suveræne ret til at udnytte deres naturlige  

 ressourcer Artikel 194.
Foranstaltninger til forebyggelse, begrænsning og kontrol af  

 forurening af havmiljøet Artikel 195 Pligt til ikke at overføre skade eller fare eller omdanne en type  

 af forurening til en anden Artikel 196 Anvendelse af teknologi eller indførelse af fremmede eller nye  

 arter AFSNIT 2 GLOBALT OG REGIONALT SAMARBEJDE Artikel 197 Samarbejde på global eller regional basis Artikel 198 Underretning om truende eller aktuel skade Artikel 199 Beredskabsplaner imod forurening Artikel 200 Studier, forskningsprogrammer og udveksling af oplysninger og data Artikel 201 Videnskabelige kriterier for udarbejdelsen af forskrifter AFSNIT 3 TEKNISK BISTAND Artikel 202 Videnskabelig og teknisk bistand til udviklingslandene Artikel 203 Fortrinsbehandling for udviklingslandene AFSNIT 4 OVERVÅGNING OG MILJØMÆSSIG VURDERING Artikel 204 Overvågning af risici ved eller følger af forurening Artikel 205 Offentliggørelse af beretninger Artikel 206 Vurdering af aktiviteters potentielle følger AFSNIT 5 INTERNATIONALE REGLER OG NATIONAL LOVGIVNING TIL FOREBYGGELSE,  

 BEGRÆNSNING OG KONTROL AF FORURENING AF HAVMILJØET Artikel 207 Forurening fra landbaserede kilder Artikel 208 Forurening fra havbundsaktiviteter, der henhører under national  

 jurisdiktion Artikel 209 Forurening fra aktiviteter i Området Artikel 210 Forurening ved dumpning Artikel 211 Forurening fra fartøjer Artikel 212 Forurening fra eller gennem atmosfæren AFSNIT 6 HÅNDHÆVELSE Artikel 213 Håndhævelse med hensyn til forurening fra landbaserede  

 kilder Artikel 214 Håndhævelse med hensyn til forurening fra  

 havbundsaktiviteter Artikel 215 Håndhævelse med hensyn til forurening fra aktiviteter i  

 Området Artikel 216 Håndhævelse med hensyn til forurening ved dumpning Artikel 217 Håndhævelse fra flagstaternes side Artikel 218 Håndhævelse fra havnestaternes side Artikel 219 Foranstaltninger vedrørende fartøjers sødygtighed med  

 henblik på at undgå forurening Artikel 220 Håndhævelse fra kyststaternes side Artikel 221 Foranstaltninger til undgåelse af forurening, som hidrører  

 fra søulykker Artikel 222 Håndhævelse med hensyn til forurening fra eller gennem  

 atmosfæren AFSNIT 7 GARANTIER I FORBINDELSE MED HÅNDHÆVELSEN Artikel 223 Foranstaltninger til at lette retsforfølgning Artikel 224 Udøvelse af håndhævelsesmyndighed Artikel 225 Pligt til at undgå skadelige virkninger under udøvelsen af  

 håndhævelsesmyndighed Artikel 226 Undersøgelse af fremmede fartøjer Artikel 227 Ikke-forskelsbehandling af fremmede fartøjer Artikel 228.
Suspension af retsforfølgning og begrænsninger i adgangen til  

 at indlede retsforfølgning Artikel 229 Anlæg af civilt søgsmål Artikel 230 Pengebøder og iagttagelse af den anklagedes anerkendte  

 rettigheder Artikel 231 Underretning af flagstaten og andre berørte stater Artikel 232 Ansvar for staterne for håndhævelsesforanstaltninger Artikel 233 Garantier med hensyn til stræder benyttet i international  

 trafik AFSNIT 8 ISDÆKKEDE OMRÅDER Artikel 234 Isdækkede områder AFSNIT 9 ANSVAR OG ERSTATNING Artikel 235 Ansvar og erstatning AFSNIT 10 SUVERÆN IMMUNITET Artikel 236 Suveræn immunitet AFSNIT 11 FORPLIGTELSER I HENHOLD TIL ANDRE KONVENTIONER OM BESKYTTELSE OG BEVARELSE  

 AF HAVMILJØET Artikel 237 Forpligtelser i henhold til andre konventioner om beskyttelse og bevarelse  

 af havmiljøet KAPITEL XIII.
VIDENSKABELIG HAVFORSKNING AFSNIT 1 ALMINDELIGE BESTEMMELSER Artikel 238 Retten til at udføre videnskabelig havforskning Artikel 239 Fremme af videnskabelig havforskning Artikel 240 Almindelige principper for udførelsen af videnskabelig  

 havforskning Artikel 241 Ikke-anerkendelse af videnskabelig havforskning som et retsgrundlag for  

 krav AFSNIT 2 INTERNATIONALT SAMARBEJDE Artikel 242 Fremme af internationalt samarbejde Artikel 243 Skabelse af gunstige betingelser Artikel 244 Offentliggørelse og udbredelse af oplysninger og viden AFSNIT 3 UDFØRELSE OG FREMME AF VIDENSKABELIG HAVFORSKNING Artikel 245 Videnskabelig havforskning på søterritoriet Artikel 246 Videnskabelig havforskning i den eksklusive økonomiske zone og  

 på kontinentalsokkelen Artikel 247 Videnskabelige havforskningsprojekter iværksat af eller under  

 internationale organisationers auspicier Artikel 248 Pligt til at give oplysninger til kyststaten Artikel 249 Pligt til at opfylde visse betingelser Artikel 250 Meddelelser vedrørende videnskabelige havforskningsprojekter Artikel 251 Almindelige kriterier og retningslinier Artikel 252 Stiltiende samtykke Artikel 253 Suspension eller ophør af videnskabelige  

 havforskningsaktiviteter Artikel 254 Rettigheder for tilgrænsende indlandsstater og geografisk  

 forfordelte stater Artikel 255 Foranstaltninger til at lette videnskabelig havforskning og til at yde  

 bistand til forskningsfartøjer Artikel 256 Videnskabelig havforskning i Området Artikel 257 Videnskabelig havforskning i vandsøjlen uden for den eksklusive  

 økonomiske zone AFSNIT 4 VIDENSKABELIGE FORSKNINGSINSTALLATIONER ELLER VIDENSKABELIGT  

 FORSKNINGSUDSTYR I HAVMILJØET Artikel 258 Placering og anvendelse Artikel 259 Retlig status Artikel 260 Sikkerhedszoner Artikel 261 Forbud mod at lægge sejladsen hindringer i vejen Artikel 262 Identifikationsmærker og advarselssignaler AFSNIT 5 ANSVAR OG ERSTATNING Artikel 263 Ansvar og erstatning AFSNIT 6 BILÆGGELSE AF TVISTER OG FORELØBIGE FORANSTALTNINGER Artikel 264 Bilæggelse af tvister Artikel 265 Foreløbige foranstaltninger KAPITEL XIV.
UDVIKLING OG OVERFØRSEL AF HAVTEKNOLOGI AFSNIT 1 ALMINDELIGE BESTEMMELSER Artikel 266 Fremme af udvikling og overførsel af havteknologi Artikel 267 Beskyttelse af legitime interesser Artikel 268 Grundlæggende mål Artikel 269 Foranstaltninger til gennemførelse af de grundlæggende  

 mål AFSNIT 2 INTERNATIONALT SAMARBEJDE Artikel 270 Former for internationalt samarbejde Artikel 271 Retningslinier, kriterier og normer Artikel 272 Koordination af internationale programmer Artikel 273 Samarbejde med internationale organisationer og Myndigheden Artikel 274 Myndighedens mål AFSNIT 3 NATIONALE OG REGIONALE HAVFORSKNINGSCENTRE OG TEKNOLOGISKE CENTRE Artikel 275 Oprettelse af nationale centre Artikel 276 Oprettelse af regionale centre Artikel 277 De regionale centres funktioner AFSNIT 4 SAMARBEJDE MELLEM INTERNATIONALE ORGANISATIONER Artikel 278 Samarbejde mellem internationale organisationer KAPITEL XV.
BILÆGGELSE AF TVISTER AFSNIT 1 ALMINDELIGE BESTEMMELSER Artikel 279 Forpligtelse til at bilægge tvister ved fredelige midler Artikel 280 Bilæggelse af tvister ved fredelige midler valgt af parterne Artikel 281 Procedure hvor parterne ikke er nået til en bilæggelse Artikel 282 Forpligtelser i henhold til generelle, regionale eller bilaterale  

 aftaler Artikel 283 Forpligtelse til at udveksle synspunkter Artikel 284 Forlig Artikel 285 Anvendelse af dette afsnit på tvister, der er indbragt i henhold til  

 kapitel XI AFSNIT 2 OBLIGATORISKE PROCEDURER, DER MEDFØRER BINDENDE  

 AFGØRELSER Artikel 286 Anvendelse af procedurer i henhold til dette afsnit Artikel 287 Valg af procedure Artikel 288 Kompetence Artikel 289 Sagkyndige Artikel 290 Foreløbige foranstaltninger Artikel 291 Adgang Artikel 292 Omgående frigivelse af fartøjer og besætninger Artikel 293 Anvendelig lovgivning Artikel 294 Indledende forhandlinger Artikel 295 Udtømmelse af nationale retsmidler Artikel 296 Afgørelsers endelighed og retsvirkning AFSNIT 3 BEGRÆNSNINGER OG UNDTAGELSER I ANVENDELSEN AF AFSNIT 2 Artikel 297 Begrænsninger og undtagelser i anvendelsen af afsnit 2 Artikel 298 Valgfrie undtagelser med hensyn til anvendelse af afsnit 2 Artikel 299 Parternes ret til at aftale en procedure KAPITEL XVI.
ALMINDELIGE BESTEMMELSER Artikel 300 God tro og misbrug af rettigheder Artikel 301 Fredelig anvendelse af havene Artikel 302 Udlevering af oplysninger Artikel 303 Arkæologiske og historiske genstande, fundet i havet Artikel 304 Ansvar og erstatning for skade KAPITEL XVII.
AFSLUTTENDE BESTEMMELSER Artikel 305 Undertegnelse Artikel 306 Ratifikation og formelbekræftelse Artikel 307 Tiltrædelse Artikel 308 Ikrafttræden Artikel 309 Forbehold og undtagelser Artikel 310 Erklæringer og udtalelser Artikel 311 Forholdet til andre konventioner og internationale aftaler Artikel 312 Ændringer Artikel 313 Ændring ved forenklet procedure Artikel 314 Ændringer i de af denne konventions bestemmelser, som udelukkende  

 vedrører aktiviteter i Området Artikel 315 Undertegnelse, ratifikation og tiltrædelse af og autentiske tekster  

 til ændringer Artikel 316 Ikrafttræden af ændringer Artikel 317 Opsigelse Artikel 318 Bilagenes status Artikel 319 Depositaren Artikel 320 Autentiske tekster BILAG I.
STÆRKT VANDRENDE ARTER BILAG II.
KOMMISSIONEN FOR KONTINENTALSOKLENS GRÆNSER BILAG III.
GRUNDLÆGGENDE BETINGELSER FOR FORUNDERSØGELSE, EFTERFORSKNING  

 OG UDNYTTELSE Artikel 1 Ejendomsretten til mineraler Artikel 2 Forundersøgelse Artikel 3 Efterforskning og udnyttelse Artikel 4 Ansøgeres kvalifikationer Artikel 5 Overførsel af teknologi Artikel 6 Godkendelse af arbejdsplaner Artikel 7 Udvælgelse blandt ansøgere til produktionstilladelser Artikel 8 Reservation af områder Artikel 9 Aktiviteter i reserverede områder Artikel 10 Fortrinsret blandt ansøgere Artikel 11 Fællesarrangementer Artikel 12 Aktiviteter udført af Produktionsselskabet Artikel 13 Finansielle kontraktvilkår Artikel 14 Overførsel af data Artikel 15 Uddannelsesprogrammer Artikel 16 Eneret til efterforskning og udnyttelse Artikel 17 Myndighedens regler, forskrifter og procedurer Artikel 18 Sanktioner Artikel 19 Revision af kontrakten Artikel 20 Overdragelse af rettigheder og forpligtelser Artikel 21 Anvendelig ret Artikel 22 Ansvar BILAG IV.
PRODUKTIONSSELSKABETS STATUT Artikel 1 Formål Artikel 2 Forholdet til Myndigheden Artikel 3 Ansvarsbegrænsning Artikel 4 Struktur Artikel 5 Bestyrelsen Artikel 6 Bestyrelsens beføjelser og funktioner Artikel 7 Produktionsselskabets generaldirektør og personale Artikel 8 Placering Artikel 9 Beretninger og finansoversigter Artikel 10 Fordeling af nettoindtægt Artikel 11 Finanser Artikel 12 Aktiviteter Artikel 13 Retlig status, privilegier og immuniteter BILAG V.
FORLIG AFSNIT 1 FORLIGSPROCEDURE I HENHOLD TIL KAPITEL XV, AFSNIT 1 Artikel 1 Indledning af forhandlinger Artikel 2 Liste over forligsmænd Artikel 3 Nedsættelse af forligskommissionen Artikel 4 Procedureregler Artikel 5 Mindelig afgørelse Artikel 6 Kommissionens funktioner Artikel 7 Beretning Artikel 8 Afslutning Artikel 9 Honorarer og udgifter Artikel 10 Parternes ret til at ændre procedure AFSNIT 2 TVUNGEN INDBRINGELSE TIL BEHANDLING VED FORLIGSPROCEDURE I HENHOLD TIL  

 KAPITEL XV, AFSNIT 3 Artikel 11 Indledning af forhandlinger Artikel 12 Undladelse af at svare eller lade sig underkaste forligsprocedure Artikel 13 Kompetence Artikel 14 Anvendelse af afsnit 1 BILAG VI.
STATUT FOR DEN INTERNATIONALE HAVRETSDOMSTOL Artikel 1 Almindelige bestemmelser AFSNIT 1 DOMSTOLENS ORGANISATION Artikel 2 Sammensætning Artikel 3 Medlemmer Artikel 4 Indstillinger og valg Artikel 5 Funktionstid Artikel 6 Ledige pladser Artikel 7 Uforenelig virksomhed Artikel 8 Betingelser for medlemmers deltagelse i en konkret sag Artikel 9 Følgen af ikke længere at opfylde de stillede  

 betingelser Artikel 10 Privilegier og immuniteter Artikel 11 Højtidelig erklæring fra medlemmer Artikel 12 Præsident, vicepræsident og justitssekretær Artikel 13 Beslutningsdygtighed Artikel 14 Afdelingen for Havbundstvister Artikel 15 Særlige afdelinger Artikel 16 Domstolens reglement Artikel 17 Medlemmers statsborgerskab Artikel 18 Aflønning af medlemmer Artikel 19 Domstolens udgifter AFSNIT 2 KOMPETENCE Artikel 20 Adgang til Domstolen Artikel 21 Kompetence Artikel 22 Indbringelse af tvister, der er omfattet af andre aftaler Artikel 23 Anvendelig ret AFSNIT 3 PROCEDURE Artikel 24 Indledning af retsforhandlinger Artikel 25 Foreløbige foranstaltninger Artikel 26 Mundtlig forhandling Artikel 27 Sagens gang Artikel 28 Udeblivelse Artikel 29 Flertalsafgørelse Artikel 30 Dom Artikel 31 Anmodning om intervention Artikel 32 Ret til intervention i sager vedrørende fortolkning eller  

 anvendelse Artikel 33 Afgørelsers endelighed og retsvirkning Artikel 34 Sagsomkostninger AFSNIT 4 AFDELINGEN FOR HAVBUNDSTVISTER Artikel 35 Sammensætning Artikel 36 Ad hoc afdelinger Artikel 37 Adgang Artikel 38 Anvendelig ret Artikel 39 Håndhævelse af afdelingens afgørelse Artikel 40 Anvendelse af de andre afsnit i dette bilag AFSNIT 5 ÆNDRINGER Artikel 41 Ændringer BILAG VII.
VOLDGIFT Artikel 1 Indledning af retsforhandlinger Artikel 2 Liste over voldgiftsmænd Artikel 3 Nedsættelse af voldgiftsdomstolen Artikel 4 Voldgiftsdomstolens funktioner Artikel 5 Procedure Artikel 6 Pligter for tvistens parter Artikel 7 Udgifter Artikel 8 Det krævede flertal til afgørelser Artikel 9 Udeblivelse Artikel 10 Kendelse Artikel 11 Kendelsens endelighed Artikel 12 Kendelsens fortolkning og gennemførelse Artikel 13 Anvendelse på andre enheder end deltagende stater BILAG VIII.
SÆRLIG VOLDGIFTSPROCEDURE Artikel 1 Indledning af retsforhandlinger Artikel 2 Liste over eksperter Artikel 3 Nedsættelse af den særlige voldgiftsdomstol Artikel 4 Almindelige bestemmelser Artikel 5 Undersøgelse af faktiske omstændigheder BILAG IX.
INTERNATIONALE ORGANISATIONERS DELTAGELSE Artikel 1 Terminologi Artikel 2 Undertegnelse Artikel 3 Formel bekræftelse og tiltrædelse Artikel 4 Omfanget af deltagelse og rettigheder og forpligtelser Artikel 5 Erklæringer, notifikationer og meddelelser Artikel 6 Ansvar og erstatning Artikel 7 Bilæggelse af tvister Artikel 8 Anvendelse af kapitel XVII De deltagende stater i denne konvention, Som er tilskyndet af ønsket om, i en ånd af gensidig  

 forståelse og samarbejde, at afgøre alle spørgsmål  

 vedrørende havretten og i erkendelse af den historiske betydning af  

 denne konvention som et vigtigt bidrag til bevarelsen af fred, og til  

 retfærdighed og fremskridt for alle verdens folkeslag, som konstaterer, at udviklingen siden De Forenede Nationers  

 havretskonferencer, afholdt i Genève i 1958 og 1960, har  

 forstærket behovet for en ny havretskonvention, som vil kunne  

 opnå almindelig godkendelse, som er sig bevidst, at havområdernes problemer er tæt  

 forbundne og skal betragtes som en helhed, som erkender, at det er ønskværdigt, ved denne  

 konvention og med behørig hensyntagen til alle staters  

 suverænitet, at oprette en retsorden for havene og oceanerne, som vil  

 lette det internationale samkvem, og fremme deres fredelige anvendelse, den  

 rimelige og effektive anvendelse af deres ressourcer, bevarelsen af de  

 levende ressourcer deri og studiet, beskyttelsen og bevarelsen af  

 havmiljøet, som tager i betragtning, at opnåelsen af disse mål vil  

 bidrage til virkeliggørelsen af en retfærdig og rimelig  

 international økonomisk orden, som tager hensyn til interesserne og  

 behovene hos menneskeheden som helhed og i særdeleshed de særlige  

 interesser og behov hos udviklingslande, hvad enten de er kyststater eller  

 indlandsstater, som ønsker ved denne konvention at udvikle de principper,  

 som er udtrykt i resolution 2749 (XXV) af 17. december 1970, ved hvilken De  

 Forenede Nationers Generalforsamling højtideligt erklærede  

 bl.a., at det område af havbunden og dens undergrund, som ligger uden  

 for grænserne for national jurisdiktion, såvel som dens  

 ressourcer, er menneskehedens fælles arv, og at efterforskningen og  

 udnyttelsen heraf skal gennemføres i hele menneskehedens interesse,  

 uden hensyn til staters geografiske beliggenhed, som er overbevist om, at den kodifikation og progressive udvikling  

 af havretten, som er opnået ved denne konvention, vil bidrage til  

 styrkelse af fred, sikkerhed, samarbejde og venskabelige forbindelser blandt  

 alle nationer i overensstemmelse med principperne om retfærdighed og  

 ligeret samt fremme den økonomiske og sociale udvikling hos alle  

 verdens folkeslag, i overensstemmelse med De Forenede Nationers formål  

 og principper, som udtrykt i dens Pagt, som bekræfter, at den almindelige folkerets regler og  

 principper fortsat skal være gældende for spørgsmål,  

 som ikke er omfattet af denne konvention, er blevet enige om følgende:
KAPITEL I INDLEDNING Artikel 1 Terminologi og anvendelsesområde 1. I denne konvention betyder:
1)	»Området« havbunden og dens undergrund, som ligger uden for  

 grænserne for national jurisdiktion; 2)	»Myndigheden« Den Internationale Havbundsmyndighed; 3)	»aktiviteter i Området« alle aktiviteter vedrørende  

 efterforskning og udnyttelse af Områdets ressourcer; 4)	»forurening af havmiljøet« den tilførsel, foretaget af  

 mennesket, direkte eller indirekte i havmiljøet, herunder i  

 flodmundinger, af stoffer eller energi, som medfører eller kan  

 medføre sådanne ødelæggende virkninger som skade  

 på levende ressourcer, havets dyre- og planteliv, fare for menneskelig  

 sundhed, hindringer for aktiviteter i havet, herunder fiskeri og anden  

 retmæssig brug af havet, forandring af kvaliteten af havvand, set i  

 relation til dets udnyttelse, samt forringelse af  

 naturværdierne; 5)	a)	»dumpning« :
i)	enhver forsætlig bortskaffelse af affald eller andet materiale  

 fra fartøjer, luftfartøjer, platforme eller andre anlæg  

 på havet; ii)	enhver forsætlig bortskaffelse af fartøjer,  

 luftfartøjer, platforme eller andre anlæg på havet; b)	»dumpning« omfatter ikke:
i)	bortskaffelse af affald eller andet materiale, der følger af  

 eller stammer fra den normale drift af fartøjer, luftfartøjer,  

 platforme eller andre anlæg på havet og deres udstyr, bortset fra  

 affald og andet materiale, som transporteres af eller til sådanne  

 fartøjer, luftfartøjer, platforme eller andre  

 anlægpå havet, der anvendes til bortskaffelse af sådant  

 materiale eller materiale, som hidrører fra behandlingen af affald og  

 andet materiale ombord på sådanne fartøjer,  

 luftfartøjer, platforme eller anlæg; ii)	anbringelse af materiale med andet formål end blot  

 bortskaffelse, forudsat at sådan anbringelse ikke er i strid med denne  

 konventions formål.
 2.
 1)	»Deltagende stater« betyder stater, som er indgået på at  

 være bundet af denne konvention, og over for hvem denne konvention er i  

 kraft.
 2)	Denne konvention finder tilsvarende anvendelse på de i artikel  

 305, stk. 1, litra b), c), d), e) og f) omhandlede enheder, som bliver  

 parter i denne konvention i overensstemmelse med de betingelser, som er  

 relevante for hver af dem, og i denne udstrækning omfatter udtrykket  

 »deltagende stater« disse enheder.
KAPITEL II SØTERRITORIUM OG TILSTØDENDE ZONE AFSNIT 1 ALMINDELIGE BESTEMMELSER Artikel 2 Retlig status for søterritoriet, luftrummet over  

 søterritoriet, dets havbund og undergrund 1. En kyststats suverænitet omfatter, udover dens landterritorium og  

 indre farvande, samt, hvor der er tale om en arkipelagstat, dens  

 arkipelagfarvande, et tilstødende havbælte, benævnt  

 søterritoriet.
 2. Denne suverænitet omfatter såvel luftrummet over  

 søterritoriet som dets havbund og undergrund.
 3. Suveræniteten over søterritoriet udøves på de  

 betingelser, der er fastsat i denne konvention og andre folkeretlige  

 regler.
AFSNIT 2 SØTERRITORIETS GRÆNSER Artikel 3 Søterritoriets bredde Enhver stat har ret til at fastsætte bredden af sit  

 søterritorium op til en grænse på højst 12  

 sømil målt fra de i overensstemmelse med denne konvention  

 fastsatte basislinier.
Artikel 4 Søterritoriets ydre grænse Søterritoriets ydre grænse er den linie, som i ethvert punkt  

 har en afstand fra det nærmeste punkt på basislinien svarende til  

 søterritoriets bredde.
Artikel 5 Normal basislinie Medmindre andet er fastsat i denne konvention, er den normale basislinie  

 for måling af søterritoriets bredde lavvandslinien langs kysten,  

 som angivet på søkort udfærdiget i stor målestok og  

 officielt anerkendt af kyststaten.
Artikel 6 Rev Hvor der er tale om øer beliggende på atoller eller  

 øer med kystrev, er basislinien for måling af  

 søterritoriets bredde revets havvendte lavvandslinie, som angivet ved  

 det pågældende symbol på søkort officielt anerkendt  

 af kyststaten.
Artikel 7 Rette basislinier 1. På steder, hvor kystlinien har dybe indskæringer og indhak,  

 eller hvor der umiddelbart uden for kysten ligger en bræmme af  

 øer, kan den basislinie, hvorfra søterritoriets bredde  

 måles, trækkes ved at benytte den metode, der består i at  

 forbinde passende punkter med rette basislinier.
 2. Når kystlinien i høj grad forandrer sig på grund af  

 tilstedeværelse af et delta eller andre naturlige forhold, kan de  

 pågældende punkter vælges langs med den yderste havvendte  

 lavvandslinie, og den rette basislinie skal uden hensyn til  

 efterfølgende tilbagetrækning af lavvandslinien forblive  

 gældende, indtil den ændres af kyststaten i overensstemmelse med  

 denne konvention.
 3. Rette basislinier må ikke trækkes på en sådan  

 måde, at de kendeligt afviger fra kystens almindelige retning, og de  

 havområder, der ligger inden for linierne, skal være  

 tilstrækkelig nært knyttet til landområdet for at  

 være undergivet reglerne for indre farvande.
 4. Rette basislinier må ikke trækkes til og fra skær  

 eller grunde, der kun er tørre ved lavvande, medmindre der på  

 disse er bygget fyrtårne eller lignende installationer, der til  

 stadighed ligger over havoverfladen, eller hvor der er tale om  

 tilfælde, hvor sådanne rette basislinier har vundet almindelig  

 international anerkendelse.
 5. Når metoden med rette basislinier finder anvendelse i henhold til  

 stk. 1, kan der ved fastsættelsen af de enkelte basislinier tages  

 hensyn til økonomiske interesser, der er særegne for det  

 pågældende område, og hvis tilstedeværelse og  

 betydning klart fremgår af lang tids sædvane.
 6. En stat er ikke berettiget til at anvende metoden med rette basislinier  

 på en sådan måde, at en anden stats søterritorium  

 derved afskæres fra det åbne hav eller fra en eksklusiv  

 økonomisk zone.
Artikel 8 Indre farvande l.
Med forbehold af bestemmelserne i kapitel IV udgør farvandene  

 på den landvendte side af søterritoriets basislinie en del af  

 statens indre farvande.
 2. Hvor fastsættelsen af en ret basislinie i overensstemmelse med  

 artikel 7 medfører, at områder, der ikke tidligere blev  

 betragtet som indre farvande, afgrænses som sådanne, skal der i  

 disse farvande bestå en ret til uskadelig passage, som foreskrevet i  

 denne konvention.
Artikel 9 Flodmundinger Hvis en flod løber direkte ud i havet, er basislinien en ret linie  

 trukket tværs flodmundingen mellem punkter på breddernes  

 lavvandslinie.
Artikel 10 Bugter 1. Denne artikel vedrører alene bugter, hvis kyster tilhører  

 en enkelt stat.
2. I denne konvention forstås ved en bugt en tydelig  

 indskæring, der er så dyb i forhold til bredden ved mundingen, at  

 dens farvand er omsluttet af land, og at den udgør mere end blot en  

 krumning af kysten.
En indskæring anses dog ikke for en bugt, medmindre  

 dens areal er lige så stor som, eller større end, arealet af den  

 halvcirkel, hvis diameter er en linie trukket tværs over  

 indskæringens munding.
3. Ved opmåling udgør en indskærings areal det  

 område, der ligger mellem lavvandsmærket langs  

 indskæringens kyst og en linie trukket til lavvandsmærket ved  

 indskæringens naturlige munding.
Hvor en indskæring på  

 grund af forekomsten af øer har mere end én munding, skal  

 halvcirklens diameter være lig med den samlede længde af linierne  

 tværs over de enkelte mundinger. Øer beliggende inde i en  

 indskæring skal medregnes, som om de udgjorde en del af  

 indskæringens vandområde.
 4. Hvis afstanden mellem lavvandsmærkerne ved en bugts naturlige  

 munding ikke overstiger 24 sømil, kan en afskæringslinie  

 trækkes mellem disse to lavvandsmærker, og det derved  

 indesluttede farvand vil være at anse som indre farvand.
 5. Hvor afstanden mellem lavvandsmærkerne ved en bugts naturlige  

 munding overstiger 24 sømil, skal en ret basislinie på 24  

 sømil trækkes inde i bugten på en sådan måde,  

 at den omslutter et så stort vandområde, som det er muligt, med  

 en linie af denne længde.
 6. Foranstående bestemmelser finder ikke anvendelse på  

 såkaldte »historiske« bugter, og ej heller, hvor rette basislinier  

 anvendes i overensstemmelse med artikel 7.
Artikel 11 Havne Ved afgrænsningen af søterritoriet anses de yderste faste  

 havneinstallationer, der udgør en integrerende del af et  

 havneanlæg, som en del af kysten.
Off-shore installationer og kunstige  

 øer anses ikke som faste havneinstallationer.
Artikel 12 Rede Rede, som regelmæssigt benyttes til lastning, losning og opankring  

 af skibe, og som ellers ville være beliggende helt eller delvis uden  

 for søterritoriets ydre grænse, er omfattet af  

 søterritoriet.
Artikel 13 Lavvandsgrunde 1. En lavvandsgrund er et af naturen dannet landområde, som omgives  

 af og ligger over vandet ved lavvande, men overskylles ved højvande.  

 Hvor en lavvandsgrund helt eller delvis er beliggende således, at  

 afstanden fra fastlandet eller fra en ø ikke overstiger  

 søterritoriets bredde, kan den pågældende lavvandsgrunds  

 lavvandsmærke benyttes som basislinie ved måling af  

 søterritoriets bredde.
 2. Når en lavvandsgrund i sin helhed ligger i større afstand  

 end søterritoriets bredde fra fastlandet eller en ø, har den  

 intet selvstændigt søterritorium.
Artikel 14 Kombination af fremgangsmåder til  

 fastsættelse af basislinier Kyststaten kan alt efter omstændighederne fastsætte  

 basislinier efter enhver af de fremgangsmåder, der er omhandlet i de  

 foregående artikler.
Artikel 15 Afgrænsning af søterritoriet mellem stater  

 med kyster, der ligger over for eller grænser op til hinanden Hvor to staters kyster ligger over for eller grænser op til  

 hinanden, har ingen af staterne, medmindre der foreligger en anden aftale  

 mellem dem, ret til at udvide sit søterritorium ud over den midtlinie,  

 som i ethvert punkt ligger lige langt fra de nærmeste punkter på  

 de basislinier, hvorfra bredden af de to landes søterritorier  

 måles.
Denne bestemmelse finder dog ikke anvendelse, når det  

 på grund af historiske rettigheder eller andre særlige  

 omstændigheder er nødvendigt at afgrænse de to staters  

 søterritorier på en måde, som afviger herfra.
Artikel 16 Søkort og lister med geografiske koordinater 1. Basislinierne for måling af søterritoriets bredde fastlagt  

 i overensstemmelse med artikel 7, 9 og 10 eller grænserne udledt deraf  

 og afgrænsningslinierne fastlagt i overensstemmelse med artikel 12 og  

 15 skal fremgå af søkort i tilstrækkelig stor  

 målestok til at bestemme deres position.
Alternativt kan de erstattes  

 af en liste over geografiske punktkoordinater med angivelse af  

 geodætisk datum.
 2. Kyststaten skal behørigt offentliggøre sådanne  

 søkort eller lister over geografiske koordinater og skal deponere en  

 kopi heraf hos De Forenede Nationers generalsekretær.
AFSNIT 3 USKADELIG PASSAGE I SØTERRITORIET UNDERAFSNIT A REGLER FOR ALLE SKIBE Artikel 17 Retten til uskadelig passage Skibe fra alle stater, uanset om de er kyststater eller indlandsstater,  

 har ret til uskadelig passage gennem søterritoriet under iagttagelse  

 af denne konventions bestemmelser.
Artikel 18 Betydning af passage 1. Ved passage forstås sejlads gennem søterritoriet med det  

 formål at:
a)	gennemsejle søterritoriet uden at sejle ind i indre farvande  

 eller anløbe en red eller havnefacilitet uden for de indre farvande;  

 eller b)	sejle ind i eller ud fra indre farvande eller anløbe en  

 sådan red eller havnefacilitet.
2. Passage skal ske uden afbrydelse og behørigt hurtig.
Den  

 omfatter dog standsning og opankring, men kun i det omfang dette sker som led  

 i almindelig sejlads eller nødvendiggøres af force majeure  

 eller nød eller med henblik på at yde hjælp til personer,  

 skibe eller luftfartøjer i fare eller nød.
Artikel 19 Betydning af uskadelig passage 1. Passage er uskadelig i det omfang, den ikke er til skade for  

 kyststatens fred, orden eller sikkerhed.
Sådan passage skal finde sted  

 i overensstemmelse med denne konvention og andre folkeretlige regler.
 2. Passage af et fremmed skib betragtes som skadelig for kyststatens fred,  

 orden eller sikkerhed, såfremt det på søterritoriet  

 foretager én eller flere af følgende handlinger:
a)	trussel om eller brug af vold mod kyststatens suverænitet,  

 territoriale integritet eller politiske uafhængighed eller på  

 nogen anden måde krænker de folkeretlige principper, der er  

 udtrykt i De Forenede Nationers Pagt; b)	anvendelse af eller øvelse med våben af nogen art; c)	handlinger, der tilsigter indsamling af oplysninger til skade for  

 kyststatens forsvar eller sikkerhed; d)	propaganda, der tilsigter at skade kyststatens forsvar eller  

 sikkerhed; e)	start, landing eller ombordtagning af ethvert luftfartøj; f)	start, landing eller ombordtagning af enhver militær  

 indretning; g)	lastning eller losning af varer, valuta eller personer stridende  

 imod kyststatens told-, afgifts-, indvandrings- eller sundhedslove og  

 -forskrifter; h)	forsætlig og alvorlig forurening stridende imod denne  

 konvention; i)	fiskeriaktiviteter af enhver art; j)	forsknings- eller opmålingsaktiviteter; k)	handlinger, der tilsigter forstyrrelse af kyststatens  

 kommunikationssystemer eller andre faciliteter eller installationer; l)	enhver anden aktivitet, der ikke har direkte forbindelse med  

 passage.
Artikel 20 Ubåde og andre undervandsfartøjer På søterritoriet skal ubåde og andre  

 undervandsfartøjer sejle på overfladen og vise deres flag.
Artikel 21 Kyststatens love og forskrifter vedrørende  

 uskadelig passage 1. Kyststaten kan i overensstemmelse med bestemmelserne i denne konvention  

 og andre folkeretlige regler udstede love og forskrifter vedrørende  

 uskadelig passage gennem søterritoriet med hensyn til  

 følgende:
a)	sejladsens sikkerhed og regulering af trafikken på havet; b)	beskyttelse af navigationshjælpemidler og -faciliteter samt af  

 andre faciliteter og installationer; c)	beskyttelse af kabler og rørledninger; d)	bevarelse af havets levende ressourcer; e)	forebyggelse af overtrædelse af kyststatens fiskerilove og  

 -forskrifter; f)	bevarelse af kyststatens miljø og forebyggelse,  

 begrænsning og kontrol med forurening heraf; g)	videnskabelig havforskning og hydrografiske opmålinger; h)	forebyggelse af overtrædelse af kyststatens told-, afgifts-,  

 indvandrings- eller sundhedslove og -forskrifter.
 2. Sådanne love og forskrifter må ikke vedrøre fremmede  

 skibes udformning, konstruktion, bemanding eller udstyr, medmindre de er en  

 gennemførelse af almindeligt anerkendte, folkeretlige regler eller  

 normer.
 3. Kyststaten skal behørigt offentliggøre alle sådanne  

 love og forskrifter.
 4. Fremmede skibe, der gør brug af retten til uskadelig passage  

 gennem søterritoriet, skal overholde alle sådanne love og  

 forskrifter samt alle almindeligt anerkendte internationale forskrifter  

 vedrørende forhindring af sammenstød på havet.
Artikel 22 Sejlruter og trafiksepareringssystemer på  

 søterritoriet 1. Kyststaten kan, når det skønnes nødvendigt af  

 hensyn til sejladsens sikkerhed, pålægge fremmede skibe, der  

 gør brug af retten til uskadelig passage gennem dets  

 søterritorium, at anvende sådanne sejlruter eller  

 trafiksepareringer, som den fastlægger eller foreskriver for regulering  

 af skibenes passage.
 2. I særdeleshed kan det kræves, at tankskibe, atomdrevne  

 skibe eller skibe med last af nukleare materialer eller andre i sig selv  

 farlige eller skadelige stoffer eller materialer begrænser deres  

 passage til sådanne sejlruter.
 3. Kyststaten skal, når den fastlægger sejlruter og  

 foreskriver trafiksepareringer i henhold til denne artikel, tage hensyn  

 til:
a)	anbefalinger fra den kompetente internationale organisation; b)	sejlruter, der almindeligvis benyttes i international sejlads; c)	visse skibes og sejlruters særlige karakter; og d)	trafiktætheden.
 4. Kyststaten skal tydeligt angive sådanne sejlruter og  

 trafiksepareringer på behørigt offentliggjorte  

 søkort.
Artikel 23 Fremmede atomdrevne skibe og skibe med last af nukleare  

 materialer eller i sig selv farlige eller skadelige stoffer Fremmede atomdrevne skibe og skibe med last af nukleare materialer eller  

 andre i sig selv farlige eller skadelige stoffer skal, når de benytter  

 retten til uskadelig passage gennem søterritoriet, medføre de  

 dokumenter og iagttage de særlige sikkerhedsforskrifter, der ved  

 internationale aftaler er fastsat for sådanne skibe.
Artikel 24 Kyststatens pligter 1. Kyststaten må ikke lægge hindringer i vejen for uskadelig  

 passage gennem søterritoriet, undtagen i overensstemmelse med denne  

 konvention.
I særdeleshed må kyststaten under anvendelse af denne  

 konvention eller af nogen lov eller forskrift udstedt i overensstemmelse med  

 denne konvention ikke:
a)	pålægge fremmede skibe forpligtelser, som har den  

 praktiske virkning at hindre eller indskrænke benyttelsen af retten til  

 uskadelig passage; eller b)	forskelsbehandle formelt eller reelt en bestemt stats skibe eller  

 skibe, der medfører ladninger til eller fra en bestemt stat eller  

 på en bestemt stats vegne.
 2. Kyststaten skal behørigt offentliggøre oplysninger om  

 enhver fare for sejladsen inden for dens søterritorium, hvorom den har  

 kendskab.
Artikel 25 Kyststatens ret til beskyttelse 1. Kyststaten er berettiget til på sit søterritorium at  

 træffe de nødvendige foranstaltninger til at hindre passage, som  

 ikke er uskadelig.
 2. Over for skibe på vej til indre farvande eller til anløb  

 af havnefaciliteter uden for de indre farvande har kyststaten ligeledes ret  

 til at træffe de nødvendige foranstaltninger til at hindre  

 enhver overtrædelse af de bestemmelser, som gælder for skibes  

 adgang til sådant farvand eller for et sådant anløb.
3. Kyststaten er berettiget til uden formel eller reel forskelsbehandling  

 af fremmede skibe i nærmere bestemte områder af dets  

 søterritorium midlertidigt at suspendere fremmede skibes ret til  

 uskadelig passage, såfremt en sådan suspension er af  

 afgørende betydning for dens sikkerhed, herunder muligheden for at  

 foretage våbenøvelser.
En sådan suspension træder  

 først i kraft, når den er behørigt offentliggjort.
Artikel 26 Afgifter, som kan afkræves fremmede skibe 1. Der må ikke afkræves fremmede skibe nogen afgift, som alene  

 er begrundet i deres passage gennem søterritoriet.
2. Der kan alene afkræves fremmede skibe, som passerer gennem  

 søterritoriet, afgifter til betaling af bestemte tjenester ydet det  

 pågældende skib.
Disse afgifter skal afkræves uden  

 forskelsbehandling.
UNDERAFSNIT B REGLER FOR HANDELSSKIBE OG STATSSKIBE, DER BENYTTES I  

 KOMMERCIELT ØJEMED Artikel 27 Strafferetlig jurisdiktion om bord på et fremmed  

 skib 1. Kyststatens strafferetlige jurisdiktion bør ikke udøves  

 på fremmede skibe, der passerer søterritoriet, for at anholde en  

 person eller foretage efterforskning i forbindelse med en forbrydelse  

 begået om bord på skibet under dets passage, undtagen i  

 følgende tilfælde:
a)	hvis forbrydelsens følger berører kyststaten; b)	hvis forbrydelsen er af en sådan art, at den forstyrrer  

 opretholdelsen af ro og orden i landet eller på  

 søterritoriet; c)	hvis skibets kaptajn eller en af flagstatens diplomatiske eller  

 konsulære repræsentanter har anmodet de lokale myndigheder om  

 bistand; eller d)	hvis det er nødvendigt til bekæmpelse af ulovlig handel  

 med narkotika eller psykotropiske stoffer.
 2. Stk. 1 berører ikke kyststatens ret til at tage ethvert  

 skridt hjemlet i dens love med henblik på anholdelse eller  

 efterforskning om bord på et fremmed skib, som er på vej gennem  

 søterritoriet efter at have forladt de indre farvande.
3. I de i stk. 1 og 2 omhandlede tilfælde skal kyststaten  

 på kaptajnens begæring underrette en af flagstatens diplomatiske  

 eller konsulære repræsentanter, før der træffes  

 nogen foranstaltning, og skal lette forbindelsen mellem en sådan  

 repræsentant og skibets besætning.
I nødstilfælde  

 kan denne underretning gives samtidig med iværksættelsen af de  

 pågældende foranstaltninger.
 4. Ved overvejelsen af, hvorvidt og på hvilken måde en  

 anholdelse vil være at foretage, skal de lokale myndigheder tage  

 behørigt hensyn til søfartens interesser.
 5. Med undtagelse af bestemmelserne i kapitel XII eller i tilfælde  

 af krænkelser af love og forskrifter, som er udstedt i overensstemmelse  

 med kapitel V, må kyststaten ikke om bord på et fremmed skib, som  

 passerer søterritoriet, træffe nogen foranstaltning til at  

 anholde en person eller foretage efterforskning i forbindelse med en  

 forbrydelse begået, før skibet sejlede ind i  

 søterritoriet, såfremt skibet undervejs fra fremmed havn alene  

 passerer gennem søterritoriet uden at komme ind i de indre  

 farvande.
Artikel 28 Civilretlig jurisdiktion i forhold til fremmede  

 skibe 1. Kyststaten bør ikke standse eller omdirigere et fremmed skib,  

 som passerer søterritoriet, med henblik på at udøve  

 civilretlig jurisdiktion over for en person om bord på skibet.
 2. Kyststaten kan ikke foretage udlæg eller arrest i eller  

 tilbageholde skibet til fremme af civilt søgsmål, medmindre  

 dette vedrører forpligtelser eller ansvar, som skibet har  

 påtaget eller pådraget sig under eller med henblik på dets  

 rejse gennem kyststatens farvand.
 3. Stk. 2 indebærer ikke nogen indskrænkning i  

 kyststatens ret til i overensstemmelse med sine love at foretage udlæg  

 eller arrest i eller tilbageholde et fremmed skib for derved at fremme et  

 civilt søgsmål, når skibet ligger stille på  

 søterritoriet eller passerer dette efter at have forladt de indre  

 farvande.
UNDERAFSNIT C REGLER FOR KRIGSSKIBE OG ANDRE STATSSKIBE, DER BENYTTES I  

 IKKE-KOMMERCIELT ØJEMED Artikel 29 Definition af krigsskibe I denne konvention betyder »krigsskib« et skib, som tilhører en  

 stats væbnede styrker, og som er forsynet med de ydre kendetegn for  

 krigsskibe af dens nationalitet, som er under kommando af en af statens  

 regering behørigt udnævnt officer, hvis navn fremgår af  

 den officielle fortegnelse over flådens officerer, eller et tilsvarende  

 dokument, og hvis besætning er underkastet almindelig militær  

 disciplin.
Artikel 30 Krigsskibes overtrædelse af kyststatens love og  

 forskrifter Såfremt et krigsskib ikke overholder kyststatens love og forskrifter  

 for passage gennem søterritoriet og undlader at efterkomme en  

 anmodning om overholdelse af disse, som rettes til skibet, kan kyststaten  

 forlange, at det omgående forlader søterritoriet.
Artikel 31 Flagstatens ansvar for skade forvoldt af et krigsskib  

 eller andet statsskib, der benyttes i ikke-kommercielt øjemed Flagstaten er internationalt ansvarlig over for kyststaten for ethvert tab  

 eller enhver skade, som skyldes, at et krigsskib eller andet statsskib, der  

 benyttes i ikke-kommercielt øjemed, ikke overholder kyststatens love  

 og forskrifter for passage gennem søterritoriet eller denne  

 konventions bestemmelser eller andre folkeretlige regler.
Artikel 32 Krigsskibes og andre ikke-kommercielt benyttede  

 statsskibes immunitet Med undtagelse af bestemmelserne i underafsnit A og artikel 30 og 31 har  

 intet i denne konvention indvirkning på krigsskibes og andre  

 ikke-kommercielt benyttede statsskibes immunitet.
AFSNIT 4 DEN TILSTØDENDE ZONE Artikel 33 Den tilstødende zone 1. I en zone, som støder op til søterritoriet, benævnt  

 den tilstødende zone, er kyststaten berettiget til at udøve den  

 fornødne kontrol med henblik på:
a)	at forhindre, at dens told-, afgifts-, indvandrings- eller  

 sundhedslove og -forskrifter overtrædes på dens land- eller  

 søterritorium; b)	at straffe overtrædelse af ovennævnte love og  

 forskrifter begået på dens land- eller  

 søterritorium.
 2. Den tilstødende zone må ikke strække sig ud over 24  

 sømil fra de basislinier, hvorfra bredden af søterritoriet  

 måles.
KAPITEL III STRÆDER BENYTTET I INTERNATIONAL SEJLADS AFSNIT 1 ALMINDELIGE BESTEMMELSER Artikel 34 Retlig status for farvande, som udgør  

 stræder benyttet i international sejlads 1. Den i dette kapitel fastsatte ordning for passage gennem stræder  

 benyttet i international sejlads berører ikke i andre henseender den  

 retlige status for de farvande, som udgør sådanne stræder,  

 eller udøvelsen af strædestaters suverænitet eller  

 jurisdiktion over disse farvande og deres luftrum, havbund og undergrund.
 2. Strædestaters suverænitet eller jurisdiktion udøves  

 på de betingelser, der er fastsat i henhold til dette kapitel og til  

 andre folkeretlige regler.
Artikel 35 Dette kapitels anvendelsesområde Intet i dette kapitel har virkning for:
a)	områder af indre farvande inden for et stræde, undtagen  

 hvor fastlæggelsen af en ret basislinie i overensstemmelse med metoden  

 i artikel 7 medfører, at områder, der tidligere ikke blev  

 betragtet som sådanne, afgrænses som indre farvande; b)	den retlige status for farvande uden for strædestaters  

 søterritorium som eksklusive økonomiske zoner eller åbent  

 hav; eller c)	den retlige ordning for stræder, i hvilke passage er reguleret  

 helt eller delvis af mangeårige internationale konventioner, som stadig  

 er i kraft, og som særligt vedrører sådanne  

 stræder.
Artikel 36 Sejlruter på det åbne hav eller ruter gennem  

 eksklusive økonomiske zoner i stræder benyttet i international  

 sejlads Dette kapitel finder ikke anvendelse på et stræde, som  

 benyttes i international sejlads, såfremt der gennem strædet  

 findes en sejlrute på det åbne hav eller gennem en eksklusiv  

 økonomisk zone, der er lige så velegnet i  

 navigationsmæssig og hydrografisk henseende.
Med hensyn til  

 sådanne ruter anvendes de andre relevante kapitler i denne konvention,  

 herunder bestemmelserne om fri sejlads og overflyvning.
AFSNIT 2 TRANSITPASSAGE Artikel 37 Dette afsnits anvendelsesområde Dette afsnit finder anvendelse på stræder, som benyttes i  

 international sejlads fra en del af det åbne hav eller en eksklusiv  

 økonomisk zone til en anden del af det åbne hav eller en  

 eksklusiv økonomisk zone.
Artikel 38 Retten til transitpassage 1. I de i artikel 37 omhandlede stræder har alle skibe og  

 luftfartøjer ret til uhindret transitpassage, undtagen hvis  

 strædet er dannet af en strædestats ø og dens fastland.
I  

 så fald gælder retten til transitpassage ikke, såfremt der  

 findes en sejlrute på den havvendte side af øen, på det  

 åbne hav eller gennem en eksklusiv økonomisk zone, der er lige  

 så velegnet i navigationsmæssig og hydrografisk henseende.
2. Transitpassage betyder benyttelsen i overensstemmelse med dette kapitel  

 af friheden til sejlads og overflyvning, udelukkende med henblik på  

 uafbrudt og behørigt hurtig transit gennem strædet fra en del af  

 det åbne hav eller en eksklusiv økonomisk zone til en anden del  

 af det åbne hav eller en eksklusiv økonomisk zone.
Kravet om  

 uafbrudt og behørigt hurtig transit udelukker dog ikke passage gennem  

 strædet med henblik på at sejle ind til, forlade eller vende  

 tilbage fra en strædestat med forbehold af den pågældende  

 stats indrejseforskrifter.
 3. Enhver aktivitet, som ikke kan betragtes som benyttelsen af retten til  

 transitpassage gennem et stræde, er fortsat underkastet de andre  

 relevante bestemmelser i denne konvention.
Artikel 39 Skibes og luftfartøjers pligter under  

 transitpassage 1. Skibe og luftfartøjer skal under benyttelsen af retten til  

 transitpassage:
a)	fortsætte uden forsinkelse gennem eller over  

 strædet; b)	afstå fra enhver trussel eller brug af magt, som er rettet mod  

 strædestaters suverænitet, territoriale integritet eller  

 politiske uafhængighed, eller som på nogen anden måde  

 krænker de folkeretlige principper, der er udtrykt i De Forenede  

 Nationers Pagt; c)	afstå fra enhver anden aktivitet end den, nor male form for  

 uafbrudt og behørigt hurtig transit, medmindre den er  

 nødvendiggjort af force majeure eller en nødsituation; d)	overholde andre relevante bestemmelser i dette kapitel.
 2. Skibe i transitpassage skal:
a)	overholde almindeligt accepterede internationale forskrifter,  

 procedurer og praksis vedrørende sikkerheden til søs, herunder  

 de internationale regler til forebyggelse af sammenstød på  

 havet; b)	overholde almindeligt accepterede internationale forskrifter,  

 procedurer og praksis til forebyggelse, begrænsning og kontrol af  

 forurening fra skibe.
 3. Luftfartøjer i transitpassage skal:
a)	iagttage lufttrafikreglerne fastsat af Den Inter nationale  

 Organisation for Civil Luftfart, som gælder for civile  

 luftfartøjer; statsluftfartøjer vil normalt følge  

 sådanne sikkerhedsforanstaltninger og vil til enhver tid flyve med  

 behørig hensyntagen til flyvesikkerheden; b)	til enhver tid holde lyttevagt på den radiofrekvens, der er  

 foreskrevet af den kompetente internationalt udpegede flyvekontrolmyndighed,  

 eller på den pågældende internationale  

 nødfrekvens.
Artikel 40 Forsknings- og opmålingsaktiviteter Under transitpassage må fremmede skibe, herunder videnskablige  

 havforsknings- og hydrografiske opmålingsskibe, ikke uden  

 forudgående godkendelse fra strædestaterne udføre  

 forsknings- eller opmålingsaktiviteter.
Artikel 41 Sejlruter og trafiksepareringssystemer i stræder  

 benyttet i international sejlads 1. I overensstemmelse med dette kapitel kan strædestater, hvor det  

 er nødvendigt til fremme af skibenes sikre passage, fastlægge  

 sejlruter og foreskrive trafiksepareringer for sejlads i stræder.
 2. Sådanne stater kan, når omstændighederne taler derfor  

 og efter behørig offentliggørelse, erstatte sejlruter og  

 trafiksepareringer, som de tidligere har fastlagt eller foreskrevet, med  

 andre sejlruter og trafiksepareringer.
 3. Sådanne sejlruter og trafiksepareringer skal være i  

 overensstemmelse med almindeligt anerkendte internationale regler.
4. Strædestater skal, før de fastlægger eller erstatter  

 sejlruter eller foreskriver eller erstatter trafiksepareringer, med henblik  

 på vedtagelse fremsætte forslag for den kompetente internationale  

 organisation.
Organisationen må kun vedtage sådanne sejlruter og  

 trafiksepareringer, som der kan opnås enighed om med  

 strædestaterne, hvorefter staterne kan fastlægge, foreskrive  

 eller erstatte dem.
 5. Med hensyn til et stræde, hvor sejlruter eller trafiksepareringer  

 der berører to eller flere strædestaters farvande er blevet  

 foreslået, skal vedkommende stater i samråd med den kompetente  

 internationale organisation samarbejde om formuleringen af forslag.
 6. Strædestater skal klart angive alle sejlruter og  

 trafiksepareringer, som de har fastlagt eller foreskrevet, på  

 behørigt offentliggjorte søkort.
 7. Skibe i transitpassage skal respektere de sejlruter og  

 trafiksepareringer, der er fastlagt i overensstemmelse med denne artikel.
Artikel 42 Strædestaters love og forskrifter  

 vedrørende transitpassage 1. Medmindre andet er bestemt i dette afsnit, kan strædestater  

 udstede love og forskrifter vedrørende transitpassage gennem  

 stræder med hensyn til et eller flere af følgende  

 forhold:
a)	sejladsens sikkerhed og regulering af trafikken på havet, som  

 fastsat i artikel 41; b)	forureningsforebyggelse, -begrænsning og -kontrol, ved at  

 iværksætte gældende internationale regler vedrørende  

 udtømning af olie, olieaffald og andre skadelige stoffer i  

 strædet; c)	med hensyn til fiskefartøjer, forbud mod fiskeri, herunder  

 anbringelse af fiskeredskaber; d)	ombordtagning eller ilandbringning af varer, valuta eller personer  

 stridende imod strædestaters told-, afgifts-, indvandrings- eller  

 sundhedslove og -forskrifter.
 2. Sådanne love og forskrifter må ikke formelt eller reelt  

 forskelsbehandle fremmede skibe eller ved deres anvendelse have den praktiske  

 virkning at nægte, lægge hindringer i vejen for eller  

 begrænse retten til transitpassage, som defineret i dette afsnit.
 3. Strædestater skal behørigt offentliggøre alle  

 sådanne love og forskrifter.
 4. Fremmede skibe, som gør brug af retten til transitpassage skal  

 overholde sådanne love og forskrifter.
 5. Et skibs flagstat eller et luftfartøjs registreringsstat, som er  

 berettiget til suveræn immunitet, men som handler i strid med  

 sådanne love og forskrifter eller med andre bestemmelser i dette  

 kapitel, skal være internationalt ansvarlig for ethvert tab eller  

 enhver skade, som derved påføres strædestater.
Artikel 43 Hjælpemidler for sejlads og sikkerhed og andet  

 udstyr samt forureningsforebyggelse,  

 -begrænsning og -kontrol Stater, som benytter, og stater, som grænser op til stræder,  

 bør efter aftale samarbejde om:
a)	installation og vedligeholdelse i et stræde af  

 nødvendige hjælpemidler for sejlads og sikkerhed eller andet  

 udstyr til hjælp for international sejlads; og b)	forebyggelse, begrænsning og kontrol af forurening fra  

 skibe.
Artikel 44 Strædestaters pligter Strædestater må ikke lægge hindringer i vejen for  

 transitpassage og skal behørigt offentliggøre enhver oplysning  

 om fare for sejlads eller overflyvning i eller over strædet, som de har  

 kendskab til.
Der må ikke foretages suspension af retten til  

 transitpassage.
AFSNIT 3 USKADELIG PASSAGE Artikel 45 Uskadelig passage 1. Reglerne for uskadelig passage i overensstemmelse med kapitel II,  

 afsnit 3, finder anvendelse i stræder, som benyttes i international  

 sejlads:
a)	som er undtaget fra anvendelsen af reglerne for transitpassage  

 ifølge artikel 38, stk 1; eller 2. Der må ikke foretages suspension af retten til uskadelig passage  

 gennem sådanne stræder.
KAPITEL IV ARKIPELAGSTATER Artikel 46 Terminologi I denne konvention betyder:
a)	»arkipelagstat« en stat, som er dannet helt af et eller flere  

 arkipelager, og som kan omfatte andre øer; b)	»arkipelag« en gruppe øer, herunder dele af øer,  

 indbyrdes forbundne farvande og andre naturlige forekomster, som er så  

 nært forbundne, at sådanne øer, farvande og andre  

 naturlige forekomster udgør en naturlig geografisk, økonomisk  

 og politisk enhed, eller som historisk er blevet betragtet som  

 sådan.
Artikel 47 Basislinier for arkipelagstater 1. En arkipelagstat kan trække rette arkipelagbasislinier, som  

 forbinder de yderste punkter på de yderste øer og  

 tørlagte rev i arkipelaget, forudsat at hovedøerne og et  

 område, for hvilket forholdet mellem vandområdet og  

 landområdet, herunder atoller, er mellem 1 til 1 og 9 til 1, befinder  

 sig inden for sådanne basislinier.
 2. Sådanne basisliniers længde må ikke overskride 100  

 sømil, med undtagelse af, at op til 3 procent af det samlede antal  

 basislinier, som indeslutter et arkipelag, kan overskride denne længde,  

 idet de dog højst må have en længde på 125  

 sømil.
 3. Sådanne basislinier må ikke trækkes på en  

 sådan måde, at de kendeligt afviger fra arkipelagets almindelige  

 form.
 4. Sådanne basislinier må ikke trækkes til eller fra  

 lavvandsgrunde, medmindre der på disse er bygget fyrtårne eller  

 lignende installationer, der til stadighed ligger over havoverfladen, eller  

 hvor en lavvandsgrund er beliggende helt eller delvist i en afstand, som ikke  

 overskrider søterritoriets bredde fra den nærmeste ø.
 5. En arkipelagstat må ikke anvende basisliniesystemet på en  

 sådan måde, at en anden stats søterritorium derved  

 afskæres fra det åbne hav eller fra en eksklusiv økonomisk  

 zone.
 6. Såfremt en del af en arkipelagstats arkipelagfarvande ligger  

 mellem to dele af en umiddelbart tilstødende nabostat, skal  

 eksisterende rettigheder og alle andre legitime interesser, som den  

 sidstnævnte stat traditionelt har udøvet over sådanne  

 farvande, og alle mellem disse stater ved aftale fastsatte rettigheder  

 opretholdes og respekteres.
 7. Ved beregningen af forholdet mellem vand og land i henhold til  

 stk. 1 kan landområder omfatte farvande beliggende inden for  

 øers og atollers kystrev, herunder den del af et stejlt oceanisk  

 plateau, som er indesluttet eller næsten indesluttet af en kæde  

 af kalkstensøer og rev, tørre ved lavvande, beliggende på  

 omkredsen af plateauet.
8. Basislinier trukket i overensstemmelse med denne artikel skal  

 fremgå af søkort i tilskrækkelig stor målestok til  

 at bestemme deres position.
Alternativt kan de erstattes af lister over  

 geografiske punktkoordinater med angivelse af geodætisk datum.
 9. Arkipelagstaten skal behørigt offentliggøre sådanne  

 søkort eller lister over geografiske koordinater og skal deponere en  

 kopi af sådanne søkort eller lister hos De Forenede Nationers  

 generalsekretær.
Artikel 48 Måling af bredden af søterritoriet, den  

 tilstødende zone, den eksklusive økonomiske zone og  

 kontinentalsoklen Bredden af søterritoriet, den tilstødende zone, den  

 eksklusive økonomiske zone og kontinentalsoklen måles ud fra  

 arkipelagbasislinier trukket i overensstemmelse med artikel 47.
Artikel 49 Retlig status for arkipelagfarvande, luftrummet over  

 arkipelagfarvande, disses havbund og undergrund 1. En arkipelagstats suverænitet omfatter de farvande, der er  

 indesluttet af de arkipelagbasislinier, som er trukket i overensstemmelse med  

 artikel 47 og benævnt arkipelagfarvande, uden hensyn til deres dybde  

 eller afstand fra kysten.
 2. Suveræniteten omfatter såvel luftrummet over  

 arkipelagfarvandene som disses havbund og undergrund og de deri indeholdte  

 ressourcer.
 3. Suveræniteten udøves på de betingelser, der er  

 fastsat i henhold til dette kapitel.
 4. De i dette kapitel fastsatte regler for passage i arkipelager  

 berører ikke i anden henseende arkipelagfarvandenes status, herunder  

 sejlruterne, eller arkipelagstatens udøvelse af dens suverænitet  

 over sådanne farvande og deres luftrum, havbund og undergrund og de  

 deri indeholdte ressourcer.
Artikel 50 Afgrænsning af indre farvande Arkipelagstaten kan i overensstemmelse med artikel 9, 10 og 11 inden for  

 sine arkipelagfarvande trække skæringslinier til  

 afgrænsning af de indre farvande.
Artikel 51 Eksisterende aftaler, traditionelle fiskerettigheder og  

 eksisterende undersøiske kabler 1. Uden at dette berører artikel 49 skal en arkipelagstat  

 respektere eksisterende aftaler med andre stater og anerkende umiddelbart  

 tilstødende nabostaters traditionelle fiskerettigheder og andre  

 legitime aktiviteter i visse områder inden for arkipelagfarvandene.  

 Vilkårene og betingelserne for udøvelsen af sådanne  

 rettigheder og aktiviteter, herunder deres art, omfang og hvilke  

 områder, de vedrører, skal efter anmodning fra enhver af de  

 pågældende stater reguleres gennem bilaterale aftaler mellem dem.  

 Sådanne rettigheder må ikke overføres eller deles med  

 trediestater eller deres statsborgere.
2. Arkipelagstaten skal respektere eksisterende undersøiske kabler  

 udlagt af andre stater gennem dens farvande uden at berøre land.
En  

 arkipelagstat skal tillade vedligeholdelse og udskiftning af sådanne  

 kabler, når den modtager behørig underretning om deres  

 beliggenhed og om den påtænkte reparation eller udskiftning.
Artikel 52 Ret til uskadelig passage 1. Med forbehold af artikel 53 og uden at dette berører artikel 50  

 nyder skibe fra alle stater ret til uskadelig passage gennem  

 arkipelagfarvande i overensstemmelse med kapitel II, afsnit 3.
2. Arkipelagstaten kan, hvis det er af afgørende betydning for  

 beskyttelsen af dens sikkerhed og uden formelt eller reelt at  

 forskelsbehandle fremmede skibe, midlertidigt suspendere retten til uskadelig  

 passage for fremmede skibe i bestemte områder af dens  

 arkipelagfarvande.
En sådan suspension får først virkning  

 efter behørig offentliggørelse.
Artikel 53 Retten til passage i arkipelager 1. En arkipelagstat kan fastlægge sejlruter og flyruter, som er  

 hensigtsmæssige for fremmede skibe og luftfartøjers uafbrudte og  

 behørigt hurtige passage gennem eller over dens arkipelagfarvande og  

 det tilstødende søterritorium.
 2. Alle skibe og luftfartøjer har ret til passage i arkipelager i  

 sådanne sejlruter og flyruter.
 3. Passage i arkipelager betyder benyttelsen i overensstemmelse med denne  

 konvention af retten til normal sejlads og overflyvning udelukkende med  

 henblik på uafbrudt, behørigt hurtig og uhindret transit mellem  

 en del af det åbne hav eller en eksklusiv økonomisk zone og en  

 anden del af det åbne hav eller en eksklusiv økonomisk zone.
 4. Sådanne sejlruter og flyruter skal gå gennem  

 arkipelagfarvandene og det tilstødende søterritorium og skal  

 omfatte alle sædvanlige ruter, som benyttes i international sejlads  

 eller overflyvning gennem eller over arkipelagfarvandene, og, inden for  

 sådanne ruter, for så vidt angår skibe, alle  

 sædvanlige sejlruter, idet det forudsættes, at det ikke er  

 nødvendigt at fastlægge flere lige velegnede ruter mellem de  

 samme indgangs- og udgangspunkter.
5. Sådanne sejlruter og flyruter skal bestemmes ud fra en serie  

 sammenhængende akselinier fra ruternes indgangspunkter til  

 udgangspunkterne.
Skibe og luftfartøjer under passage i arkipelager  

 må ikke under passage afvige mere end 25 sømil til hver side fra  

 sådanne akselinier, forudsat at sådanne skibe og  

 luftfartøjer ikke sejler tættere til kysten end 10 procent af  

 afstanden mellem de nærmeste punkter på øer, som  

 grænser op til sejlruten.
 6. En arkipelagstat, som fastlægger sejlruter i henhold til denne  

 artikel, kan også oprette trafiksepareringer for skibes sikre passage  

 gennem snævre løb i sådanne sejlruter.
 7. En arkipelagstat kan efter omstændighederne og efter  

 behørig offentliggørelse erstatte sejlruter og  

 trafiksepareringer, som de tidligere har fastlagt eller oprettet, med andre  

 sejlruter og trafiksepareringer.
 8. Sådanne sejlruter og trafiksepareringer skal være i  

 overensstemmelse med almindeligt anerkendte internationale regler.
9. En arkipelagstat skal, når den fastlægger eller erstatter  

 sejlruter eller opretter eller erstatter trafiksepareringer, med henblik  

 på vedtagelse fremsætte forslag for den kompetente internationale  

 organisation.
Organisationen må kun vedtage sådanne sejlruter og  

 trafiksepareringer, som der kan blive enighed om med arkipelagstaten,  

 hvorefter arkipelagstaten kan fastlægge, oprette eller erstatte  

 dem.
 10. Arkipelagstaten skal tydeligt angive akserne på de sejlruter og  

 trafiksepareringer, som den har fastlagt eller foreskrevet på  

 søkort, som behørigt skal offentliggøres.
 11. Skibe skal under passage i arkipelager overholde de sejlruter og  

 trafiksepareringer, som er fastsat i overensstemmelse med denne artikel.
 12. Såfremt en arkipelagstat ikke fastlægger sejlruter eller  

 flyruter, kan retten til passage i arkipelager udøves gennem ruter,  

 som normalt benyttes i international trafik.
Artikel 54 Skibes og luftfartøjers pligter under passage,  

 forsknings- og opmålingsaktiviteter, arkipelagstatens pligter og  

 arkipelagstatens love og forskrifter vedrørende passage i  

 arkipelager Artikel 39, 40, 42 og 44 finder tilsvarende anvendelse ved passage i  

 arkipelager.
KAPITEL V DEN EKSKLUSIVE ØKONOMISKE ZONE Artikel 55 Den særlige retlige ordning for den eksklusive  

 økonomiske zone Den eksklusive økonomiske zone er et område beliggende udover  

 og stødende op til søterritoriet, der er undergivet den i dette  

 kapitel fastsatte særlige retlige ordning, i henhold til hvilken  

 kyststatens rettigheder og jurisdiktion og andre staters rettigheder og  

 friheder er fastlagt ved denne konventions relevante bestemmelser.
Artikel 56 Kyststatens rettigheder, jurisdiktion og pligter i den  

 eksklusive økonomiske zone 1. I den eksklusive økonomiske zone har kyststaten:
a)	suveræne rettigheder for så vidt angår  

 efterforskning og udnyttelse, bevarelse og forvaltning af havbundens,  

 undergrundens og den overliggende vandmasses naturlige ressourcer,  

 såvel levende som ikke-levende, samt med hensyn til andre aktiviteter  

 med henblik på økonomisk udnyttelse og efterforskning af zonen,  

 såsom udvinding af energi fra vandet, strømme og vind; b)	jurisdiktion som fastsat i de relevante bestem melser i denne  

 konvention med hensyn til:
i)	anlæg og benyttelse af kunstige øer, installationer og  

 anlæg; ii)	videnskabelig havforskning; iii)	beskyttelse og bevarelse af havmiljøet; c)	andre rettigheder og forpligtelser som fastsat i denne  

 konvention.
 2. Ved udøvelsen af sine rettigheder og opfyldelsen af sine pligter  

 i henhold til denne konvention skal kyststaten tage behørigt hensyn  

 til andre staters rettigheder og pligter og forholde sig på en  

 måde, som er forenelig med denne konventions bestemmelser.
 3. De i denne artikel omhandlede rettigheder med hensyn til havbunden og  

 undergrunden udøves i overensstemmelse med kapitel VI.
Artikel 57 Bredden af den eksklusive økonomiske zone Den eksklusive økonomiske zone må ikke strække sig ud  

 over 200 sømil fra de basislinier, fra hvilke søterritoriets  

 bredde måles.
Artikel 58 Andre staters rettigheder og pligter i den eksklusive  

 økonomiske zone 1. I den eksklusive økonomiske zone nyder alle stater, kyststater  

 såvel som indlandsstater, i overensstemmelse med de relevante  

 bestemmelser i denne konvention, de i artikel 87 omhandlede friheder til  

 sejlads og overflyvning, udlægning af undersøiske kabler og  

 rørledninger samt anden international retmæssig anvendelse af  

 det åbne hav, der er knyttet til disse friheder, såsom anvendelse  

 af havet i forbindelse med skibsfart, luftfart, undersøiske kabler og  

 rørledninger, og som er forenelige med denne konventions øvrige  

 bestemmelser.
 2. Artikel 88 til 115 og andre relevante folkeretlige regler finder  

 anvendelse på den eksklusive økonomiske zone i det omfang, de  

 ikke er uforenelige med dette kapitel.
 3. Stater skal ved udøvelsen af deres rettigheder og opfyldelsen af  

 deres pligter i den eksklusive økonomiske zone ifølge denne  

 konvention tage behørigt hensyn til kyststatens rettigheder og pligter  

 og skal overholde love og forskrifter udstedt af kyststaten i  

 overensstemmelse med denne konventions bestemmelser og andre folkeretlige  

 regler, for så vidt de ikke er uforenelige med dette kapitel.
Artikel 59 Grundlaget for løsning af konflikter  

 vedrørende tillæggelsen af rettigheder og jurisdiktion i den  

 eksklusive økonomiske zone I tilfælde, hvor denne konvention ikke tillægger kyststaten  

 eller andre stater rettigheder eller jurisdiktion inden for den eksklusive  

 økonomiske zone, og der opstår en konflikt mellem kyststatens og  

 en anden stats eller andre staters interesser, bør konflikten  

 løses på grundlag af ret og billighed, i lyset af alle relevante  

 omstændigheder og under hensyn til betydningen af de  

 pågældende interesser såvel for parterne som for det  

 internationale samfund som helhed.
Artikel 60 Kunstige øer, installationer og anlæg i den  

 eksklusive økonomiske zone 1. Kyststaten har i den eksklusive økonomiske zone eneret til at  

 bygge, give tilladelse til og regulere opførelsen, driften og brugen  

 af:
a)	kunstige øer; b)	installationer og anlæg med de formål, som er fastsat i  

 artikel 56 eller med andre økonomiske formål; c)	installationer og anlæg, som kan gribe forstyrrende ind i  

 kyststatens udøvelse af sine rettigheder i denne zone.
 2. Kyststaten skal have eksklusiv jurisdiktion over sådanne kunstige  

 øer, installationer og anlæg, herunder jurisdiktion med hensyn  

 til told-, afgifts-, sundheds-, sikkerheds- og indvandringslove og  

 -forskrifter.
3. Der skal gives behørig meddelelse om opførelsen af  

 sådanne kunstige øer, installationer eller anlæg, og der  

 skal opretholdes permanente anordninger, som giver advarsel om deres  

 tilstedeværelse.
Enhver installation eller ethvert anlæg, som er  

 forladt eller ikke mere er i brug, skal fjernes for at sikre sejladsen under  

 behørig hensyntagen til almindeligt anerkendte internationale normer  

 fastlagt i denne forbindelse af den kompetente internationale organisation.  

 En sådan fjernelse skal også tage behørigt hensyn til  

 fiskeriet, beskyttelsen af havmiljøet og andre staters rettigheder og  

 pligter.
Passende offentliggørelse skal gives om dybde, position og  

 dimensioner for enhver installation eller ethvert anlæg, som ikke er  

 fuldstændigt fjernet.
 4. Kyststaten kan om nødvendigt etablere rimelige sikkerhedszoner  

 rundt om sådanne kunstige øer, installationer og anlæg,  

 inden for hvilke den kan tage passende forholdsregler for at sikre  

 såvel sejladsens som de kunstige øers, installationers og  

 anlægs sikkerhed.
5. Kyststaten skal fastsætte bredden af sikkerhedszonerne under  

 hensyn til gældende internationale normer.
Disse zoner skal udformes  

 på en sådan måde, at de har en rimelig forbindelse med de  

 kunstige øers, installationers eller anlægs art og funktion.  

 Bredden af sikkerhedszonerne rundt om dem må ikke overstige 500 meter,  

 beregnet fra noget punkt på deres ydre kant, undtagen hvor dette er  

 tilladt ifølge almindeligt anerkendte internationale normer eller  

 anbefalet af den kompetente internationale organisation.
Behørig  

 meddelelse skal gives om udstrækningen af sikkerhedszoner.
 6. Alle skibe skal respektere disse sikkerhedszoner og skal overholde  

 almindeligt anerkendte internationale normer vedrørende sejlads i  

 nærheden af kunstige øer, installationer, anlæg og  

 sikkerhedszoner.
 7. Kunstige øer, installationer, anlæg og sikkerhedszonerne  

 rundt om disse må ikke etableres, hvor de kan virke forstyrrende  

 på brugen af anerkendte sejlruter af væsentlig betydning for  

 international sejlads.
8. Kunstige øer, installationer og anlæg besidder ikke  

 ø-status.
De har intet søterritorium, og deres  

 tilstedeværelse berører ikke afgrænsningen af  

 søterritoriet, den eksklusive økonomiske zone eller  

 kontinentalsoklen.
Artikel 61 Bevarelse af de levende ressourcer 1. Kyststaten skal fastsætte de tilladte fangstmængder af de  

 levende ressourcer i sin eksklusive økonomiske zone.
2. Kyststaten skal under hensyntagen til det mest pålidelige  

 videnskabelige materiale, der står til dens rådighed, gennem  

 passende bevarelses- og forvaltningsforanstaltninger sikre, at opretholdelsen  

 af de levende ressourcer i den eksklusive økonomiske zone ikke bringes  

 i fare ved overudnyttelse.
Efter behov skal kyststaten og kompetente  

 internationale organisationer, det være sig lokale, regionale eller  

 globale, samarbejde herom.
 3. Sådanne foranstaltninger skal ligeledes være udformet med  

 henblik på at bevare eller genoprette bestandene af udnyttede arter  

 på niveauer, som kan give det største vedvarende udbytte, under  

 hensyntagen til relevante miljømæssige og økonomiske  

 faktorer, herunder de økonomiske behov hos kystfiskersamfund og  

 udviklingslandes særlige behov, samt under hensyntagen til  

 fiskerimønstre, bestandenes indbyrdes afhængighed og almindeligt  

 anbefalede internationale minimumsnormer, det være sig lokale,  

 regionale eller globale.
 4. Når kyststaten træffer sådanne foranstaltninger, skal  

 den tage hensyn til virkningerne på arter, som er knyttet til eller  

 afhængige af udnyttede arter, med henblik på at bevare eller  

 genoprette bestandene af sådanne tilknyttede eller afhængige  

 arter på eller over niveauer, hvor deres reproduktion ikke kan blive  

 alvorligt truet.
 5. Tilgængelige videnskabelige oplysninger, statistikker over  

 fangst- og fiskeindsats og andre relevante data for bevarelsen af  

 fiskebestandene skal stilles til rådighed og udveksles  

 regelmæssigt gennem kompetente internationale organisationer, det  

 være sig lokale, regionale eller globale, efter behov og med deltagelse  

 af alle de berørte stater, herunder stater, hvis statsborgere har  

 tilladelse til at fiske i den eksklusive økonomiske zone.
Artikel 62 Udnyttelse af de levende ressourcer 1. Kyststaten skal med forbehold af artikel 61 fremme den optimale  

 udnyttelse af de levende ressourcer i den eksklusive økonomiske  

 zone.
2. Kyststaten skal fastsætte sin kapacitet for udnyttelsen af de  

 levende ressourcer i den eksklusive økonomiske zone.
Hvor kyststaten  

 ikke har kapacitet til at udnytte hele den tilladte fangstmængde, skal  

 den ved aftale eller andre arrangementer og ifølge de i stk. 4  

 omhandlede vilkår, betingelser, love og forskrifter give andre stater  

 adgang til overskuddet af den tilladte fangstmængde under særlig  

 hensyntagen til artikel 69 og 70, særligt i forhold til de deri  

 omhandlede udviklingslande.
 3. Kyststaten skal, når den ifølge denne artikel giver andre  

 stater adgang til sin eksklusive økonomiske zone, tage alle relevante  

 faktorer i betragtning, herunder, bl.a., betydningen af områdets  

 levende ressourcer for vedkommende kyststats økonomi og dens  

 øvrige nationale interesser, artikel 69 og 70, udviklingslandenes  

 behov i det lokale eller regionale område for at udnytte dele af  

 overskuddet og behovet for at formindske økonomisk forvridning i  

 stater, hvis statsborgere efter sædvane har drevet fiskeri i zonen,  

 eller som har gjort sig væsentlige bestræbelser inden for  

 forskning og identifikation af bestandene.
4. Andre staters statsborgere, som driver fiskeri i den eksklusive  

 økonomiske zone, skal overholde de bevarelsesforanstaltninger og andre  

 vilkår og betingelser, der er fastsat i kyststatens love og  

 forskrifter.
Disse love og forskrifter skal være i overensstemmelse med  

 denne konvention og kan bl.a. omfatte følgende:
a)	udstedelse af licenser til fiskere, fiskefartøjer og  

 fangstredskaber, herunder betaling af gebyrer og andre former for  

 godtgørelse, som, hvor der er tale om udviklingskyststater, kan  

 bestå af passende kompensation til fiskeindustrien inden for  

 finansiering, udstyr og teknologi; b)	fastsættelse af, hvilke arter der må fanges,  

 fangstkvoter, det være sig i relation til bestemte bestande eller  

 grupper af bestande eller fangstmængder pr. fartøj inden for et  

 bestemt tidsrum eller til fangstmængden for nogen stats statsborgere i  

 løbet af et nærmere angivet tidsrum; c)	regulering af fangstsæsoner og fiskeriområder, type,  

 størrelse og omfang af redskaber, samt type, størrelse og antal  

 af de fiskefartøjer, som må benyttes; d)	fastsættelse af, alder og størrelse for fisk og andre  

 arter, som må fanges; e)	angivelse af, hvilke oplysninger der kræves om  

 fiskefartøjer, herunder statistik for fangstmængde og -indsats,  

 og fartøjspositionsberetninger; f)	forpligtelse til, med kyststatens bemyndigelse og under dennes  

 kontrol, at udføre og regulere nærmere angivne  

 fiskeriforskningsprogrammer, herunder indsamle og fordele fangstprøver  

 og rapportere om videnskabelige data i forbindelse hermed; g)	kyststatens placering af observatører eller praktikanter  

 ombord på sådanne fartøjer; h)	landing af hele eller en del af sådanne fartøjers  

 fangstmængde i kyststatens havne; i)	vilkår og betingelser i forbindelse med joint ventures eller  

 andre samarbejdsarrangementer; j)	krav til uddannelse af personale og overførsel af  

 fiskeriteknologi, herunder styrkelse af kyststatens  

 fiskeriforskningskapacitet; k)	håndhævelsesprocedurer.
 5. Kyststater skal give behørig underretning om love og forskrifter  

 vedrørende bevarelse og forvaltning.
Artikel 63 Bestande, der forekommer inden for to eller flere  

 kyststaters eksklusive økonomiske zoner eller både inden for den  

 eksklusive økonomiske zone og i et område, der støder op  

 til denne 1. Hvor samme bestand eller bestande af tilknyttede arter forekommer inden  

 for to eller flere kyststaters eksklusive økonomiske zoner, skal disse  

 stater søge, enten direkte eller gennem passende lokale eller  

 regionale organisationer, at nå til enighed om de nødvendige  

 foranstaltninger med henblik på at koordinere og sikre bevarelsen og  

 udviklingen af sådanne bestande, uden at dette berører de  

 øvrige bestemmelser i dette kapitel.
 2. Hvor den samme bestand eller de samme bestande af tilknyttede arter  

 forekommer både inden for den eksklusive økonomiske zone og i et  

 område, som støder op til zonen, skal kyststaten og stater, som  

 driver fiskeri af sådanne bestande i det tilstødende  

 område, søge, enten direkte eller gennem passende lokale eller  

 regionale organisationer, at nå til enighed om de nødvendige  

 foranstaltninger med henblik på bevarelsen af disse bestande i det  

 tilstødende område.
Artikel 64 Stærkt vandrende arter 1. Kyststaten og andre stater, hvis statsborgere i området driver  

 fiskeri efter de i bilag I omhandlede stærkt vandrende arter, skal  

 samarbejde direkte eller gennem passende internationale organisationer med  

 henblik på at sikre bevarelsen af og fremme den optimale udnyttelse af  

 sådanne arter overalt i området, både inden for og uden for  

 den eksklusive økonomiske zone.
I områder, hvor der ikke findes  

 en passende international organisation, skal kyststaten og andre stater, hvis  

 statsborgere udnytter disse arter i det pågældende område,  

 samarbejde med henblik på at etablere en sådan organisation og  

 deltage i dens arbejde.
 2. Stk. 1 finder anvendelse i tilslutning til de andre bestemmelser i  

 dette kapitel.
Artikel 65 Havpattedyr Intet i dette kapitel begrænser kyststatens ret, eller i givet fald  

 en international organisations kompetence, til at forbyde, indskrænke  

 eller regulere udnyttelsen af havpattedyr på en strengere måde  

 end foreskrevet i dette kapitel.
Stater skal samarbejde med henblik på  

 bevarelsen af havpattedyr og skal i særlig grad gennem de passende  

 internationale organisationer arbejde med henblik på bevarelse,  

 forvaltning og studium af hvaler.
Artikel 66 Anadrome bestande 1. Stater, i hvis floder anadrome bestande har deres oprindelse, skal have  

 den primære interesse i og ansvar for sådanne bestande.
2. Den stat, i hvilken anadrome bestande har deres oprindelse, skal sikre  

 bevarelsen af disse gennem indførelse af passende  

 reguleringsforanstaltninger for fiskeri i alle farvande, som ligger inden for  

 de ydre grænser af dens eksklusive økonomiske zone, og for det i  

 stk. 3, litra b), omhandlede fiskeri.
Oprindelsesstaten kan, efter  

 konsultationer med de i stk. 3 og 4 nævnte andre stater, som  

 driver fiskeri af disse bestande, fastsætte samlede tilladte  

 fangstmængder for bestande, som har deres oprindelse i dens floder.
 3.
a)	Fiskeri af anadrome bestande må kun drives i farvande, som  

 ligger inden for de ydre grænser af eksklusive økonomiske zoner,  

 undtagen i tilfælde, hvor denne bestemmelse vil medføre  

 økonomisk forvridning for en anden stat end oprindelsesstaten.
Med  

 hensyn til fiskeri uden for de ydre grænser af den eksklusive  

 økonomiske zone skal de pågældende stater afholde  

 konsultationer med henblik på at nå til enighed om vilkår  

 og betingelser for sådant fiskeri, under behørig hensyntagen til  

 kravene om bevarelse og oprindelsesstatens behov for disse bestande.
 b)	Oprindelsesstaten skal medvirke til at formindske økonomisk  

 forvridning i sådanne andre stater, som driver fiskeri efter disse  

 bestande, under hensyntagen til sådanne staters normale  

 fangstmængde og udnyttelsesmetoder samt til alle områder, inden  

 for hvilke sådant fiskeri har fundet sted.
 c)	Oprindelsesstaten skal for så vidt angår udnyttelsen af  

 bestande, som har deres oprindelse i dens floder, vise særligt hensyn  

 til de i litra b) omhandlede stater, som efter aftale med oprindelsstaten  

 deltager i foranstaltninger til fornyelse af anadrome bestande, især  

 ved at deltage i finansieringen af disse foranstaltninger.
 d)	Håndhævelse af forskrifter vedrørende anadrome  

 bestande uden for den eksklusive økonomiske zone skal ske ved aftale  

 mellem oprindelsesstaten og de øvrige berørte stater.
 4. I tilfælde, hvor anadrome bestande vandrer ind i eller gennem  

 farvande, som ligger inden for en anden stats end oprindelsesstatens  

 eksklusive økonomiske zones ydre grænser, skal denne anden stat  

 samarbejde med oprindelsesstaten med henblik på bevarelse og  

 forvaltning af sådanne bestande.
 5. Den stat, i hvilken anadrome bestande har deres oprindelse, og andre  

 stater, som driver fiskeri efter disse bestande, skal træffe  

 foranstaltninger til gennemførelsen af denne artikel, efter behov  

 gennem regionale organisationer.
Artikel 67 Katadrome arter 1. En kyststat, i hvis farvande katadrome arter tilbringer den  

 største del af deres livscyklus, skal have ansvaret for forvaltningen  

 af disse arter og skal sikre, at vandrende fisk kan komme ind og ud af disse  

 farvande.
 2. Udnyttelse af katadrome arter må kun ske i farvande, som ligger  

 inden for de ydre grænser af eksklusive økonomiske zoner.  

 Udnyttelsen i eksklusive økonomiske zoner skal finde sted i henhold  

 til denne artikel og de øvrige bestemmelser i denne konvention  

 vedrørende fiskeri i disse zoner.
3. I tilfælde, hvor katadrome fisk vandrer gennem en anden stats  

 eksklusive økonomiske zone, enten som yngel eller kønsmodne  

 fisk, skal forvaltningen, herunder udnyttelsen, af sådanne fisk  

 reguleres i henhold til aftale mellem den i stk. 1 omhandlede stat og  

 vedkommende anden stat.
En sådan aftale skal sikre en rationel  

 forvaltning af arterne og tage hensyn til den i stk. 1 nævnte  

 stats ansvar for opretholdelsen af disse arter.
Artikel 68 Sedentære arter Dette kapitel finder ikke anvendelse på sedentære arter som  

 defineret i artikel 77, stk. 4.
Artikel 69 Indlandsstaters rettigheder 1. Indlandsstater skal i overensstemmelse med denne artikel og artikel 61  

 og 62, på et retfærdigt grundlag, have ret til at deltage i  

 udnyttelsen af en passende del af overskuddet af de levende ressourcer i  

 eksklusive økonomiske zoner henhørende under kyststater i samme  

 lokale eller regionale område, under hensyntagen til alle de  

 pågældende staters relevante økonomiske og geografiske  

 forhold.
 2. Betingelserne og formen for en sådan deltagelse skal  

 fastsættes af vedkommende stater gennem bila terale, lokale eller  

 regionale aftaler, under hensyntagen til bl.a.:
a)	behovet for at undgå ugunstige indvirkninger på  

 kyststaternes fiskerisamfund eller fiskeindustri; b)	den udstrækning, i hvilken indlandsstaten, i overensstemmelse  

 med denne artikel, ifølge eksisterende bilaterale, lokale eller  

 regionale aftaler deltager eller er berettiget til at deltage i udnyttelsen  

 af de levende ressourcer i andre kyststaters eksklusive økonomiske  

 zoner; c)	den udstrækning, i hvilken andre indlandsstater og geografisk  

 forfordelte stater deltager i udnyttelsen af de levende ressourcer i  

 kyststatens eksklusive økonomiske zone og det deraf følgende  

 behov for at undgå at udsætte nogen enkelt kyststat eller en del  

 heraf for en særlig byrde; d)	det ernæringsmæssige behov hos de respektive staters  

 befolkninger.
3. Når en kyststats udnyttelseskapacitet nærmer sig et punkt,  

 som vil kunne sætte den i stand til at udnytte hele den tilladte  

 fangstmængde af de levende ressourcer i dens eksklusive  

 økonomiske zone, skal den og vedkommende andre stater samarbejde om  

 etableringen af retfærdige ordninger på et bilateralt, lokalt  

 eller regionalt grundlag med henblik på at tillade, at udviklingslande,  

 som er indlandsstater, i samme lokale eller regionale område deltager i  

 udnyttelsen af de levende ressourcer i eksklusive økonomiske zoner,  

 som henhører under kyststater i det lokale eller regionale  

 område, på en sådan måde, som forholdene taget i  

 betragtning måtte findes passende, og på vilkår, som er  

 tilfredsstillende for alle parter.
Ved gennemførelsen af denne  

 bestemmelse skal der ligeledes tages hensyn til de i stk. 2 nævnte  

 faktorer.
 4. Ifølge denne artikel skal udviklede indlandsstater kun  

 være berettigede til at deltage i udnyttelsen af de levende ressourcer  

 i udviklede kyststaters eksklusive økonomiske zoner i samme lokale  

 eller regionale område under hensyntagen til, i hvilken  

 udstrækning kyststaten, ved at give andre stater adgang til de levende  

 ressourcer i sin eksklusive økonomiske zone, har taget behovet for at  

 formindske ugunstige indvirkninger på fiskerisamfund og  

 økonomisk forvridning i stater, hvis statsborgere efter sædvane  

 har drevet fiskeri i denne zone, i betragtning.
 5. De ovennævnte bestemmelser griber ikke ind i ordninger, som  

 måtte være aftalt i lokale eller regionale områder, hvor  

 kyststaterne kan overdrage indlandsstater i samme lokale eller regionale  

 område lige rettigheder eller fortrinsrettigheder til udnyttelsen af de  

 levende ressourcer i deres eksklusive økonomiske zoner.
Artikel 70 Geografisk forfordelte staters rettigheder 1. Geografisk forfordelte stater skal i overensstemmelse med denne artikel  

 og artikel 61 og 62 have ret til, på et ligeligt grundlag, at deltage i  

 udnyttelsen af en passende del af overskuddet af de levende ressourcer i  

 eksklusive økonomiske zoner henhørende under kyststater i samme  

 lokale eller regionale område, under hensyntagen til alle de  

 pågældende staters relevante økonomiske og geografiske  

 forhold.
 2. I dette kapitel betyder »geografisk forfordelte stater« kyststater,  

 herunder stater, som grænser op til lukkede eller delvis lukkede have,  

 hvis geografiske beliggenhed gør dem afhængige af udnyttelsen af  

 de levende ressourcer i andre staters eksklusive økonomiske zoner i  

 det lokale eller regionale område med henblik på at skaffe  

 tilstrækkelige forsyninger af fisk til ernæringen af deres  

 befolkninger eller dele deraf, samt kyststater, som ikke kan gøre krav  

 på egne eksklusive økonomiske zoner.
 3. Betingelserne og formen for en sådan deltagelse skal  

 fastsættes af vedkommende stater gennem bilaterale, lokale eller  

 regionale aftaler, under hensyntagen til bl.a.:
a)	behovet for at undgå ugunstige indvirkninger på  

 kyststaternes fiskerisamfund eller fiskeindustrier; b)	den udstrækning, i hvilken en geografisk forfordelt stat i  

 overensstemmelse med denne artikel, ifølgeeksisterende bilaterale,  

 lokale eller regionale aftaler deltager eller er berettiget til at deltage i  

 udnyttelsen af levende ressourcer i andre kyststaters eksklusive  

 økonomiske zoner; c)	den udstrækning, i hvilken andre geografisk forfordelte stater  

 og indlandsstater deltager i udnyttelsen af de levende ressourcer i  

 kyststatens eksklusive økonomiske zone og det deraf følgende  

 behov for at undgå en særlig byrde for nogen enkelt kyststat  

 eller en del af den; d)	de ernæringsmæssige behov hos de respektive staters  

 befolkninger.
4. Når en kyststats udnyttelseskapacitet nærmer sig et punkt,  

 som vil kunne sætte den i stand til at udnytte hele den tilladte  

 fangstmængde af de levende ressourcer i dens eksklusive  

 økonomiske zone, skal den og vedkommende andre stater samarbejde om  

 etableringen af retfærdige ordninger på et bilateralt, lokalt  

 eller regionalt grundlag med henblik på at tillade, at geografisk  

 forfordelte udviklingslande i samme lokale eller regionale område  

 deltager i udnyttelsen af de levende ressourcer i eksklusive  

 økonomiske zoner, henhørende under kyststater i det lokale  

 eller regionale område, på en sådan måde, som  

 forholdene taget i betragtning måtte findes passende, og på  

 vilkår, som er tilfredsstillende for alle parter.
Ved  

 gennemførelsen af denne bestemmelse skal der ligeledes tages hensyn  

 til de i stk. 3 nævnte faktorer.
 5. Ifølge denne artikel skal udviklede geografisk forfordelte  

 stater kun være berettiget til at deltage i udnyttelsen af de levende  

 ressourcer i udviklede kyststaters eksklusive økonomiske zoner i samme  

 lokale eller regionale område under hensyntagen til, i hvilken  

 udstrækning kyststaten, ved at give andre stater adgang til de levende  

 ressourcer i sin eksklusive økonomiske zone, har taget behovet for at  

 formindske ugunstige indvirkninger på fiskerisamfund og  

 økonomisk forvridning i stater, hvis statsborgere efter sædvane  

 har drevet fiskeri i denne zone, i betragtning.
 6. De ovennævnte bestemmelser griber ikke ind i ordninger, som  

 måtte være aftalt i lokale eller regionale områder, hvor  

 kyststaterne kan overdrage geografisk forfordelte stater i samme lokale eller  

 regionale område lige rettigheder eller fortrinsrettigheder til  

 udnyttelsen af de levende ressourcer i deres eksklusive økonomiske  

 zoner.
Artikel 71 Tilfælde, hvor artikel 69 og 70 ikke er  

 anvendelige Artikel 69 og 70 finder ikke anvendelse på en kyststat, hvis  

 økonomi i afgørende grad er afhængig af udnyttelsen af de  

 levende ressourcer i dens eksklusive økonomiske zone.
Artikel 72 Begrænsninger i overførsel af  

 rettigheder 1. De i artikel 69 og 70 omhandlede rettigheder til at udnytte levende  

 ressourcer må ikke, medmindre andet er aftalt af vedkommende stater,  

 direkte eller indirekte overføres til trediestater eller disses  

 statsborgere ved forpagtning eller licens, ved indgåelse af joint  

 ventures eller på nogen anden måde, der har virkning som en  

 sådan overførsel.
 2. Førnævnte bestemmelse udelukker ikke vedkommende stater  

 fra at opnå teknisk eller finansiel hjælp fra trediestater eller  

 internationale organisationer med henblik på at lette udøvelsen  

 af rettighederne i henhold til artikel 69 og 70, forudsat at det ikke har den  

 i stk. 1 nævnte virkning.
Artikel 73 Håndhævelse af kyststatens love og  

 forskrifter 1. Kyststaten kan i udøvelsen af sine suveræne rettigheder  

 til at udforske, udnytte, bevare og forvalte de levende ressourcer i den  

 eksklusive økonomiske zone træffe sådanne forholdsregler,  

 herunder bording, inspektion, tilbageholdelse og andre retsskridt, som  

 måtte være nødvendige for at sikre overholdelse af de love  

 og forskrifter, som den har udstedt i overensstemmelse med denne  

 konvention.
 2. Opbragte eller tilbageholdte fartøjer og deres besætninger  

 skal omgående frigives mod passende kaution eller anden  

 sikkerhedsstillelse.
 3. Kyststatens straffeforanstaltninger for overtrædelse af  

 fiskerilove og -forskrifter i den eksklusive økonomiske zone må  

 ikke, medmindre der foreligger aftaler mellem de pågældende  

 stater om det modsatte, omfatte fængsling eller nogen anden form for  

 korporlig afstraffelse.
 4. I tilfælde af opbringning eller tilbageholdelse af fremmede  

 fartøjer skal kyststaten, gennem passende kanaler, omgående  

 underrette flagstaten om, hvilke foranstaltninger, der er truffet,  

 såvel som om enhver straf, der i den anledning måtte være  

 pålagt.
Artikel 74 Afgrænsning af den eksklusive økonomiske  

 zone mellem stater med kyster, der ligger over for eller grænser op til  

 hinanden 1. Afgrænsningen af den eksklusive økonomiske zone mellem  

 stater med kyster, der ligger over for eller grænser op til hinanden,  

 skal ske ved aftale på grundlag af folkeretten, som anført i  

 artikel 38 i statutten for Den Internationale Domstol, med henblik på  

 at nå frem til en rimelig løsning.
 2. Såfremt der ikke inden for et rimeligt tidsrum kan komme en  

 aftale i stand, skal de pågældende stater anvende de i kapitel XV  

 foreskrevne procedurer.
3. De pågældende stater skal, indtil den i stk. 1  

 omhandlede aftale foreligger, i forståelsens og samarbejdets ånd  

 bestræbe sig mest muligt på at aftale foreløbige ordninger  

 af praktisk art samt på i denne overgangsperiode ikke at hindre eller  

 bringe opnåelsen af den endelige aftale i fare.
Sådanne ordninger  

 griber ikke ind i den endelige afgrænsning.
 4. I tilfælde, hvor der foreligger en aftale mellem de  

 pågældende stater, skal spørgsmål vedrørende  

 afgrænsningen af den eksklusive økonomiske zone afgøres i  

 overensstemmelse med bestemmelserne i denne aftale.
Artikel 75 Søkort og lister med geografiske koordinater 1. I overensstemmelse med dette kapitel skal den eksklusive  

 økonomiske zones ydre grænselinier, og afgrænsningen  

 foretaget i overensstemmelse med artikel 74 fremgå af søkort i  

 tilstrækkelig stor målestok til at bestemme deres position.
Hvor  

 det måtte findes hensigtsmæssigt, kan lister over geografiske  

 punktkoordinater med angivelse af geodætisk datum erstatte  

 sådanne ydre grænselinier eller afgrænsningslinier.
 2. Kyststaten skal behørigt offentliggøre sådanne  

 søkort eller lister over geografiske koordinater og skal deponere en  

 kopi af sådanne søkort eller lister hos De Forenede Nationers  

 generalsekretær.
KAPITEL VI KONTINENTALSOKLEN Artikel 76 Definition af kontinentalsoklen 1. En kyststats kontinentalsokkel omfatter havbunden i de  

 undersøiske områder, der i hele den naturlige forlængelse  

 af dens landterritorium strækker sig ud over søterritoriet, til  

 yderkanten af kontinentalmargenen, eller til en afstand af 200 sømil  

 fra de basislinier, hvorfra bredden af søterritoriet måles, i  

 tilfælde hvor kontinentalmargenens yderkant ikke strækker sig ud  

 hertil.
 2. En kyststats kontinentalsokkel må ikke strække sig ud over  

 de grænser, der er fastsat i stk. 4-6.
3. Kontinentalmargenen omfatter den undersøiske forlængelse  

 af kyststatens landmassiv og består af den til soklen, skråningen  

 og hævningen hørende havbund og undergrund.
Den omfatter ikke  

 dybhavsbunden med dens undersøiske bjergkæder eller dens  

 undergrund.
 4.
 a)	For så vidt angår denne konvention skal kyststaten  

 fastsætte kontinentalmargenens yderkant overalt, hvor margenen  

 strækker sig ud over 200 sømil fra de basislinier, hvorfra  

 bredden af søterritoriet måles, ved enten:
i)	en linie trukket i overensstemmelse med stk. 7 på grundlag af  

 de yderste faste punkter, i hvilke tykkelsen af faste sedimenter er mindst 1  

 procent af den korteste afstand fra et sådant punkt til foden af  

 kontinentalskråningen; eller ii)	en linie trukket i overensstemmelse med stk. 7 på grundlag af  

 faste punkter, som er beliggende højst 60 sømil fra foden af  

 kontinentalskråningen.
 b)	Såfremt andet ikke kan godtgøres, skal foden af  

 kontinentalskråningen fastsættes som det punkt, hvor der er den  

 største ændring i hældningsgraden ved skråningens  

 basis.
 5. De faste punkter omfattende linien for kontinentalsoklens yderpunkter  

 på havbunden draget i overensstemmelse med stk. 4, litra a), i) og  

 ii), skal enten ikke ligge mere end 350 sømil fra de basislinier,  

 hvorfra bredden af søterritoriet måles, eller skal ikke ligge  

 mere end 100 sømil fra 2.500 meter-isobathen, som er en linie, der  

 forbinder dybder på 2.500 meter.
6. Uanset stk. 5 må kontinentalsoklens ydergrænser  

 på undersøiske bjergkæder ikke være mere end 350  

 sømil fra de basislinier, hvorfra bredden af søterritoriet  

 måles.
Dette stk. finder ikke anvendelse på  

 undersøiske hævninger, som er naturlige bestanddele af  

 kontinentalmargenen, såsom dens plateauer, forhøjninger,  

 højderygge, banker og udløbere.
 7. Kyststaten skal drage de ydre grænser for sin kontinentalsokkel,  

 hvor denne sokkel strækker sig ud over 200 sømil fra de  

 basislinier, hvorfra bredden af søterritoriet måles, ved  

 hjælp af rette linier med en længde på højst 60  

 sømil, og som forbinder faste punkter, fastlagt ved hjælp af  

 bredde- og længdegradskoordinater.
8. Oplysninger om grænserne for den del af kontinentalsoklen, der  

 strækker sig ud over 200 sømil fra de basislinier, hvorfra  

 bredden af søterritoriet måles, skal af kyststaten  

 forelægges for Kommissionen for Kontinentalsoklens Grænser nedsat  

 i henhold til bilag II på grundlag af ligelig geografisk  

 repræsentation.
Kommissionen skal fremsætte henstillinger til  

 kyststaterne om anliggender vedrørende fastlæggelsen af de ydre  

 grænser for deres kontinentalsokkel.
Grænserne for soklen  

 fastlagt af en kyststat på grundlag af disse henstillinger er endelige  

 og bindende.
9. Kyststaten skal hos De Forenede Nationers generalsekretær  

 deponere søkort og relevante oplysninger, herunder geodætisk  

 datum, som permanent beskriver de ydre grænser for dens  

 kontinentalsokkel.
Generalsekretæren skal sørge for  

 behørig offentliggørelse af disse dokumenter.
 10. Bestemmelserne i denne artikel berører ikke  

 spørgsmålet om afgrænsning af kontinentalsoklen mellem  

 stater med kyster, der ligger over for eller grænser op til  

 hinanden.
Artikel 77 Kyststatens rettigheder over kontinentalsoklen 1. Kyststaten udøver suveræne rettigheder over  

 kontinentalsoklen for så vidt angår efterforskningen af den og  

 udnyttelsen af dens naturlige ressourcer.
 2. De i stk. 1 nævnte rettigheder er eksklusive i den forstand,  

 at hvis kyststaten ikke efterforsker kontinentalsoklen eller udnytter dens  

 naturlige ressourcer, må ingen foretage disse aktiviteter uden  

 kyststatens udtrykkelige samtykke.
 3. Kyststatens rettigheder til kontinentalsoklen er ikke betinget af  

 effektiv eller formel okkupation, eller af nogen udtrykkelig  

 erklæring.
 4. De i dette kapitel nævnte naturlige ressourcer består af  

 havbundens og undergrundens mineralske og andre ikke-levende forekomster samt  

 levende organismer, som tilhører sedentære arter, dvs. at de,  

 når de er fangstmodne, enten er fastsiddende på eller under  

 havbunden, eller er ude af stand til at bevæge sig uden at være i  

 stadig fysisk berøring med havbunden eller undergrunden.
Artikel 78 Retlig status for de overliggende farvande og  

 luftrummet, og andre staters rettigheder og friheder 1. Kyststatens rettigheder over kontinentalsoklen påvirker ikke den  

 retlige status for de overliggende farvande eller luftrummet over disse  

 farvande.
 2. Kyststatens udøvelse af rettigheder over kontinentalsoklen  

 må ikke gribe ind i eller medføre nogen uberettiget  

 krænkelse af sejladsen eller andre staters rettigheder eller friheder  

 som foreskrevet i denne konvention.
Artikel 79 Undersøiske kabler og rørledninger  

 på kontinentalsoklen 1. Alle stater er berettiget til at udlægge undersøiske  

 kabler og rørledninger på kontinentalsoklen i overensstemmelse  

 med denne artikel.
 2. Med forbehold af sin ret til at træffe rimelige foranstaltninger  

 med henblik på efterforskning af kontinentalsoklen, udnyttelse af dens  

 naturlige ressourcer og forebyggelse, begrænsning og kontrol af  

 forurening fra rørledninger, må kyststaten ikke hindre  

 udlægning eller vedligeholdelse af sådanne kabler eller  

 rørledninger.
 3. Linieføringen for udlægningen af sådanne  

 rørledninger på kontinentalsoklen skal godkendes af  

 kyststaten.
 4. Intet i dette kapitel påvirker kyststatens ret til at  

 fastsætte regler for kabler eller rørledninger, som  

 fortsætter ind på dens land- eller søterritorium, eller  

 dens jurisdiktion over kabler eller rørledninger bygget eller benyttet  

 i forbindelse med efterforskningen af dens kontinentalsokkel eller  

 udnyttelsen af dens ressourcer eller driften af kunstige øer,  

 installationer og anlæg under dens jurisdiktion.
5. Stater skal ved udlægning af undersøiske kabler eller  

 rørledninger tage behørigt hensyn til allerede placerede kabler  

 eller rørledninger.
I særdeleshed må der ikke gøres  

 indskrænkning i mulighederne for at reparere eksisterende kabler eller  

 rørledninger.
Artikel 80 Kunstige øer, installationer og anlæg  

 på kontinentalsoklen Artikel 60 finder tilsvarende anvendelse på kunstige øer,  

 installationer og anlæg på kontinentalsoklen.
Artikel 81 Boringer i kontinentalsoklen Kyststaten har den eksklusive ret til at give tilladelse til og regulere  

 boringer i kontinentalsoklen til ethvert formål.
Artikel 82 Betalinger og bidrag for udnyttelsen af  

 kontinentalsoklen uden for 200 sømil 1. Kyststaten skal betale eller bidrage in natura for udnyttelsen af de  

 ikke-levende ressourcer i kontinentalsoklen uden for 200 sømil fra de  

 basislinier, hvorfra bredden af søterritoriet måles.
2. Betalingerne og bidragene skal erlægges årligt under hensyn  

 til et udvindingssteds samlede produktion efter de første fem  

 års produktion det pågældende sted.
I det sjette år  

 skal betalings- eller bidragssatsen andrage 1 procent af værdien eller  

 omfanget af produktionen på udvindingsstedet.
Satsen skal stige med 1  

 procent for hvert følgende år indtil det tolvte år og skal  

 derefter forblive 7 procent.
Produktion omfatter ikke ressourcer benyttet i  

 forbindelse med udnyttelse.
 3. Et udviklingsland, som er nettoimportør af en mineralsk  

 ressource produceret fra dets kontinentalsokkel, er fritaget for at  

 erlægge sådanne betalinger eller bidrag med hensyn til denne  

 mineralske ressource.
 4. Betalingerne eller bidragene skal erlægges til Myndigheden, som  

 på grundlag af retfærdige delingskriterier skal fordele dem til  

 de deltagende stater i denne konvention, under hensyntagen til  

 udviklingslandenes interesser og behov, i særdeleshed de mindst  

 udviklede og de udviklingslande, som er indlandsstater.
Artikel 83 Afgrænsning af kontinentalsoklen mellem stater med  

 kyster, der ligger over for eller grænser op til hinanden 1. Afgrænsningen af kontinentalsoklen mellem stater med kyster, der  

 ligger over for eller grænser op til hinanden, skal med henblik  

 på at nå frem til en rimelig løsning ske ved aftale  

 på grundlag af folkeretten, som anført i artikel 38 i statutten  

 for Den Internationale Domstol.
 2. Såfremt der ikke inden for et rimeligt tidsrum kan komme en  

 aftale i stand, skal de pågældende stater anvende de i kapitel XV  

 foreskrevne procedurer.
3. De pågældende stater skal indtil den i stk. 1  

 omhandlede aftale foreligger, i forståelsens og samarbejdets ånd  

 bestræbe sig mest muligt på at aftale foreløbige ordninger  

 af praktisk art samt på i denne overgangsperiode ikke at hindre eller  

 bringe opnåelsen af den endelige aftale i fare.
Sådanne ordninger  

 berører ikke den endelige afgrænsning.
 4. I tilfælde, hvor der foreligger en aftale mellem de  

 pågældende stater, skal spørgsmål vedrørende  

 afgrænsningen af kontinentalsoklen afgøres i overensstemmelse  

 med bestemmelserne i denne aftale.
Artikel 84 Søkort og lister med geografiske koordinater 1. Med forbehold af dette kapitel skal de ydre grænselinier for  

 kontinentalsoklen og afgrænsningen foretaget i overensstemmelse med  

 artikel 83 fremgå af søkort i tilstrækkelig stor  

 målestok til at bestemme deres position.
Hvor det måtte findes  

 hensigtsmæssigt, kan lister over geografiske punktkoordinater med  

 angivelse af geodætisk datum erstatte sådanne ydre  

 grænselinier eller afgrænsningslinier.
 2. Kyststaten skal behørigt offentliggøre sådanne  

 søkort eller lister over geografiske koordinater og skal deponere en  

 kopi heraf hos De Forenede Nationers generalsekretær og, for så  

 vidt angår sådanne, som angiver kontinentalsoklens ydre  

 grænselinjer, hos Myndighedens generalsekretær.
Artikel 85 Tunnelgravning Dette kapitel gør ingen indskrænkning i kyststatens ret til  

 at udnytte undergrunden ved tunnelgravning, uanset havdybden over  

 undergrunden.
KAPITEL VII DET ÅBNE HAV AFSNIT 1 ALMINDELIGE BESTEMMELSER Artikel 86 Dette kapitels anvendelsesområde Dette kapitel finder anvendelse på alle dele af havet, som ikke er  

 omfattet af den eksklusive økonomiske zone, søterritoriet, en  

 stats indre farvande eller en arkipelagstats arkipelagfarvande.
Denne artikel  

 medfører ingen indskrænkning i de friheder, som alle stater  

 nyder i den eksklusive økonomiske zone i overensstemmelse med artikel  

 58.
Artikel 87 Friheden på det åbne hav 1. Det åbne hav er åbent for alle stater, såvel  

 kyststater som indlandsstater.
Friheden på det åbne hav  

 udøves på de betingelser, som er fastsat i denne konvention og i  

 andre folkeretlige regler.
Den omfatter både for kyststater og  

 indlandsstater bl.a.:
a)	frihed til sejlads; b)	frihed til overflyvning; c)	frihed til at udlægge undersøiske kabler og  

 rørledninger, dog med forbehold af kapitel VI; d)	frihed til at anlægge kunstige øer og andre  

 installationer, som er tilladt i henhold til folkeretten, dog med forhold af  

 kapitel VI; e)	frihed til fiskeri, dog med forbehold af betingelserne i afsnit  

 2; f)	frihed til videnskabelig forskning, dog med forbehold af kapitel VI  

 og XIII.
 2. Disse friheder skal udøves af hver stat under behørig  

 hensyntagen til andre staters interesser i udøvelse af friheden  

 på det åbne hav samt under behørig hensyntagen til  

 rettighederne i henhold til denne konvention med hensyn til aktiviteter i  

 Området.
Artikel 88 Anvendelse af det åbne hav til fredelige  

 formål Det åbne hav skal være forbeholdt fredelige formål.
Artikel 89 Ugyldigheden af krav om suverænitet over det  

 åbne hav Ingen stat kan retsgyldigt underlægge nogen del af det åbne  

 hav sin suverænitet.
Artikel 90 Retten til sejlads Enhver stat har, hvad enten den er en kyststat eller en indlandsstat, ret  

 til at lade skibe sejle under sit flag på det åbne hav.
Artikel 91 Skibes nationalitet 1. Enhver stat skal fastsætte betingelserne for at give skibe sin  

 nationalitet, for registrering af skibe på sit territorium samt for  

 retten til at føre sit flag.
Skibe har den stats nationalitet, hvis  

 flag de er berettiget til at føre.
Der skal være en ægte  

 forbindelse mellem staten og skibet.
 2. Enhver stat skal til skibe, som den har givet retten til at føre  

 sit flag, udstede dokumenter, der viser dette.
Artikel 92 Skibes status 1. Skibe er kun berettiget til at sejle under én stats flag, og  

 bortset fra de undtagelsestilfælde, som udtrykkeligt er hjemlet ved  

 internationale overenskomster eller i denne konvention, er de på det  

 åbne hav alene undergivet denne stats jurisdiktion.
Et skib må  

 ikke ændre sit flag i løbet af en rejse eller under ophold i en  

 anløbshavn, undtagen i tilfælde af reelt ejerskifte eller reel  

 registreringsændring.
 2. Et skib, som sejler under to eller flere staters flag og benytter disse  

 efter forgodtbefindende, kan ikke påberåbe sig nogen af de  

 pågældende nationaliteter over for nogen anden stat og kan  

 sidestilles med et skib uden nationalitet.
Artikel 93 Skibe, som fører De Forenede Nationers, dens  

 særorganisationers eller Den Internationale Atomenergiorganisations  

 flag De foregående artikler tager ikke stilling til  

 spørgsmålet om adgangen for skibe, som benyttes i De Forenede  

 Nationers, dens særorganisationers eller Den Internationale  

 Atomenergiorganisations tjeneste, til at føre organisationens  

 flag.
Artikel 94 Flagstatens pligter 1. Enhver stat skal effektivt udøve sin jurisdiktion og kontrol i  

 administrative, tekniske og sociale anliggender over skibe, som fører  

 dens flag.
 2. I særdeleshed skal enhver stat:
a)	føre et skibsregister, som indeholder navne på og  

 detaljerede oplysninger om skibe, som fører dens flag, bortset fra  

 sådanne, som på grund af deres ringe størrelse er undtaget  

 fra almindeligt anerkendte internationale regler; og b)	udøve jurisdiktion i henhold til sit interne retssystem over  

 ethvert skib, som fører dens flag, og over dets kaptajn, officerer og  

 besætning med hensyn til administrative, tekniske og sociale  

 anliggender, som vedrører skibet.
 3.Enhver stat skal for skibe, som fører dens flag, træffe de  

 foranstaltninger som er nødvendige for sikkerheden på havet,  

 bl.a. med hensyn til:
a)	skibes bygning, udrustning og sødygtighed; b)	bemandingen af skibe, arbejdsvilkår og besætningers  

 uddannelse, under hensyntagen til gældende internationale aftaler; c)	brugen af signaler, kommunikationstjeneste og forebyggelsen af  

 sammenstød.
 4. Disse foranstaltninger skal omfatte sådanne, som er  

 nødvendige for at sikre:
a)	at ethvert skib, før registreringen og derefter med passende  

 mellemrum, synes af en kvalificeret skibsinspektør og om bord har  

 sådanne søkort, nautiske publikationer samt navigationsudstyr og  

 -instrumenter, som er nødvendige for skibets sikre sejlads; b)	at ethvert skib er under kommando af en kaptajn og officerer, som  

 har de fornødne kvalifikationer, især med hensyn til  

 sømandskab, navigation, kommunikation og skibsmaskintjeneste, og at  

 besætningen i henseende til kvalifikationer og antal er passende til  

 det pågældende skibs type, størrelse, maskineri og  

 udrustning; c)	at kaptajnen, officererne og, i fornødent omfang,  

 besætningen er fuldt fortrolige med og forpligtet til at overholde de  

 gældende internationale regler vedrørende sikkerheden til  

 søs, forebyggelse af sammenstød, forebyggelse,  

 begrænsning og kontrol af havforurening, samt  

 radiokommunikationstjeneste.
 5. Ved iværksættelsen af de i stk. 3 og 4 omhandlede  

 foranstaltninger skal hver enkelt stat rette sig efter almindeligt anerkendte  

 internationale regler, procedurer og praksis og tage ethvert skridt, som kan  

 være nødvendigt for at sikre deres overholdelse.
6. En stat, som har sikre holdepunkter for at antage, at den rette  

 jurisdiktion og kontrol over et skib ikke er udøvet, kan meddele  

 flagstaten kendsgerningerne herom.
Ved modtagelsen af en sådan  

 meddelelse skal flagstaten lade sagen undersøge og, efter behov, tage  

 ethvert nødvendigt skridt for at afhjælpe situationen.
7. Enhver stat skal foranledige, at der af eller under ledelse af en eller  

 flere behørigt kvalificerede personer foretages en undersøgelse  

 af enhver søulykke eller ethvert navigationsuheld på det  

 åbne hav, hvori et skib, som fører dens flag, er impliceret, og  

 som har medført at statsborgere i en anden stat har mistet livet eller  

 er blevet alvorligt kvæstet, eller at der er sket alvorlig skade  

 på en anden stats skibe eller installationer eller på  

 havmiljøet.
Flagstaten og den anden stat skal samarbejde om enhver  

 undersøgelse, som sidstnævnte stat iværksætter af  

 sådanne søulykker eller navigationsuheld.
Artikel 95 Krigsskibes immunitet på det åbne hav Krigsskibe har på det åbne hav fuldstændig immunitet  

 over for enhver anden end flagstatens jurisdiktion.
Artikel 96 Immunitet for skibe, som udelukkende benyttes i  

 ikke-kommerciel statstjeneste Skibe, som tilhører eller drives af en stat og som udelukkende  

 benyttes i ikke-kommerciel statstjeneste, har på det åbne hav  

 fuldstændig immunitet over for enhver anden end flagstatens  

 jurisdiktion.
Artikel 97 Strafferetlig jurisdiktion i sager om sammenstød  

 eller noget andet navigationsuheld 1. I tilfælde af sammenstød eller noget andet  

 navigationsuheld i forbindelse med et skibs sejlads på det åbne  

 hav, hvorved kaptajnen eller noget andet medlem af skibets besætning  

 pådrager sig strafferetligt eller disciplinært ansvar, kan der  

 kun indledes strafferetlige eller disciplinære skridt imod en  

 sådan person for de retlige eller administrative myndigheder i  

 flagstaten eller i den stat, i hvilken vedkommende person er statsborger.
 2. I disciplinære sager er alene den stat, som har udstedt  

 skibsførerbevis eller andet certifikat eller licens, berettiget til  

 efter behørig rettergang at tilbagekalde sådanne beviser eller  

 certifikater, selv om indehaveren ikke er statsborger i den  

 pågældende stat.
 3. Opbringning eller tilbageholdelse af skibet kan, selv som  

 efterforskningsforanstaltning, ikke beordres af andre myndigheder end  

 flagstatens.
Artikel 98 Pligten til at yde hjælp 1. Enhver stat skal, så vidt det kan ske uden alvorlig fare for  

 skibet, besætningen eller passagererne, pålægge kaptajnen  

 på et skib, som fører dens flag:
a)	at yde hjælp til enhver person i livsfare, som findes på  

 havet; b)	hurtigst muligt at komme nødstedte personer til  

 undsætning, såfremt han underrettes om deres behov for  

 hjælp, og for så vidt en sådan handling med rimelighed kan  

 forventes af ham; c)	efter et sammenstød at yde hjælp til det andet skib,  

 dets besætning og passagerer samt, om muligt, at underrette det andet  

 skib om navnet på hans eget skib, dets registreringshavn og den  

 nærmeste havn, det vil anløbe.
 2.Enhver kyststat skal fremme etableringen, driften og opretholdelsen af  

 en hensigtsmæssig og effektiv eftersøgnings- og redningstjeneste  

 af hensyn til sikkerheden på og over havet samt, hvor  

 omstændighederne kræver det, ved gensidige regionale ordninger  

 samarbejde med nabostater herom.
Artikel 99 Forbud mod slavetransport Enhver stat skal træffe effektive foranstaltninger til at hindre og  

 straffe slavetransport med skibe, der er berettigede til at føre dens  

 flag, samt til at hindre ulovlig brug af dens flag til dette formål.  

 Enhver slave, som søger tilflugt om bord på et skib, skal uanset  

 det pågældende skibs flag uden videre være fri.
Artikel 100 Pligten til samarbejde om bekæmpelsen af  

 sørøveri Alle stater skal i størst muligt omfang samarbejde om  

 bekæmpelsen af sørøveri på det åbne hav eller  

 på andre steder uden for nogen stats jurisdiktion.
Artikel 101 Definition af sørøveri Sørøveri omfatter enhver af følgende  

 handlinger:
 a)	enhver ulovlig voldshandling, tilbageholdelse eller plyndring, som i  

 personligt øjemed begås af besætningen eller passagererne  

 på et privat skib eller luftfartøj, og som er rettet:
i)	på det åbne hav mod et andet skib eller  

 luftfartøj eller mod personer eller ejendom om bord på et  

 sådant skib eller luftfartøj; ii)	mod et skib, luftfartøj, personer eller ejendom på et  

 område uden for nogen stats jurisdiktion; b)	enhver frivillig deltagelse i et skibs eller luftfartøjs  

 drift med viden om kendsgerninger, hvoraf det følger, at der er tale  

 om et sørøverskib eller et piratluftfartøj; c)	enhver tilskyndelse eller forsætlig bistand til de under litra  

 a) eller b) anførte handlinger.
Artikel 102 Sørøveri begået af et krigsskib,  

 statsskib eller statsluftfartøj, hvis besætning har gjort  

 mytteri Sørøveri, som defineret i artikel 101, begået af et  

 krigsskib, statsskib eller statsluftfartøj, hvis besætning har  

 gjort mytteri og overtaget skibets eller luftfartøjets ledelse,  

 sidestilles med handlinger begået af et privat skib eller privat  

 luftfartøj.
Artikel 103 Definition af et sørøverskib eller  

 piratluftfartøj Et skib eller et luftfartøj betragtes som et  

 sørøverskib eller piratluftfartøj, dersom de personer,  

 der effektivt udøver kontrol herover, har til hensigt at benytte det  

 til udførelse af en af de i artikel 101 anførte handlinger.
Det  

 samme gælder, såfremt skibet eller luftfartøjet er blevet  

 benyttet til at begå en sådan handling, så længe det  

 kontrolleres af de personer, som er skyldige i den pågældende  

 handling.
Artikel 104 Bevarelse eller fortabelse af et  

 sørøverskibs eller piratluftfartøjs nationalitet Et skib eller luftfartøj kan bevare sin nationalitet, uagtet det er  

 blevet et sørøverskib eller piratluftfartøj.  

 Spørgsmålet om bevarelse eller fortabelse af nationalitet  

 afgøres på grundlag af lovgivningen i den stat, hvorfra den  

 pågældende nationalitet hidrører.
Artikel 105 Opbringning af et sørøverskib eller  

 piratluftfartøj På det åbne hav eller på et hvilket som helst andet  

 område uden for nogen stats jurisdiktion kan enhver stat opbringe et  

 sørøverskib eller piratluftfartøj eller et skib eller et  

 luftfartøj, som sørøvere eller flypirater har  

 bemægtiget sig og har kontrol over, samt anholde personer og  

 beslaglægge ejendom om bord.
Domstolene i den stat, som har foretaget  

 opbringningen, kan fastsætte de straffe, der skal idømmes, og  

 kan ligeledes afgøre, hvilke skridt, der skal tages med hensyn til de  

 pågældende skibe, luftfartøjer eller den  

 pågældende ejendom, dog med forbehold af tredjemands rettigheder,  

 når denne har handlet i god tro.
Artikel 106 Ansvar for opbringning uden tilstrækkeligt  

 grundlag Når et skib eller luftfartøj uden tilstrækkeligt  

 grundlag er blevet opbragt som mistænkt for sørøveri, er  

 den stat, som foretager opbringningen, ansvarlig over for den stat, hvis  

 nationalitet skibet eller luftfartøjet har, for ethvert tab eller  

 enhver skade som følge af opbringningen.
Artikel 107 Skibe og luftfartøjer, som er berettiget til at  

 foretage opbringning for sørøveri Opbringning for sørøveri kan kun foretages af krigsskibe  

 eller militære luftfartøjer eller andre dertil bemyndigede skibe  

 eller luftfartøjer, som er forsynet med ydre kendemærker, hvoraf  

 det tydeligt fremgår, at de er i statstjeneste.
Artikel 108 Ulovlig handel med narkotika eller psykotrope  

 stoffer 1. Alle stater skal samarbejde om bekæmpelsen af ulovlig handel med  

 narkotika eller psykotrope stoffer, som drives af skibe på det  

 åbne hav i strid med internationale konventioner.
 2. Enhver stat, som har rimelig grund til at antage, at et skib, som  

 fører dens flag, driver ulovlig handel med narkotika eller psykotrope  

 stoffer, kan anmode om andre staters medvirken til at bekæmpe en  

 sådan handel.
Artikel 109 Uautoriseret radiospredning fra det åbne hav 1. Alle stater skal samarbejde om bekæmpelsen af uautoriseret  

 radiospredning fra det åbne hav.
 2. I denne konvention betyder »uautoriseret radiospredning« den udsendelse  

 af radio- og fjernsynsprogrammer, der i strid med internationale forskrifter  

 finder sted fra et skib eller en installation på det åbne hav, og  

 som er beregnet for almenheden, dog bortset fra udsendelse af  

 nødsignaler.
 3. Enhver person, som driver uautoriseret radiospredning, kan  

 retsforfølges ved domstolene i:
a)	skibets flagstat; b)	installationens registreringsstat; c)	den stat, i hvilken den pågældende person er  

 statsborger; d)	enhver stat, hvor udsendelserne kan modtages; eller e)	enhver stat, hvis autoriserede radiokommunikation  

 forstyrres.
 4. En stat, som har jurisdiktion ifølge stk. 3, kan, i  

 overensstemmelse med artikel 110, på det åbne hav anholde enhver  

 person eller opbringe ethvert skib, som driver uautoriseret radiospredning,  

 og beslaglægge sendeudstyret.
Artikel 110 Retten til visitation 1. Medmindre andet er hjemlet i en traktat, må et krigsskib, som  

 på det åbne hav møder et fremmed skib, med undtagelse af  

 et skib, som er berettiget til fuldstændig immunitet i overensstemmelse  

 med artikel 95 og 96, kun borde dette, såfremt der er et rimeligt  

 grundlag for mistanke om:
a)	at skibet anvendes til sørøveri; eller b)	at skibet anvendes til slavehandel; c)	at skibet driver uautoriseret radiospredning, og krigsskibets  

 flagstat har jurisdiktion ifølge artikel 109; d)	at skibet er uden nationalitet; eller e)	at skibet, skønt det fører et fremmed flag eller  

 nægter at vise flag, i virkeligheden har samme nationalitet som  

 krigsskibet.
2. I de i stk. 1 omhandlede tilfælde kan krigsskibet tage  

 skridt til at få bekræftet skibets ret til at føre sit  

 flag.
I dette øjemed kan det sende en båd under kommando af en  

 officer til det mistænkte skib.
Hvis der efter gennemgang af papirerne  

 fortsat er mistanke, kan der foretages en yderligere undersøgelse om  

 bord på skibet; denne skal udføres med al mulig hensyntagen.
 3. Såfremt mistanken viser sig ubegrundet, og forudsat det bordede  

 skib ikke har begået nogen handling, der berettigede den, skal der ydes  

 skibet erstatning for ethvert tab eller enhver skade, som måtte  

 være blevet påført dette.
 4. Disse bestemmelser finder tilsvarende anvendelse på  

 militære luftfartøjer.
 5. Disse bestemmelser finder ligeledes anvendelse på et hvilket som  

 helst andet behørigt bemyndiget skib eller luftfartøj, som er  

 forsynet med ydre kendemærker, hvoraf det tydeligt fremgår, at  

 det er i statstjeneste.
Artikel 111 Retten til forfølgelse in continenti 1. Forfølgelse in continenti af et fremmed skib kan  

 iværksættes, når kyststatens kompetente myndigheder har god  

 grund til at tro, at skibet har overtrådt den pågældende  

 stats love og forskrifter.
Sådan forfølgelse skal  

 påbegyndes, medens det fremmede skib eller en af dets både  

 befinder sig i den forfølgende stats indre farvande,  

 arkipelagfarvande, tilstødende zone eller på dets  

 søterritorium, og kan kun fortsættes uden for  

 søterritoriet eller den tilstødende zone, såfremt  

 forfølgelsen ikke har været afbrudt.
Det er ikke  

 nødvendigt, at også det skib, som giver ordre til at standse,  

 befinder sig på søterritoriet eller i en tilstødende zone  

 på det tidspunkt, da det fremmede skib på søterritoriet  

 eller i den tilstødende zone modtager ordren.
Hvis det fremmede skib  

 befinder sig i en tilstødende zone, som defineret i artikel 33, kan  

 forfølgelsen kun iværksættes, såfremt der har fundet  

 krænkelse sted af de rettigheder, til hvis beskyttelse zonen er  

 oprettet.
 2. Retten til forfølgelse in continenti finder tilsvarende  

 anvendelse for overtrædelser i den eksklusive økonomiske zone  

 eller på kontinentalsoklen, herunder i sikkerhedszoner omkring  

 installationer på kontinentalsoklen, af de af kyststatens love og  

 forskrifter, som finder anvendelse i overensstemmelse med denne konvention  

 på den eksklusive økonomiske zone eller kontinentalsoklen,  

 herunder sådanne sikkerhedszoner.
 3. Retten til forfølgelse in continenti ophører, så  

 snart det forfulgte skib kommer ind på sin egen stats eller en tredie  

 stats søterritorium.
 4. Forfølgelse in continenti anses ikke for at være indledt,  

 medmindre det forfølgende skib med sådanne praktiske  

 hjælpemidler, som måtte stå til dets rådighed, har  

 forvisset sig om, at det forfulgte skib eller en af dets både eller  

 andre fartøjer, der arbejder sammen og bruger det forfulgte skib som  

 moderskib, befinder sig inden for søterritoriets grænser eller,  

 alt efter omstændighederne, inden for den tilstødende zone eller  

 den eksklusive økonomiske zone eller over kontinentalsoklen.  

 Forfølgelsen kan kun påbegyndes, efter at et synligt eller  

 hørligt signal til standsning er afgivet i en afstand, som gør  

 det muligt for det fremmede skib at se eller høre signalet.
 5. Retten til forfølgelse in continenti kan kun udøves af  

 krigsskibe eller militære luftfartøjer eller andre dertil  

 bemyndigede skibe eller luftfartøjer, som er forsynet med ydre  

 kendemærker, hvoraf det tydeligt fremgår, at de er i  

 statstjeneste.
 6. Hvor forfølgelse in continenti foretages af et  

 luftfartøj:
 a)	skal stk. 1 til 4 finde tilsvarende anvendelse.
b)	skal luftfartøjet, som giver ordre til at standse, selv  

 aktivt forfølge skibet, indtil et af luftfartøjet tilkaldt skib  

 eller luftfartøj fra kyststaten ankommer for at overtage  

 forfølgelsen, medmindre luftfartøjet selv er i stand til at  

 opbringe skibet.
En opbringning uden for søterritoriet er ikke  

 tilstrækkeligt berettiget ved, at skibet blot er blevet observeret af  

 luftfartøjet som lovovertræder eller mistænkt  

 lovovertræder, medmindre det både er blevet beordret til at  

 standse og er blevet forfulgt af luftfartøjet selv eller af andre  

 luftfartøjer eller skibe, som fortsætter forfølgelsen  

 uden afbrydelse.
 7. Et skib, som er blevet opbragt inden for en stats jurisdiktion og  

 ledsaget til en havn i denne stat med henblik på en undersøgelse  

 for de kompetente myndigheder, kan ikke kræves frigivet alene under  

 henvisning til, at skibet undervejs, fordi omstændighederne  

 nødvendiggjorde dette, blev ledsaget over en del af den eksklusive  

 økonomiske zone eller det åbne hav.
 8. Når et skib er blevet standset, tilbageholdt eller opbragt uden  

 for søterritoriet under omstændigheder, som ikke berettiger til  

 udøvelse af retten til forfølgelse in continenti, skal der ydes  

 skibet erstatning for ethvert tab eller enhver skade, som derved måtte  

 være blevet påført dette.
Artikel 112 Retten til at udlægge undersøiske kabler og  

 rørledninger 1. Alle stater er berettiget til at udlægge undersøiske  

 kabler og rørledninger på bunden af det åbne hav uden for  

 kontinentalsoklen.
 2. Artikel 79, stk. 5, finder anvendelse på sådanne  

 kabler og rørledninger.
Artikel 113 Brud på eller beskadigelse af undersøiske  

 kabler eller rørledninger Enhver stat skal udstede de nødvendige love og forskrifter for at  

 kunne straffe brud på eller beskadigelse af et undersøisk kabel  

 under det åbne hav, der forsætligt eller ved grov uagtsomhed  

 forvoldes af et skib, som fører dens flag, eller af en person, som er  

 underlagt dens jurisdiktion, på en sådan måde, at det  

 indebærer fare for afbrydelse eller hindring af telegrafiske eller  

 telefoniske forbindelser.
På tilsvarende måde skal brud på  

 eller beskadigelse af undersøiske rørledninger eller  

 højspændingskabler være strafbart.
Denne bestemmelse  

 gælder ligeledes for adfærd, som er beregnet på eller  

 sandsynligvis kan medføre sådant brud eller beskadigelse.
Den  

 finder imidlertid ikke anvendelse på brud eller beskadigelse  

 forårsaget af personer, som, efter at have taget alle nødvendige  

 forholdsregler til undgåelse af et sådant brud eller en  

 sådan beskadigelse, alene handlede med det lovlige formål at  

 redde deres liv eller skibe.
Artikel 114 Brud eller beskadigelse forårsaget af ejere af  

 undersøiske kabler eller rørledninger på andre  

 undersøiske kabler eller rørledninger Enhver stat skal udstede de nødvendige love og forskrifter med  

 henblik på at sikre, at personer, der er undergivet dens juridiktion,  

 og som ejer et undersøisk kabel eller en undersøisk  

 rørledning, bærer omkostningerne ved reparation, såfremt  

 de ved udlægning eller reparation af kablet eller rørledningen  

 forårsager brud på eller beskadigelse af et andet kabel eller en  

 anden rørledning.
Artikel 115 Skadesløsholdelse for tab, som er  

 påført under bestræbelser på at undgå  

 beskadigelse af undersøiske kabler eller rørledninger Enhver stat skal udstede de nødvendige love og forskrifter med  

 henblik på at sikre, at skibsejere, som kan godtgøre, at de for  

 at undgå beskadigelse af et undersøisk kabel eller en  

 undersøisk rørledning har ofret et anker, et net eller andre  

 fiskeredskaber, holdes skadesløse af kablets eller  

 rørledningens ejer under forudsætning af, at skibets ejer forud  

 har truffet alle rimelige sikkerhedsforanstaltninger.
AFSNIT 2 BEVARELSE OG FORVALTNING AF DE LEVENDE RESSOURCER I DET  

 ÅBNE HAV Artikel 116 Retten til fiskeri på det åbne hav Alle stater er berettiget til at lade deres statsborgere drive fiskeri  

 på det åbne hav med forbehold af:
a)	deres traktatmæssige forpligtelser; b)	kyststaters rettigheder, pligter og interesser fastsat bl.a. i  

 artikel 63, stk. 2 og artikel 64 til 67; og c)	dette afsnit.
Artikel 117 Pligt for staterne til over for deres statsborgere at  

 træffe foranstaltninger til bevarelse af de levende ressourcer i det  

 åbne hav Alle stater har pligt til selv eller i samarbejde med andre stater over  

 for deres respektive statsborgere at træffe sådanne  

 foranstaltninger, som måtte være nødvendige til bevarelse  

 af det åbne havs levende ressourcer.
Artikel 118 Staternes samarbejde om bevarelse og forvaltning af de  

 levende ressourcer.
Staterne skal samarbejde med hinanden om bevarelse og forvaltning af de  

 levende ressourcer i det åbne hav.
Stater, hvis statsborgere udnytter  

 identiske levende ressourcer, eller forskellige levende ressourcer. i det  

 samme område, skal indlede forhandlinger med henblik på at  

 træffe de nødvendige foranstaltninger til bevarelse af de  

 pågældende levende ressourcer.
De skal efter behov samarbejde om  

 at oprette lokale eller regionale fiskeriorganisationer i dette  

 øjemed.
Artikel 119 Bevarelse af de levende ressourcer i det åbne  

 hav 1. Ved fastsættelsen af de tilladte fangstmængder og af andre  

 bevarelsesforanstaltninger for de levende ressourcer i det åbne hav  

 skal staterne:
a)	træffe foranstaltninger, som på grundlag af det bedste  

 videnskabelige materiale, der står til deres rådighed, er  

 udformet med henblik på at bevare eller genoprette bestandene af  

 udnyttede arter på størrelser, der kan give det største  

 vedvarende udbytte under hensyn til relevante miljømæssige og  

 økonomiske faktorer, herunder udviklingslandenes særlige behov,  

 samt til fiskerimønstre, bestandenes indbyrdes afhængighed og  

 almindeligt anbefalede internationale minimumsnormer, det være sig  

 lokale, regionale eller globale; b)	tage hensyn til virkningerne på arter, som er knyttet til  

 eller afhængige af udnyttede arter, med henblik på at bevare  

 eller genoprette bestandene af sådanne tilknyttede eller  

 afhængige arter på størrelser, som ligger over de  

 størrelser, hvor deres reproduktion kan blive alvorligt  

 truet.
 2.Tilgængelige videnskabelige oplysninger, statistikker over fangst  

 og fiskeindsats og andre relevante data for bevarelse af fiskebestandene skal  

 stilles til rådighed og udveksles regelmæssigt via kompetente  

 internationale organisationer, det være sig lokale, regionale eller  

 globale, efter behov, og med deltagelse af alle de pågældende  

 stater.
 3. De pågældende stater skal sikre, at  

 bevarelsesforanstaltninger og deres gennemførelse ikke formelt eller  

 reelt diskriminerer mod nogen stats fiskere.
Artikel 120 Havpattedyr Artikel 65 finder ligeledes anvendelse på bevarelsen og  

 forvaltningen af havpattedyr i det åbne hav.
KAPITEL VIII DEN RETLIGE ORDNING FOR ØER Artikel 121 Den retlige ordning for øer 1. En ø er et af naturen dannet landområde, som er omgivet af  

 vand, og som ikke overskylles ved højvande.
 2. Med undtagelse af stk. 3 fastlægges en ø's  

 søterritorium, tilstødende zone, eksklusive økonomiske  

 zone og kontinentalsokkel i overensstemmelse med denne konventions  

 bestemmelser vedrørende andet landterritorium.
 3. Klipper, som ikke kan danne grundlag for menneskelig beboelse eller  

 selvstændigt økomomisk liv, har ingen eksklusiv økonomisk  

 zone eller kontinentalsokkel.
KAPITEL IX LUKKEDE ELLER DELVIS LUKKEDE HAVOMRÅDER Artikel 122 Definition I denne konvention betyder »lukkede eller delvis lukkede havområder«  

 en havbugt, et bassin eller hav omgivet af to eller flere stater og forbundet  

 med et andet hav eller oceanet ved et smalt udløb eller  

 bestående helt eller hovedsageligt af to eller flere kyststaters  

 søterritorier eller eksklusive økonomiske zoner.
Artikel 123 Samarbejde mellem stater, som grænser op til  

 lukkede eller delvis lukkede havområder Stater, som grænser op til lukkede eller delvis lukkede  

 havområder, bør samarbejde under udøvelsen af deres  

 rettigheder og opfyldelsen af deres pligter i henhold til denne konvention.
I  

 dette øjemed skal de direkte eller gennem en passende regional  

 organisation bestræbe sig på:
a)	at koordinere forvaltningen, bevarelsen, efterforskningen og  

 udnyttelsen af havets levende ressourcer; b)	at koordinere udøvelsen af deres rettigheder og opfyldelsen  

 af deres pligter med hensyn til beskyttelsen og bevarelsen af  

 havmiljøet; c)	at koordinere deres forskningspolitik og efter behov at  

 iværksætte fælles forskningsprogrammer i det  

 pågældende område; d)	efter behov at indbyde andre interesserede stater eller  

 internationale organisationer til samarbejde med henblik på  

 gennemførelse af bestemmelserne i denne artikel.
KAPITEL X INDLANDSSTATERS RET TIL ADGANG TIL OG FRA HAVET OG TIL  

 TRANSITFRIHED Artikel 124 Terminologi 1. I denne konvention betyder:
a)	»indlandsstat« en stat, som ikke har en havkyst; b)	»transitstat« en stat med eller uden havkyst beliggende mellem en  

 indlandsstat og havet, og gennem hvis territorium transittrafik passerer; c)	»transittrafik« transit af personer, bagage, varer og  

 transportmidler over én eller flere transitstaters territorium,  

 når passagen over sådant territorium med eller uden omlastning,  

 oplagring, opdeling af lasten eller ændring af transportmåden kun  

 er en del af en hel rejse, som begynder eller slutter inden for  

 indlandsstatens territorium; d)	»transportmidler«:
i)	rullende jernbanemateriel, hav-, sø- og flodfartøjer  

 og vejkøretøjer; ii)	hvor lokale forhold kræver det, bærere og  

 lastdyr.
 2.Indlandsstater og transitstater kan efter indbyrdes aftale bestemme, at  

 transportrørledninger, gasledninger og andre transportmidler end de i  

 stk. 1 nævnte falder ind under transportmidler.
Artikel 125 Adgang til og fra havet og transitfrihed 1. Indlandsstater skal have ret til adgang til og fra havet med det  

 formål at udøve de i denne konvention omhandlede rettigheder,  

 herunder sådanne, som vedrører friheden på det åbne  

 hav og menneskehedens fælles arv.
 I dette øjemed skal indlandsstater nyde transitfrihed gennem  

 transitstaters territorium med alle transportmidler.
 2. De nærmere betingelser og formen for udøvelsen af  

 transitfriheden skal aftales mellem de pågældende indlandsstater  

 og transitstater gennem bilaterale, lokale og regionale aftaler.
 3. Under udøvelsen af deres uindskrænkede suverænitet  

 over deres territorium skal transitstater have ret til at træffe alle  

 nødvendige forholdsregler til at sikre, at de i dette kapitel  

 omhandlede rettigheder og faciliteter for indlandsstater ikke på nogen  

 måde griber ind i deres legitime interesser.
Artikel 126 Udelukkelse fra anvendelse af  

 mestbegunstigelsesklausulen Såvel bestemmelserne i denne konvention som særlige aftaler om  

 udøvelsen af retten til adgang til og fra havet, der fastsætter  

 rettigheder og faciliteter til fordel for indlandsstater på grundlag af  

 disses særlige geografiske beliggenhed, er udelukket fra anvendelse af  

 mestbegunstigelsesklausulen.
Artikel 127 Told, skatter og andre afgifter 1. Transittrafik må ikke underkastes told, skatter og andre afgifter  

 bortset fra afgifter, som pålægges for særlige  

 tjenesteydelser i forbindelse med sådan trafik.
 2. Transportmidler i transit og andre faciliteter, som stilles til  

 rådighed for og bruges af indlandsstater, må ikke  

 pålægges skatter eller afgifter, der er højere end  

 sådanne, der pålægges for brugen af transitstaternes  

 transportmidler.
Artikel 128 Frizoner og andre toldfaciliteter For at lette transittrafikken kan der efter aftale mellem transitstaterne  

 og indlandsstaterne i transitstater etableres frizoner og andre  

 toldfaciliteter i transitstaternes ind- og udskibningshavne.
Artikel 129 Samarbejde om bygning og forbedring af  

 transportmidler Såfremt der i transitstater ikke er transportmidler til effektiv  

 udøvelse af transitfriheden, eller hvor eksisterende midler, herunder  

 havneinstallationer og udstyr, er utilstrækkelige i nogen henseende,  

 kan de pågældende transitstater og indlandsstater samarbejde om  

 at bygge eller forbedre dem.
Artikel 130 Foranstaltninger til undgåelse og fjernelse af  

 forsinkelser og andre vanskeligheder af teknisk art i transittrafikken 1. Transitstater skal træffe alle hensigtsmæssige  

 foranstaltninger for at undgå forsinkelse og andre vanskeligheder af  

 teknisk art i transittrafikken.
 2. Såfremt sådanne forsinkelser eller vanskeligheder  

 indtræffer, skal de kompetente myndigheder fra de  

 pågældende transitstater og indlandsstater samarbejde om en  

 hurtig fjernelse af årsagerne hertil.
Artikel 131 Lige behandling i havne Skibe, der fører indlandsstaters flag, skal i havne nyde samme  

 behandling som den, der gives andre fremmede skibe.
Artikel 132 Tildeling af større transitfaciliteter Denne konvention medfører ikke på nogen måde  

 tilbagetrækning af transitfaciliteter, som er mere omfattende end de i  

 denne konvention omhandlede, og som er aftalt mellem deltagende stater i  

 denne konvention eller tildelt af en deltagende stat.
Denne konvention  

 udelukker heller ikke sådan tildeling af mere omfattende faciliteter i  

 fremtiden.
KAPITEL XI OMRÅDET AFSNIT 1 ALMINDELIGE BESTEMMELSER Artikel 133 Terminologi I dette kapitel:
a)	betyder »ressourcer« alle faste, flydende eller luftformige  

 mineralske ressourcer in situ i Området på eller under havbunden,  

 herunder polymetalliske noduler; b)	benævnes ressourcer »mineraler«, når de er udvundet fra  

 Området.
Artikel 134 Dette kapitels anvendelsesområde 1. Dette kapitel finder anvendelse på Området.
 2. Aktiviteter i Området reguleres af bestemmelserne i dette  

 kapitel.
 3. Kravene vedrørende deponering af og offentliggørelse af  

 søkort eller lister med geografiske koordinater udvisende de i artikel  

 1, stk. 1, nr.1, nævnte grænser er fastsat i kapitel VI.
 4. Intet i denne artikel berører fastlæggelsen af de ydre  

 grænser for kontinentalsoklen i overensstemmelse med kapitel VI eller  

 gyldigheden af aftaler vedrørende afgrænsningen mellem stater  

 med kyster, der ligger over for eller grænser op til hinanden.
Artikel 135 Retlig status for de overliggende farvande og  

 luftrummet Hverken dette kapitel eller rettigheder, som er tildelt eller  

 udøvet i henhold hertil, berører den retlige status for de  

 farvande, der befinder sig over Området, eller for luftrummet over  

 disse farvande.
AFSNIT 2 PRINCIPPER GÆLDENDE FOR OMRÅDET Artikel 136 Menneskehedens fælles arv Området og dets ressourcer er menneskehedens fælles arv.
Artikel 137 Retlig status for Området og dets ressourcer 1. Ingen stat kan kræve eller udøve suverænitet eller  

 suveræne rettigheder over nogen del af Området eller dets  

 ressourcer; ejheller kan nogen stat eller fysisk eller juridisk person  

 tilegne sig nogen del heraf.
Intet sådant krav eller nogen sådan  

 udøvelse af suverænitet eller suveræne rettigheder eller  

 nogen sådan tilegnelse kan anerkendes.
2. Alle rettigheder til Områdets ressourcer tilkommer hele  

 menneskeheden, på hvis vegne Myndigheden skal handle.
Disse ressourcer  

 kan ikke overdrages.
Mineraler, der udvindes fra Området, kan dog  

 overdrages, men kun i overensstemmelse med dette kapitel og Myndighedens  

 regler, forskrifter og procedurer.
3. En stat eller en fysisk eller juridisk person kan kun kræve,  

 erhverve eller udøve rettigheder med hensyn til mineraler udvundet fra  

 Området i overensstemmelse med dette kapitel.
Herudover kan et  

 sådant krav, en sådan erhvervelse eller udøvelse af  

 sådanne rettigheder ikke anerkendes.
Artikel 138 Staternes almindelige adfærd for så vidt  

 angår Området Staternes almindelige adfærd for så vidt angår  

 Området skal være i overensstemmelse med dette kapitel,  

 principperne i De Forenede Nationers Pagt og andre folkeretlige regler med  

 henblik på opretholdelsen af fred og sikkerhed og til fremme af  

 internationalt samarbejde og gensidig forståelse.
Artikel 139 Pligt til at sikre overholdelse af denne konvention og  

 ansvar for skade 1. Deltagende stater har pligt til at sikre, at aktiviteter, der  

 udøves i Området af deltagende stater eller statslige  

 virksomheder, eller af fysiske eller juridiske personer, som er statsborgere  

 eller hjemmehørende i deltagende stater, eller som effektivt  

 kontrolleres af disse eller af personer, der er statsborgere eller  

 hjemmehørende heri, udøves i overensstemmelse med dette  

 kapitel.
Den samme pligt gælder for internationale organisationer for  

 så vidt angår de aktiviteter, de udøver i  

 Området.
2. Med forbehold af folkerettens regler og bilag III, artikel 22, skal en  

 deltagende stat eller international organisation være ansvarlig for den  

 skade, der er forårsaget af dens undladelse af at opfylde forpligtelser  

 i henhold til dette kapitel; deltagende stater eller internationale  

 organisationer, der optræder sammen, skal være underkastet  

 solidarisk ansvar.
En deltagende stat skal dog ikke ifalde ansvar for skade  

 forårsaget af, at en person, som staten er sponsor for i henhold til  

 artikel 153, stk. 2, litra b), undlader at efterkomme bestemmelserne i  

 dette kapitel, såfremt den deltagende stat har truffet alle  

 nødvendige og passende foranstaltninger til at sikre effektiv  

 efterlevelse i henhold til artikel 153, stk. 4, og bilag III, artikel 4,  

 stk. 4.
 3. Deltagende stater, som er medlemmer af internationale organisationer,  

 skal træffe passende foranstaltninger til sikring af sådanne  

 organisationers opfyldelse af denne artikel.
Artikel 140 Menneskehedens interesse 1. Aktiviteterne i Området skal, som udtrykkeligt anført i  

 dette kapitel, udføres i hele menneskehedens interesse, uanset  

 staternes geografiske beliggenhed, hvad enten der er tale om kyststater eller  

 indlandsstater, og med særlig hensyntagen til interesser og behov hos  

 udviklingslandene samt hos befolkninger, der ikke har opnået fuld  

 uafhængighed eller anden selvstyrestatus anerkendt af De Forenede  

 Nationer i overensstemmelse med generalforsamlingens resolution 1514 (XV) og  

 andre relevante generalforsamlingsresolutioner.
 2. Myndigheden skal uden at forskelsbehandle og på enhver  

 hensigtsmæssig måde i overensstemmelse med artikel 160  

 stk. 2, litra f), i), drage omsorg for ligelig fordeling af de  

 finansielle og andre økonomiske fordele, der hidrører fra  

 aktiviteter i Området.
Artikel 141 Anvendelse af Området udelukkende til fredelige  

 formål Området skal være åbent udelukkende til fredelige  

 formål for alle stater, kyststater såvel som indlandsstater uden  

 forskelsbehandling, og uden at dette berører de øvrige  

 bestemmelser i dette kapitel.
Artikel 142 Kyststaternes rettigheder og legitime interesser 1. Aktiviteter i Området, som angår forekomster af ressourcer,  

 som strækker sig uden for grænserne for national jurisdiktion,  

 skal udføres med tilbørlig hensyntagen til rettigheder og  

 legitime interesser hos enhver kyststat, henover hvis jurisdiktion  

 sådanne forekomster strækker sig.
2. Med henblik på at undgå krænkelse af sådanne  

 rettigheder og interesser skal der med den pågældende stat  

 føres konsultationer, herunder en ordning om forudgående  

 underretning.
I tilfælde, hvor aktiviteterne i Området kan  

 føre til udnyttelse af ressourcer, der befinder sig inden for national  

 jurisdiktion, kræves der forudgående samtykke fra den  

 pågældende kyststat.
 3. Hverken dette kapitel eller rettigheder, der er tildelt eller  

 udøvet i henhold hertil, berører kyststaternes ret til at  

 træffe sådanne foranstaltninger, der er forenelige med de  

 relevante bestemmelser i kapitel XII, og som måtte vise sig  

 nødvendige for at forebygge, formindske eller fjerne alvorlig og  

 overhængende fare for deres kystlinie eller for hermed forbundne  

 interesser hidrørende fra forurening, trussel herom eller fra andre  

 farlige begivenheder, der er forårsaget af en hvilken som helst  

 aktivitet i Området.
Artikel 143 Videnskabelig havforskning 1. Videnskabelig havforskning i Området skal udføres  

 udelukkende til fredelige formål og i hele menneskehedens interesse i  

 overensstemmelse med kapitel XIII.
2. Myndigheden kan udføre videnskabelig havforskning  

 vedrørende Området og dets ressourcer og kan indgå  

 kontrakter i dette øjemed.
Myndigheden skal fremme og tilskynde til udførelsen af videnskabelig havforskning i  

 Området og skal koordinere og udbrede resultaterne af sådan  

 forskning og analyse, når de foreligger.
3. Deltagende stater kan udføre videnskabelig havforskning i  

 Området.
Deltagende stater skal fremme internationalt samarbejde  

 vedrørende videnskabelig havforskning i Området ved:
a)	at deltage i internationale programmer og at tilskynde til  

 samarbejde om videnskabelig havforskning, som udføres af personale fra  

 forskellige lande og fra Myndigheden; b)	at sikre, at programmer udarbejdes gennem Myndigheden eller efter  

 behov gennem andre inter nationale organisationer til fordel for  

 udviklingslande og teknologisk mindre udviklede stater med henblik  

 på:
i)	at styrke deres forskningskapacitet; ii)	at oplære deres og Myndighedens personale i forskningens  

 metoder og anvendelse; iii)	at fremme anvendelsen af deres kvalificerede personale ved  

 forskning i Området c)	effektivt at udbrede resultaterne af forskning og analyse, når  

 de foreligger, enten gennem Myn digheden eller efter behov gennem andre inter  

 nationale kanaler.
Artikel 144 Overførsel af teknologi 1. I overensstemmelse med denne konvention skal Myndigheden træffe  

 foranstaltninger til:
a)	at erhverve teknologi og videnskabelig viden vedrørende  

 aktiviteter i Området; og b)	at fremme og tilskynde til overførslen af sådan  

 teknologi og videnskabelig viden til udviklingslande, således at alle  

 deltagende stater drager fordel heraf.
2. I dette øjemed skal Myndigheden og deltagende stater samarbejde  

 om at fremme overførslen af teknologi og videnskabelig viden  

 vedrørende aktiviteter i Området, således at  

 Produktionsselskabet og alle deltagende stater kan drage fordel heraf.
I  

 særdeleshed skal de iværksætte og fremme:
a)	programmer for overførsel af teknologi til  

 Produktionsselskabet og til udviklingslandene vedrørende aktiviteter i  

 Området, herunder bl.a. lette Produktionsselskabets og  

 udviklingslandenes adgang til den relevante teknologi på  

 retfærdige og rimelige vilkår og betingelser; b)	foranstaltninger, der tager sigte på udvikling af  

 Produktionsselskabets teknologi og udviklingslandenes egen teknologi,  

 især ved at tilvejebringe muligheder for uddannelse af  

 Produktionsselskabets og udviklingslandenes personale i havvidenskab og  

 -teknologi samt for deres deltagelse fuldt ud i aktiviteter i  

 Området.
Artikel 145 Beskyttelse af havmiljøet Der skal træffes de nødvendige foranstaltninger i  

 overensstemmelse med denne konvention vedrørende aktiviteter i  

 Området med henblik på at sikre en effektiv beskyttelse af  

 havmiljøet mod de skadelige virkninger, som måtte opstå  

 som følge af sådanne aktiviteter.
I dette øjemed skal  

 Myndigheden udstede passende regler, forskrifter og procedurer, bl.a. med  

 henblik på:
a)	forebyggelse, begrænsning og kontrol af forurening og andre  

 farer for havmiljøet, herunder kystlinien, samt forstyrrelse af  

 havmiljøets økologiske ligevægt.
Opmærksomheden  

 skal især være rettet mod nødvendigheden af beskyttelse  

 mod skadelige virkninger af sådanne aktiviteter såsom boring,  

 opmudring, udgravning, anbringelse af affald, opførelse og drift eller  

 vedligeholdelse af installationer, rørledninger samt andre  

 anlæg, der har forbindelse med sådanne aktiviteter; b)	 beskyttelse og bevarelse af de naturlige ressourcer i Området  

 samt forebyggelse af skade på havmiljøets flora og  

 fauna.
Artikel 146 Beskyttelse af menneskeliv Der skal med hensyn til aktiviteter i Området træffes de  

 nødvendige foranstaltninger med henblik på at sikre en effektiv  

 beskyttelse af menneskeliv.
I dette øjemed skal Myndigheden udstede  

 passende regler, forskrifter og procedurer til supplering af eksisterende  

 folkeret, som nedfældet i relevante traktater.
Artikel 147 Tilpasning af aktiviteter i Området og i  

 havmiljøet 1. Aktiviteter i Området skal udføres med rimelig hensyntagen  

 til andre aktiviteter i havmiljøet.
 2. For installationer, der anvendes til udførelse af aktiviteter i  

 Området, gælder følgende betingelser:
a)	de må kun opføres, placeres og flyttes i  

 overensstemmelse med dette kapitel og Myndighedens regler, forskrifter og  

 procedurer.
Der skal gives behørig meddelelse om opførelse,  

 placering og flytning af sådanne installationer, og der skal  

 opretholdes permanente anordninger med henblik på advarsel om deres  

 tilstedeværelse; b)	de må ikke placeres, hvor de kan hindre passage gennem  

 sejlruter af vital betydning for den internationale sejlads eller i  

 områder med intensiv fiskeriaktivitet; c)	der skal oprettes sikkerhedszoner omkring sådanne  

 installationer forsynet med passende afmærkninger til sikkerhed for  

 såvel installationerne som for sejladsen.
Udformningen og beliggenheden  

 af sådanne sikkerhedszoner må ikke være således, at  

 de udgør et bælte, der hindrer den retmæssige adgang for  

 skibsfarten til særlige maritime zoner eller sejladsen ad  

 internationale sejlruter; d)	de må udelukkende anvendes til fredelige formål; e)	de har ikke status af øer.
De har intet eget  

 søterritorium og deres tilstedeværelse har ingen indflydelse  

 på afgrænsningen af søterritoriet, den eksklusive  

 økonomiske zone eller kontinentalsoklen.
 3. Andre aktiviteter i havmiljøet skal udføres med  

 rimelighensyntagen til aktiviteter i Området.
Artikel 148 Udviklingslandenes deltagelse i aktiviteter i  

 Området Udviklingslandenes effektive deltagelse i aktiviteter i Området skal  

 fremmes, som udtrykkeligt fastsat i dette kapitel, med tilbørlig  

 hensyntagen til disse landes særlige interesser og behov og især  

 til det særlige behov, som indlandsstater og geografisk forfordelte  

 stater blandt dem har, for at overvinde de hindringer, der følger af  

 deres ufordelagtige beliggenhed, herunder afstand fra Området og  

 vanskeligheden ved adgang til og fra dette.
Artikel 149 Arkæologiske og historiske genstande Alle genstande af arkæologisk eller historisk art, der findes i  

 Området, skal bevares eller overdrages i hele menneskehedens interesse,  

 under særlig hensyntagen til den fortrinsret, der tilfalder  

 oprindelsesstaten eller -landet eller den kulturelle eller historiske og  

 arkæologiske oprindelsesstat.
AFSNIT 3 UDVIKLING AF OMRÅDETS RESSOURCER Artikel 150 Politik vedrørende aktiviteter i  

 Området Aktiviteter i Området skal, som udtrykkeligt fastsat i dette  

 kapitel, udføres på en sådan måde, at de begunstiger  

 en harmonisk udvikling i verdensøkonomien og en afbalanceret  

 vækst i den internationale handel samt fremmer det internationale  

 samarbejde med henblik på den generelle udvikling af alle lande,  

 især udviklingslandene, og med henblik på at sikre:
a)	udvikling af Områdets ressourcer; b)	metodisk, sikker og rationel forvaltning af ressourcerne i  

 Området, herunder effektiv udførelse af aktiviteter i  

 Området, og undgåelse af unødvendigt spild i  

 overensstemmelse med sunde bevarelsesprincipper; c)	forøgelse af mulighederne for deltagelse i sådanne  

 aktiviteter i overensstemmelse navnlig med artikel 144 og 148; d)	Myndighedens andel i indtægter, og overførsel af  

 teknologi til Produktionsselskabet og udviklingslandene som fastsat i denne  

 konvention; e)	øget udbud af de mineraler, som hidrører fra  

 Området, og som i forening med mineraler hidrørende fra andre  

 kilder er nødvendige for at sikre for syninger til forbrugerne af  

 sådanne mineraler; f)	fremme af rimelige og stabile priser, som er rentable for  

 producenterne og rimelige over for forbrugerne, for mineraler  

 hidrørende både fra Området og fra andre kilder, samt af  

 ligevægt på langt sigt mellem udbud og efterspørgsel; g)	forøgelse af mulighederne for alle deltagende stater uanset  

 deres sociale og økonomiske systemer eller geografiske beliggenhed for  

 deltagelse i udviklingen af ressourcerne i Området og forebyggelse af  

 monopolisering af aktiviteterne i Området; h)	beskyttelse af udviklingslandene mod ugunstige virkninger på  

 deres økonomi eller på deres eksportindtægter som  

 følge af en reduktion i prisen på det pågældende  

 mineral eller i mængden af eksporten af dette mineral, i det omfang  

 sådanne reduktioner er forårsaget af de i artikel 151 omhandlede  

 aktivi teter i Området; i)	udvikling af den fælles arv i hele men neskehedens  

 interesse; j)	vilkår for adgang til markeder for importen af mineraler  

 produceret fra ressourcerne i Området og for importen af råvarer  

 produceret fra sådanne mineraler, som ikke må være  

 gunstigere end de mest gunstige vilkår, som gælder for importen  

 fra andre kilder.
Artikel 151 Produktionspolitik 1.
a)	Med forbehold af de i artikel 150fastlagte mål ogmed det  

 formål at gennemføre nævnte artikels litra h) skal  

 Myndigheden gennem eksisterende fora eller sådanne nye arrangementer  

 eller aftaler, som måtte være hensigtsmæssige, og hvori  

 alle interesserede parter, herunder både producenter og for brugere,  

 deltager, træffe de nødvendige foranstaltninger for at fremme  

 væksten, effektiviteten og stabiliteten af markeder for de  

 råvarer, der produceres fra de fra Området hidrørende  

 mineraler, til priser, som er rentable for producenterne og rimelige for  

 forbrugerne.
Alle deltagende stater skal samarbejde med dette formål  

 for øje.
b)	Myndigheden skal have ret til at deltage i enhver  

 råvarekonference, som beskæftiger sig med disse råvarer, og  

 i hvilken alle interesserede parter, herunder både producenter og  

 forbrugere, deltager.
Myndigheden skal have ret til at blive part i ethvert  

 arrangement eller enhver aftale, der er resultatet af sådanne  

 konferencer.
Myndighedens deltagelse i organer, oprettet i henhold til disse  

 arrangementer eller aftaler, skal vedrøre produktionen i Området  

 og være i overensstemmelse med disse organers relevante regler.
c)	Myndigheden skal udøve sine forpligtelser i henhold til de i  

 dette stk. omhandlede arrangementer eller aftaler på en  

 måde, som sikrer en ensartet og ikke-diskriminerende  

 gennemførelse med hensyn til al produktion i Området af de  

 pågældende mineraler.
I denne forbindelse skal Myndigheden handle  

 på en måde, som er forenelig med vilkårene i eksisterende  

 kontrakter og godkendte arbejdsplaner for Produktionssselskabet.
 2.
a)	I den i stk. 3 fastlagte overgangsperiode må der ikke  

 iværksættes kommerciel produktion i henhold til en godkendt  

 arbejdsplan, før havbundsproducenten har ansøgt om og  

 fået udstedt en produktionstilladelse fra Myndigheden.
Der kan ikke  

 ansøges om eller udstedes en sådan produktionstilladelse  

 før højst fem år forud for den planlagte  

 påbegyndelse af kommerciel produktion i henhold til arbejdsplanen,  

 medmindre Myndigheden under hensyn til arten af og tidsplanen for  

 projektudviklingen foreskriver en anden periode i sine regler, forskrifter og  

 procedurer.
 b)	Havbundsproducenten skal i ansøgningen om  

 produktionstilladelse angive den årlige mængde nikkel, der  

 forventes udvundet i henhold til den godkendte arbejdsplan.  

 Ansøgningen skal indeholde en oversigt over udgifter, som  

 havbundsproducenten efter at have modtaget tilladelsen skal afholde og som  

 med rimelighed er beregnet til at tillade påbegyndelse af kommerciel  

 produktion på det planlagte tidspunkt.
 c)	For så vidt angår litra a) og b) skal Myndigheden  

 fastsætte passende krav til indsats i overensstemmelse med bilag III,  

 artikel 17.
 d)	Myndigheden skal udstede en produktionstilladelse for det  

 produktionsniveau, der ansøges om, medmindre summen af dette niveau og  

 de niveauer, der allerede er givet tilladelse til, i et hvilket som helst  

 produktionsår inden for overgangsperioden overstiger produktionsloftet  

 for nikkel, som beregnet i overensstemmelse med stk. 4 for det år,  

 hvor tilladelsen udstedes.
 e)	Når produktionstilladelsen er udstedt, skal denne og den  

 godkendte ansøgning være en del af den godkendte  

 arbejdsplan.
 f)	Såfremt havbundsproducentens ansøgning om  

 produktionstilladelse afslås i henhold til litra d), kan den  

 pågældende på ny til enhver tid indgive ansøgning  

 til Myndigheden.
3.Overgangsperioden skal regnes fra fem år før den 1. januar  

 i det år, i hvilket den tidligste kommercielle produktion er planlagt  

 påbegyndt i henhold til en godkendt arbejdsplan.
Såfremt den  

 tidligste kommercielle produktion forsinkes ud over det år, i hvilket  

 den oprindelig var planlagt, skal begyndelsen af overgangsperioden og det  

 oprindeligt beregnede produktionsloft tilpasses tilsvarende.  

 Overgangsperioden skal vare 25 år eller indtil afslutningen af den i  

 artikel 155 omhandlede revisionskonference eller indtil den dato, hvor de i  

 stk. 1 nævnte nye arrangementer eller aftaler træder i  

 kraft, afhængig af hvilken dato der indtræffer først.  

 Myndigheden skal igen tillægges de i denne artikel omhandlede  

 beføjelser for resten af overgangsperioden, såfremt de  

 nævnte arrangementer eller aftaler skulle bortfalde eller blive  

 virkningsløse af en hvilken som helst grund.
 4.
 a)	Produktionsloftet for ethvert år i overgangsperioden skal  

 være summen af:
i)	forskellen mellem tendenskurveværdierne for nikkelforbrug, som  

 beregnet i overenstemmelse med litra b), for året umiddelbart forud for  

 året for den tidligste kommercielle produk tion og for året  

 umiddelbart før overgangsperiodens begyndelse; og ii) tres procent af forskellen mellem tendenskurveværdierne for  

 nikkelforbruget, som beregnet i henhold til litra b) for det år, for  

 hvilket der ansøges om produktionstilladelse, og for året  

 umiddelbart før året for den tidligste kommercielle  

 produktion.
 b)	Med hensyn til litra a):
i)	skal tendenskurveværdien, der anvendes til beregning af  

 produktionsloftet for nikkel, være værdien af det årlige  

 nikkelforbrug på en tendenskurve beregnet i det år, i hvilket en  

 produktionstilladelse udstedes.
Tendenskurven skal udledes af en lineær  

 regression af logaritmerne for det faktiske nikkelforbrug for den seneste 15  

 års periode, for hvilken sådanne data er tilgængelige, med  

 tiden som den uafhængige variabel.
Denne tendenskurve skal  

 benævnes den oprindelige tendenskurve; ii)	såfremt den årlige stigningsrate for den oprindelige  

 tendenskurve er mindre end 3 procent, skal den tendenskurve, der anvendes til  

 at bestemme de i litra a) omhandlede mængder, i stedet være en  

 kurve, som skærer den oprindelige tendenskurve på det punkt, hvor  

 denne giver værdien for det første år af den relevante 15  

 års periode, og som har en stigning på 3 procent om året.  

 Produktionsloftet må dog ikke for noget år i overgangsperioden  

 overstige forskellen mellem den oprindelige tendenskurveværdi for dette  

 år og den oprindelige tendenskurveværdi for året  

 umiddelbart forud for overgangsperiodens begyndelse.
 5. Myndigheden skal forbeholde Produktionsselskabet en indledende  

 produktion af en mængde på 38.000 t nikkel inden for det  

 disponible produktionsloft beregnet i henhold til stk. 4.
 6.
a)	En havbundsproducent kan i ethvert år producere mindre end  

 eller op til 8 procent mere end det årlige produktionsniveau for  

 mineraler fra polymetalliske noduler, som er angivet i hans  

 produktionstilladelse, forudsat at den samlede produktionsmængde ikke  

 overstiger den i tilladelsen angivne.
Enhver overskridelse på over 8  

 procent og op til 20 procent i et hvilket som helst år eller enhver  

 overskridelse i det første og de efterfølgende år efter  

 to på hinanden følgende år, hvor der er sket  

 overskridelser, skal forhandles med Myndigheden, som kan kræve, at  

 havbundsproducenten indhenter en yderligere produktionstilladelse til at  

 dække den ekstra produktion.
b)	Ansøgninger om sådanne yderligere  

 produktionstilladelser må først behandles af Myndigheden,  

 når den har truffet afgørelse om alle indgivne  

 ansøgninger fra havbundsdproducenter, som endnu ikke har modtaget  

 produktionstilladelser, og der er taget behørigt hensyn til andre  

 sandsynlige ansøgere.
Myndigheden skal ledes af princippet om at det  

 samlede produktionsloft ikke må overskrides i noget år i  

 overgangsperioden.
Den må ikke tillade produktion i henhold til nogen  

 arbejdsplan af en mængde, som overstiger 46.500 t nikkel pr.  

 år.
7. Produktionsniveauerne for andre metaller såsom kobber, kobolt og  

 mangan fremstillet fra polymetalliske noduler, der er udvundet i henhold til  

 en produktionstilladelse, bør ikke være større end dem,  

 der ville være blevet produceret, såfremt havbundsproducenten  

 havde produceret den maksimale mængde nikkel fra disse noduler i  

 henhold til denne artikel.
Myndigheden skal med henblik på at  

 gennemføre dette stk. udstede regler, forskrifter og procedurer i  

 henhold til bilag III, artikel 17.
8. Rettigheder eller forpligtelser vedrørende unfair  

 økonomisk praksis i henhold til relevante multilaterale handelsaftaler  

 skal finde anvendelse på efterforskning og udnyttelse af mineraler fra  

 Området.
Med henblik på bilæggelse af tvister, der  

 opstår i henhold til denne bestemmelse, skal deltagende stater, som er  

 parter i sådanne multilaterale handelsaftaler, anvende de i disse  

 aftaler fastsatte bilæggelsesprocedurer.
 9. Myndigheden skal have beføjelse til at begrænse  

 produktionsniveauet for andre mineraler fra Området end mineraler fra  

 noduler på sådanne betingelser og under anvendelse af  

 sådanne metoder, som måtte være hensigtsmæssige i  

 forbindelse med vedtagelsen af forskrifter i overensstemmelse med artikel  

 161, stk. 8.
10. Efter anbefaling fra Rådet på grundlag af udtalelse fra  

 Den Økonomiske Planlægningskommission skal Forsamlingen  

 udarbejde en kompensationsordning eller træffe andre foranstaltninger  

 for økonomisk tilpasningsbistand, herunder samarbejde med  

 særorganisationer og andre internationale organisationer, med henblik  

 på at bistå udviklingslande, som rammes af alvorlige ugunstige  

 virkninger på deres eksportindtægter eller økonomi som  

 følge af en nedgang i prisen for et berørt mineral eller i  

 eksportmængden for dette mineral, i det omfang en sådan nedgang  

 er forårsaget af aktiviteter i Området.
Myndigheden skal på  

 begæring indlede en undersøgelse af problemerne for de stater,  

 som er i fare for at blive hårdest ramt, med henblik på at  

 formindske deres vanskeligheder mest muligt og bistå dem i deres  

 økonomiske tilpasning.
Artikel 152 Myndighedens udøvelse af beføjelser og  

 funktioner 1. Myndigheden skal undgå forskelsbehandling i udøvelsen af  

 sine beføjelser og funktioner, herunder når den indrømmer  

 muligheder for aktiviteter i Området.
 2. Ikke desto mindre kan den, som udtrykkeligt fastsat i dette kapitel,  

 tage særlige hensyn til udviklingslandene, herunder især  

 indlandsstater og de geografisk forfordelte blandt dem.
Artikel 153 Ordning for efterforskning og udnyttelse 1. Aktiviteter i Området skal tilrettelægges, udføres  

 og kontrolleres af Myndigheden på hele menneskehedens vegne i  

 overensstemmelse med denne artikel såvel som andre relevante  

 bestemmelser i dette kapitel og de relevante bilag samt Myndighedens regler,  

 forskrifter og procedurer.
 2. Aktiviteter i Området skal udføres som foreskrevet i  

 stk. 3:
a)	af Produktionsselskabet, og b)	i associering med Myndigheden af de deltagende stater, statslige  

 virksomheder eller fysiske eller juridiske personer, som er statsborgere  

 eller hjemmehørende i de deltagende stater eller effektivt  

 kontrolleres af disse eller af personer, der er statsborgere eller  

 hjemmehørende heri, når sådanne stater er sponsorer for  

 dem, eller af enhver sammenslutning af førnævnte, som opfylder  

 kravene i dette kapitel og i bilag III.
3. Aktiviteter i Området skal udføres i overensstemmelse med  

 en formel skriftlig arbejdsplan udarbejdet i overensstemmelse med bilag III  

 og godkendt af Rådet efter at være gennemgået af Den  

 Juridiske og Tekniske Kommission.
I tilfælde, hvor aktiviteter i  

 Området udføres efter tilladelse fra Myndigheden af de i  

 stk. 2, litra b), omhandlede enheder, skal arbejdsplanen i  

 overensstemmelse med bilag III, artikel 3, have form af en kontrakt.  

 Sådanne kontrakter kan indeholde bestemmelser vedrørende  

 fællesarrangementer i overensstemmelse med bilag III, artikel 11.
4. Myndigheden skal føre en sådan kontrol med aktiviteterne i  

 Området, som er nødvendig for at sikre overholdelse af de  

 relevante bestemmelser i dette kapitel og bilagene hertil samt Myndighedens  

 regler, forskrifter og procedurer og de i overensstemmelse med stk. 3  

 godkendte arbejdsplaner.
De deltagende stater skal bistå Myndigheden  

 med at træffe alle foranstaltninger, som er nødvendige for at  

 sikre en sådan overholdelse i overensstemmelse med artikel 139.
5. Myndigheden skal have ret til på ethvert tidspunkt at  

 træffe en hvilken som helst foranstaltning i henhold til dette kapitel  

 for at sikre overholdelse af dets bestemmelser og for at kunne udøve  

 de kontrol- og reguleringsfunktioner, der er tillagt den i henhold hertil  

 eller en hvilken som helst kontrakt.
Myndigheden skal have ret til at  

 inspicere alle installationer i Området, der anvendes i forbindelse med  

 aktiviteter i Området.
 6. En kontrakt i henhold til stk. 3 skal give garanti for adkomsten.  

 Følgelig kan den ikke ændres, suspenderes eller ophæves  

 undtagen i overensstemmelse med bilag III, artikel 18 og 19.
Artikel 154 Periodisk revision Hvert femte år efter denne konventions ikrafttræden skal  

 Forsamlingen iværksætte en generel og systematisk revision af den  

 måde, på hvilken den ved denne konvention fastlagte retlige  

 ordning for Området har virket i praksis.
I lyset af denne revision kan  

 Forsamlingen træffe eller anbefale andre organer at træffe  

 foranstaltninger i overensstemmelse med bestemmelserne og procedurerne i  

 dette kapitel og de dertil knyttede bilag, som vil kunne føre til en  

 forbedring af den retlige ordnings virkning i praksis.
Artikel 155 Revisionskonferencen 1. Femten år fra den 1. januar i det år, i hvilket den  

 tidligste kommercielle produktion begynder i henhold til en godkendt  

 arbejdsplan, skal Forsamlingen indkalde en konference med henblik på  

 revision af de bestemmelser i dette kapitel og de relevante bilag, som  

 gælder for efterforsknings- og udnyttelsessystemet for Områdets  

 ressourcer.
Revisionskonferencen skal i lyset af den erfaring, der er  

 indvundet i den pågældende periode, i detaljer overveje:
a)	hvorvidt bestemmelserne i dette kapitel vedrørende  

 efterforsknings- og udnyttelsessystemet for Områdets ressourcer har  

 opfyldt deres formål i enhver henseende, herunder om de har gavnet hele  

 menneskeheden; b)	hvorvidt reserverede områder i 15-års-perioden har  

 været udnyttet på en effektiv og afbalanceret måde i  

 sammenligning med ikke-reserverede områder; c)	hvorvidt udviklingen og anvendelsen af Området og dets  

 ressourcer er sket på en sådan måde, at den har begunstiget  

 en harmonisk udvikling af verdensøkonomien og en afbalanceret  

 vækst i den internationale handel; d)	hvorvidt monopolisering af aktiviteter i Området er blevet  

 forhindret; e)	hvorvidt den i artikel 150 og 151 omhandlede politik er blevet  

 fulgt; f)	hvorvidt systemet har resulteret i ligelig fordeling af udbyttet  

 hidrørende fra aktiviteter i Området under særlig  

 hensyntagen til udviklingslandenes interesser og behov.
2.Revisionskonferencen skal sikre hævdelsen af princippet om  

 menneskehedens fælles arv, den internationale retlige ordning udformet  

 med henblik på sikring af ligelig udnyttelse af Områdets  

 ressourcer til gavn for alle lande, især udviklingslandene, samt  

 myndigheden til at tilrettelægge, gennemføre og kontrollere  

 aktiviteter i Området.
Den skal ligeledes sikre hævdelsen af de  

 principper, der er nedfældet i dette kapitel med hensyn til udelukkelse  

 af krav eller udøvelse af suverænitet over nogen del af  

 Området, staternes rettigheder og deres almindelige handlemåde  

 med hensyn til Området og deres deltagelse i aktiviteter i  

 Området i overensstemmelse med denne konvention, forhindring af  

 monopolisering af aktiviteter i Området, anvendelsen af Området  

 udelukkende til fredelige formål, økonomiske aspekter af  

 aktiviteter i Området, videnskabelig havforskning, overførsel af  

 teknologi, beskyttelse af menneskeliv, kyststaternes rettigheder, den retlige  

 status for farvande, der ligger over Området, og for luftrummet over  

 disse farvande samt overensstemmelse mellem aktiviteterne i Området og  

 andre aktiviteter i havmiljøet.
 3. Konferencens beslutningsprocedure skal være den samme, som var  

 gældende for De Forenede Nationers Tredie Havretskonference.  

 Konferencen skal bestræbe sig mest muligt på at nå til  

 enighed vedrørende enhver ændring ved consensus, og der  

 bør ikke stemmes om sådanne sager, før alle  

 bestræbelser for consensus er udtømt.
4. Såfremt revisionskonferencen ikke fem år efter sin  

 begyndelse er nået til enighed om efterforsknings- og  

 udnyttelsessystemet for Områdets ressourcer, kan den i løbet af  

 de følgende 12 måneder med tre fjerdedels flertal af de  

 deltagende stater beslutte at vedtage og forelægge for de deltagende  

 stater med henblik på ratifikation eller tiltrædelse  

 sådanne ændringer, som den skønner nødvendige eller  

 hensigtsmæssige til ændring eller tilpasning af systemet.
Disse  

 ændringer skal for alle deltagende stater træde i kraft 12  

 måneder efter, at tre fjerdedele af de deltagende stater har deponeret  

 deres ratifikations- eller tiltrædelsesinstrumenter.
 5. Ændringer vedtaget af revisionskonferencen i henhold til denne  

 artikel berører ikke rettigheder erhvervet under eksisterende  

 kontrakter.
AFSNIT 4 MYNDIGHEDEN UNDERAFSNIT A ALMINDELIGE BESTEMMELSER Artikel 156 Oprettelse af Myndigheden 1. Herved oprettes Den Internationale Havbundsmyndighed, som skal virke i  

 overensstemmelse med dette kapitel.
 2. Alle deltagende stater er uden videre medlemmer af Myndigheden.
 3. Observatører ved De Forenede Nationers Tredie Havretskonference,  

 som har undertegnet slutakten, og som ikke er nævnt i artikel 305,  

 stk. 1, litra c), d), e) og f), har ret til at deltage i Myndighedens  

 virksomhed som observatører i overensstemmelse med dens regler,  

 forskrifter og procedurer.
 4. Myndighedens sæde skal være i Jamaica.
 5. Myndigheden kan oprette sådanne regionale centre eller kontorer,  

 som den finder nødvendige for udøvelsen af sine funktioner.
Artikel 157 Myndighedens art og grundlæggende principper for  

 dens virksomhed 1. Myndigheden er den organisation, gennem hvilken de deltagende stater i  

 overensstemmelse med dette kapitel skal tilrettelægge og kontrollere  

 aktiviteter i Området, især med henblik på forvaltning af  

 Områdets ressourcer.
2. Myndighedens beføjelser og funktioner er sådanne, som  

 udtrykkeligt tillægges den i denne konvention.
Myndigheden skal have  

 sådanne øvrige beføjelser i overensstemmelse med denne  

 konvention, som følger af og er nødvendige for udøvelsen  

 af disse beføjelser og funktioner med hensyn til aktiviteter i  

 Området.
 3. Myndigheden har som grundlag princippet om suveræn lighed for  

 alle dens medlemmer.
 4. Alle Myndighedens medlemmer skal loyalt opfylde de forpligtelser, som  

 de har påtaget sig i overensstemmelse med dette kapitel med henblik  

 på for dem alle at sikre de rettigheder og fordele, som følger  

 af medlemskabet.
Artikel 158 Myndighedens organer 1. Herved oprettes som Myndighedens hovedorganer en Forsamling, et  

 Råd og et Sekretariat.
 2. Herved oprettes Produktionsselskabet, der skal være det organ,  

 gennem hvilket Myndigheden skal udøve de i artikel 170, stk. 1,  

 omhandlede funktioner.
 3. Sådanne underorganer, som måtte findes nødvendige,  

 kan oprettes i overensstemmelse med dette kapitel.
4. Hvert af Myndighedens hovedorganer og Produktionsselskabet skal  

 være ansvarlig for udøvelsen af de beføjelser og  

 funktioner, som er tillagt det.
Under udøvelsen af sådanne  

 beføjelser og funktioner skal hvert organ undgå at foretage sig  

 nogen handling, som kan begrænse eller hindre udøvelsen af de  

 særlige beføjelser og funktioner, som er tillagt et andet organ.
UNDERAFSNIT B FORSAMLINGEN Artikel 159 Sammensætning, procedure og afstemning 1. Forsamlingen består af alle medlemmer af Myndigheden.
Hvert  

 medlem skal have en repræsentant i Forsamlingen, og denne  

 repræsentant kan ledsages af suppleanter og rådgivere.
 2. Forsamlingen skal afholde ordinære årlige samlinger og  

 sådanne ekstraordinære samlinger, som måtte blive besluttet  

 af Forsamlingen eller indkaldt af generalsekretæren efter anmodning fra  

 Rådet eller et flertal af Myndighedens medlemmer.
 3. Samlingerne skal afholdes ved Myndighedens sæde, medmindre andet  

 bestemmes af Forsamlingen.
4. Forsamlingen skal vedtage sin forretningsorden.
Ved begyndelsen af  

 enhver ordinær samling skal den vælge sin præsident og  

 sådanne andre medlemmer af forretningsudvalget, som der måtte  

 være behov for.
De skal fungere indtil valget under næste  

 ordinære samling af en ny præsident og nyt forretningsudvalg.
 5. Et flertal af Forsamlingens medlemmer er beslutningsdygtigt.
 6. Hvert medlem af Forsamlingen skal have én stemme.
 7. Afgørelser vedrørende procedurespørgsmål,  

 herunder om indkaldelse af Forsamlingen til ekstraordinære samlinger,  

 skal træffes af et flertal af de medlemmer, der er til stede og afgiver  

 deres stemme.
8. Afgørelser om substansspørgsmål skal træffes  

 med to trediedels flertal af de medlemmer, der er til stede og afgiver deres  

 stemme, forudsat at dette flertal udgør et flertal af de medlemmer,  

 der deltager i samlingen.
Såfremt der er tvivl om, hvorvidt det drejer  

 sig om et substansspørgsmål, skal det pågældende  

 spørgsmål behandles som et sådant, medmindre andet  

 besluttes af Forsamlingen med det flertal, der kræves til  

 afgørelsen af substansspørgsmål.
 9. Når et substansspørgsmål sættes til afstemning  

 for første gang, kan præsidenten, og skal, såfremt mindst  

 en femtedel af Forsamlingens medlemmer anmoder derom, udsætte  

 afgørelsen om, hvorvidt der skal foretages afstemning om  

 spørgsmålet i et tidsrum, der ikke overstiger 5 kalenderdage.  

 Denne regel kan kun anvendes én gang for hvert spørgsmål  

 og må ikke benyttes til at udsætte spørgsmålet ud  

 over samlingens slutning.
 10. Efter modtagelsen af en skriftlig anmodning rettet til  

 præsidenten og støttet af mindst en fjerdedel af Myndighedens  

 medlemmer om indkaldelse af et responsum gående ud på, hvorvidt  

 et forslag om en hvilken som helst sag forelagt for Forsamlingen er i  

 overensstemmelse med denne konvention, skal Forsamlingen anmode Den  

 Internationale Havretsdomstols Afdeling for Havbundstvister om at afgive et  

 responsum herom og skal udsætte afstemningen om det  

 pågældende forslag, indtil afdelingens responsum er modtaget.  

 Hvis det omhandlede responsum ikke er modtaget før den sidste uge af  

 den samling, hvor det er udbedt, skal Forsamlingen beslutte, hvornår  

 den skal træde sammen for at stemme om det udsatte forslag.
Artikel 160 Beføjelser og funktioner 1. Forsamlingen skal som det eneste organ, der omfatter samtlige medlemmer  

 af Myndigheden, betragtes som Myndighedens øverste organ, over for  

 hvilket de øvrige hovedorganer skal være ansvarlige som  

 nærmere bestemt i denne konvention.
Forsamlingen skal have  

 beføjelse til at fastlægge den generelle politik i  

 overensstemmelse med de relevante bestemmelser i denne konvention  

 vedrørende ethvert spørgsmål eller enhver sag inden for  

 Myndighedens kompetenceområde.
 2. Forsamlingens beføjelser og funktioner skal endvidere  

 være:
a)	at vælge Rådets medlemmer i overensstemmelse med artikel  

 161; b)	at vælge generalsekretæren blandt de af Rådet  

 foreslåede kandidater; c)	efter anbefaling fra Rådet at vælge medlemmer til  

 Produktionsselskabets bestyrelse og Produktionsselskabets  

 generaldirektør; d)	at oprette sådanne underorganer, som den finder  

 nødvendigt til udøvelsen af sine funktioner i overensstemmelse  

 med dette kapitel.
Ved sammensætningen af disse underorganer skal der  

 tages behørigt hensyn til princippet om ligelig geografisk fordeling  

 og om særlige interesser og behovet for medlemmer med kvalifikationer  

 og kompetence inden for de relevante tekniske spørgsmål, som  

 sådanne organer beskæftiger sig med; e)	at fastsætte medlemmernes bidrag til Myndighedens  

 administrative budget i overensstemmelse med en aftalt bidragsskala, baseret  

 på den til De Forenede Nationers ordinære budget anvendte skala,  

 indtil Myndigheden har tilstrækkelige indtægter fra andre kilder  

 til dækning af sine administrative udgifter; f)	i)	efter henstilling fra Rådet behandle og godkende regler,  

 forskrifter og procedurer vedrørende en retfærdig fordeling af  

 finansielt og andet økonomisk udbytte, som hidrører fra  

 aktiviteter i Området, samt vedrørende beta linger og bidrag i  

 henhold til artikel 82, under særlig hensyntagen til interesserne og  

 behovene hos udviklingslandene og de folk, som ikke har opnået fuld  

 uafhængighed eller anden selvstyrestatus.
Såfremt Forsamlingen  

 ikke godkender Rådets henstillinger, skal Forsamlingen tilbagesende dem  

 til Rådet til fornyet behandling i lyset af de af Forsamlingen udtrykte  

 synspunkter; ii)	at behandle og godkende Myndighedens regler, forskrifter og  

 procedurer, og enhver ændring heri, som midlertidigt er vedtaget af  

 Rådet i henhold til artikel 162, stk. 2, litra o), ii). Disse  

 regler, forskrifter og procedurer skal vedrøre undersøgelse,  

 efterforskning og udnyttelse i Området, Myndighedens finansielle  

 forvaltning og interne administration og, efter henstilling fra  

 Produktionsselskabets bestyrelse, overførsel af midler fra  

 Produktionsselskabet til Myndigheden; g)	at træffe bestemmelse om en retfærdig fordeling af  

 finansielt og andet økonomisk udbytte, som hidrører fra  

 aktiviteter i Området, i overensstemmelse med denne konvention og  

 Myndighedens regler, forskrifter og procedurer; h)	at behandle og godkende det af Rådet forelagte forslag til  

 Myndighedens årsbudget; i)	at gennemgå regelmæssige beretninger fra Rådet og  

 Produktionsselskabet og særlige beretninger, som den har anmodet  

 Rådet eller noget andet af Myndighedens organer om at udarbejde; j)	at igangsætte studier og fremsætte henstillinger med  

 henblik på at fremme internationalt samarbejde vedrørende  

 aktiviteter i Området og anspore til en progressiv udvikling af den  

 dermed forbundne folkeret og dennes kodificering; k)	at behandle generelle problemer, som opstår i forbindelse med  

 aktiviteter i Området, især for udviklingslande, såvel som  

 de problemer, som med hensyn til aktiviteter i Området opstår for  

 visse stater som følge af deres geografiske beliggenhed, i  

 særdeleshed for indlandsstater og geografisk forfordelte stater; l)	efter henstilling fra Rådet og på grundlag af udtalelse  

 fra Kommissionen for Økonomisk Planlægning, at fastlægge  

 en kompensationsordning eller andre foranstaltninger for økonomisk  

 tilpasningsbistand som bestemt i artikel 151, stk. 10; m)	i henhold til artikel 185 at suspendere de rettigheder og  

 privilegier, der er knyttet til medlemsskab; n)	at diskutere ethvert spørgsmål eller enhver sag inden  

 for Myndighedens kompetenceområde og i overensstemmelse med fordelingen  

 af beføjelser og funktioner blandt Myndighedens organer træffe  

 bestemmelse om, hvilket af Myndighedens organer der skal behandle noget  

 sådant spørgsmål eller nogen sådan sag, som ikke  

 udtrykkeligt er overdraget til et særligt organ.
UNDERAFSNIT C RÅDET Artikel 161 Sammensætning, procedure og afstemning 1. Rådet skal bestå af 36 af Myndighedens medlemmer valgt af  

 Forsamlingen i følgende rækkefølge:
a)	fire medlemmer blandt de deltagende stater, som i løbet af de  

 sidste fem år, for hvilke der foreligger statistisk materiale, enten  

 har forbrugt mere end 2 procent af det samlede verdensforbrug, eller som  

 havde en nettoimport på mere end 2 procent af den samlede verdensimport  

 af de råvarer, som omfattes af de kategorier af mineraler, som skal  

 udvindes i Området, og under alle omstændigheder én stat  

 fra det østeuropæiske (socialistiske) område såvel  

 som den største forbruger; b)	fire medlemmer blandt de otte deltagende stater, som har foretaget  

 de største investeringer med henblik på forberedelsen og  

 udførelsen af aktiviteter i Området, enten direkte eller gennem  

 deres statsborgere, herunder mindst én stat fra det  

 østeuropæiske (socialistiske) område; c)	fire medlemmer fra deltagende stater, som på grundlag af  

 produktion i områder under deres jurisdiktion er vigtige  

 nettoeksportører af de kategorier af mineraler, som skal udvindes fra  

 Området, herunder mindst to udviklingslande, hvis eksport af  

 sådanne mineraler har væsentlig betydning for deres  

 økonomi; d)	seks medlemmer blandt deltagende udviklingslande, som  

 repræsenterer særlige interesser.
De særlige interesser,  

 som skal repræsenteres, skal omfatte stater med store befolkninger,  

 indlandsstater eller geografisk forfordelte stater, stater som er vigtige  

 importører af de kategorier af mineraler, som skal udvindes fra  

 Området, stater som er potentielle producenter af sådanne  

 mineraler, og de mindst udviklede stater; e)	atten medlemmer, som vælges i overensstemmelse med princippet  

 om en ligelig geografisk fordeling af pladser i Rådet som helhed, idet  

 hvert geografisk område skal have mindst ét medlem valgt i  

 henhold til dette litra.
I dette øjemed skal de geografiske  

 områder være Afrika, Asien, Østeuropa (socialistisk),  

 Latinamerika samt Vesteuropa og andre.
 2.Ved valg af medlemmer til Rådet i overensstemmelse med stk. 1  

 skal Forsamlingen sikre, at:
a)	indlandsstater og geografisk forfordelte stater får en  

 repræsentation, som står i rimeligt forhold til deres  

 repræsentation i Forsamlingen; b)	kyststater, i særdeleshed udviklingslande, som ikke kan  

 opfylde betingelserne i henhold til stk. 1, litra a), b), c) eller d),  

 får en repræsentation, som står i rimeligt forhold til  

 deres repræsentation i Forsamlingen; c)	hver gruppe af deltagende stater, som skal repræsenteres i  

 Rådet, bliver repræsenteret af de medlemmer, som denne gruppe  

 eventuelt har udpeget.
3. Valg skal finde sted under Forsamlingens ordinære samlinger.  

 Hvert medlem af Rådet skal vælges for fire år.
Ved det  

 første valg skal funktionstiden imidlertid for halvdelen af  

 medlemmerne af hver af de i stk. 1 omhandlede grupper være to  

 år.
 4. Rådets medlemmer kan genvælges, men der bør dog  

 tages behørigt hensyn til det ønskværdige i, at  

 medlemskab går på omgang.
 5. Rådet skal udøve sin virksomhed ved Myndighedens  

 sæde og skal afholde møde så ofte, som Myndighedens  

 arbejde måtte kræve det, dog ikke mindre end tre gange om  

 året.
 6. Et flertal af Rådets medlemmer er beslutningsdygtigt.
 7. Hvert medlem af Rådet har én stemme.
 8.
 a)	Afgørelser om procedurespørgsmål skal  

 træffes af et flertal af de medlemmer, der er til stede og afgiver  

 deres stemme.
 b)	Afgørelser om substansspørgsmål, som  

 opstår i forbindelse med følgende bestemmelser, skal  

 træffes med to trediedels flertal af de medlemmer, som er til stede og  

 afgiver deres stemme, forudsat at et sådant flertal omfatter et flertal  

 af Rådets medlemmer: artikel 162, stk. 2, litra f), g), h), i),  

 n), p), v), og artikel 191.
 c)	Afgørelser om substansspørgsmål, som  

 opstår i forbindelse med følgende bestemmelser, skal  

 træffes med tre fjerdedels flertal af de medlemmer, som er til stede og  

 afgiver deres stemme, forudsat at et sådant flertal omfatter et flertal  

 af Rådets medlemmer: artikel 162, stk. 1, artikel 162,  

 stk. 2, litra a), b), c), d), e), l), q), r), s), t); litra u) i  

 tilfælde af en kontrahents eller sponsors ikke-efterlevelse; litra w)  

 idet det dog er en forudsætning, at ordrer udstedt med hjemmel heri  

 ikke er bindende i mere end 30 dage, medmindre de bliver bekræftet ved  

 en afgørelse, som er truffet i overensstemmelse med litra d); artikel  

 162, stk. 2, litra x), y), z); artikel 163, stk. 2; artikel 174,  

 stk. 3; bilag IV, artikel 11.
 d)	Afgørelser om substansspørgsmål, som  

 opstår i forbindelse med artikel 162, stk. 2, litra m) og o), og  

 vedrørende vedtagelse af ændringer af kapitel XI skal  

 træffes med konsensus.
e)	I litra d), f) og g) betyder »konsensus«, at der ikke er rejst  

 formel indvending.
Inden 14 dage efter et forslags forelæggelse for  

 Rådet skal Rådets præsident undersøge, om der vil  

 fremkomme en formel indvending mod forslagets vedtagelse.
Såfremt  

 præsidenten konstaterer, at der vil fremkomme en sådan  

 indvending, skal præsidenten inden tre dage herefter nedsætte og  

 indkalde et forligsudvalg, bestående af højst ni medlemmer af  

 Rådet med præsidenten som formand, med henblik på at  

 bilægge uoverensstemmelserne og udarbejde et forslag, som kan vedtages  

 med konsensus.
Udvalget skal arbejde hurtigt og afgive beretning til  

 Rådet inden 14 dage efter dets nedsættelse.
Såfremt  

 udvalget er ude af stand til at fremsætte et forslag, som kan vedtages  

 med konsensus, skal det i sin beretning angive grundene til, at der bliver  

 rejst indvendinger mod forslaget.
 f)	Afgørelser af spørgsmål, som ikke er nævnt  

 ovenfor, og som Rådet er bemyndiget til at træffe i henhold til  

 Myndighedens regler, forskrifter og procedurer eller på anden  

 måde, skal træffes i henhold til de bestemmelser i dette stk.,  

 som er nærmere angivet i nævnte regler, forskrifter og procedurer  

 eller, såfremt de ikke er angivet heri, i henhold til den bestemmelse,  

 som Rådet, om muligt på forhånd, har truffet  

 afgørelse om med konsensus.
 g)	Når der opstår tvivl, om et spørgsmål  

 hører ind under litra a), b), c) eller d), skal  

 spørgsmålet behandles efter den bestemmelse, som kræver  

 det største flertal eller konsensus alt efter omstændighederne,  

 medmindre Rådet med det nævnte flertal eller konsensus  

 træffer anden afgørelse.
9. Rådet skal fastlægge en procedure, hvorefter et medlem af  

 Myndigheden, som ikke er repræsenteret i Rådet, kan sende en  

 repræsentant som deltager i et møde i Rådet, når et  

 sådant medlem anmoder derom, eller når en sag, som særligt  

 vedrører dette medlem, er til behandling.
En sådan  

 repræsentant skal være berettiget til at deltage i  

 drøftelserne, men har ikke stemmeret.
Artikel 162 Beføjelser og funktioner 1. Rådet er Myndighedens udøvende organ.
Rådet skal  

 have beføjelse til i overensstemmelse med denne konvention og den af  

 Forsamlingen fastsatte generelle politik at fastlægge den særlige  

 politik, som skal følges af Myndigheden i ethvert  

 spørgsmål eller i enhver sag inden for Myndighedens  

 kompetenceområde.
 2. Rådet skal endvidere:
a)	føre kontrol med og koordinere gennemførelsen af dette  

 kapitels bestemmelser i alle spørgsmål og sager inden for  

 Myndighedens kompetenceområde og gøre Forsamlingen  

 opmærksom på sager vedrørende manglende efterlevelse; b)	til Forsamlingen foreslå en kandidatliste med henblik på  

 valg af generalsekretæren; c)	til Forsamlingen foreslå kandidater til valget af medlemmer af  

 Produktionsselskabets bestyrelse og Produktionsselskabets  

 generaldirektør; d)	oprette, efter behov og med behørig hensyntagen til  

 økonomi og effektivitet, sådanne underorganer, som det  

 skønner nødvendige med henblik på udøvelsen af  

 sine funktioner i overensstemmelse med dette kapitel.
Ved  

 sammensætningen af underorganer skal der lægges vægt  

 på behovet for medlemmer med kvalifikationer og kompetence inden for de  

 relevante tekniske områder, som disse organer beskæftiger sig  

 med, idet der dog skal tages behørigt hensyn til princippet om ligelig  

 geografisk fordeling og til særlige interesser; e)	vedtage sin forretningsorden, herunder fremgangsmåden ved valg  

 af præsident; f)	på Myndighedens vegne indgå aftaler med De Forenede  

 Nationer eller andre internationale organisationer, inden for rammerne af  

 Myndighedens beføjelser og med forbehold af Forsamlingens  

 godkendelse; g)	behandle Produktionsselskabets beretninger og oversende dem til  

 Forsamlingen med sine henstillinger; h)	forelægge årlige beretninger for Forsamlingen og  

 sådanne særlige beretninger, som Forsamlingen måtte anmode  

 om; i)	give Produktionsselskabet direktiver i overensstemmelse med artikel  

 170; j)	godkende arbejdsplaner i overensstemmelse med bilag III, artikel 6.  

 Rådet skal træffe afgørelse om hver arbejdsplan inden 60  

 dage, efter at Den Juridiske og Tekniske Kommission har forelagt den ved en  

 samling i Rådet i overensstemmelse med de følgende  

 procedurer:
i)	Såfremt Kommissionen henstiller, at en arbejdsplan godkendes,  

 skal den anses som godkendt af Rådet, medmindre et medlem af  

 Rådet inden 14 dage skriftligt for præsidenten forelæggger  

 en specifik indvending om, at betingelserne i bilag III, artikel 6, ikke er  

 overholdt.
Såfremt der fremkommer en indvending, skal forligsproceduren  

 i henhold til artikel 161, stk. 8, litra e), finde anvendelse.
Såfremt indvendingen stadig opretholdes ved forligsprocedurens  

 slutning, skal arbejdspla nen anses som godkendt af Rådet, medmindre  

 Rådet forkaster den med konsensus blandt sine medlemmer med undtagelse  

 af den stat eller de stater, som har indgivet ansøgningen eller er  

 sponsorer for ansøgeren; ii)	såfremt Kommissionen henstiller, at en arbejdsplan forkastes  

 eller ikke fremsætter en henstilling, kan Rådet godkende  

 arbejdsplanen med tre fjerdedels flertal af de medlemmer, som er til stede og  

 afgiver deres stemme, forudsat at et sådant flertal omfatter et flertal  

 af de medlemmer, som deltager i samlingen; k)	godkende arbejdsplaner forelagt af Produktionsselskabet i  

 overensstemmelse med bilag IV, artikel 12, ved på tilsvarende  

 måde at anvende de under litra j) nævnte procedurer; l)	føre kontrol med aktiviteterne i Området i  

 overensstemmelse med artikel 153, stk. 4, og Myndighedens regler,  

 forskrifter og procedurer; m)	efter henstilling fra Kommissionen for Økonomisk  

 Planlægning træffe nødvendige og passende forholdsregler i  

 overensstemmelse med artikel 150, litra h), med henblik på at yde  

 beskyttelse mod de deri nævnte ugunstige økonomiske  

 virkninger; n)	fremsætte henstillinger til Forsamlingen, på grundlag af  

 en udtalelse fra Kommissionen for Økonomisk Planlægning, om en  

 kompensationsordning eller andre foranstaltninger for økonomisk  

 tilpasningsbistand, som bestemt i artikel 151, stk. 10; o)	i)	til Forsamlingen fremsatte henstillinger om regler,  

 forskrifter og procedurer for en retfærdig fordeling af finansielt og  

 andet økonomisk udbytte, som hidrører fra aktiviteter i  

 Området, samt af betalinger og bidrag, som er foretaget i henhold til  

 artikel 82, under særlig hensyntagen til interesserne og behovene hos  

 udviklingslandene og de folk, som ikke har opnået fuld  

 uafhængighed eller anden selvstyrestatus; ii)	indtil Forsamlingens godkendelse foreligger, under hensyntagen til  

 henstillinger fra Den Juridiske og Tekniske Kommission eller andre  

 berørte underordnede organer, vedtage og midlertidigt anvende  

 Myndighedens regler, forskrifter og procedurer og enhver ændring heraf.  

 Disse regler, forskrifter og procedurer skal vedrøre  

 undersøgelse, efterforskning og udnyttelse i Området samt  

 Myndighedens finansielle forvaltning og udnyttelsen af polymetalliske noduler  

 skal have fortrinsret.
Regler, forskrifter og procedurer for efterforskning  

 og udnyttelsen af enhver anden ressource end polymetalliske noduler skal  

 vedtages inden 3 år fra den dag, Myndigheden modtager en anmodning  

 herom fra et af sine medlemmer.
Alle regler, forskrifter og procedurer skal  

 midlertidigt forblive i kraft, indtil de godkendes af Forsamlingen, eller de  

 ændres af Rådet i lyset af de af Forsamlingen udtrykte  

 synspunkter; p)	føre kontrol med alle betalinger, som skal foretages af eller  

 til Myndigheden i forbindelse med aktiviteter i henhold til dette  

 kapitel; q)	foretage udvælgelsen blandt ansøgere til  

 produktionstilladelser i henhold til bilag III, artilel 7, i tilfælde,  

 hvor denne bestemmelse kræver en sådan udvælgelse; r)	forelægge forslag til Myndighedens årsbudget for  

 Forsamlingen til dennes godkendelse; s)	fremsætte henstillinger til Forsamlingen vedrørende den  

 politk, der skal følges med hensyn til noget spørgsmål  

 eller nogen sag inden for Myndighedens kompetenceområde; t)	i henhold til artikel 185 fremsætte henstillinger til  

 Forsamlingen vedrørende suspension af udøvelsen af de  

 rettigheder og privilegier, der er knyttet til medlemsskab; u)	på Myndighedens vegne indbringe sager om manglende  

 efterlevelse for Afdelingen for Havbundstvister; v)	underrette Forsamlingen om en afgørelse truffet af Afdelingen  

 for Havbundstvister i sager indbragt i henhold til litra u), og  

 fremsætte passende henstillinger om de foranstaltninger, der bør  

 træffes i den anledning; w)	i krisesituationer udstede ordrer, herunder eventuelt ordrer med  

 henblik på at forebygge alvorlig skade på havmiljøet som  

 følge af aktivitet i Området; x)	udelukke visse områder fra udnyttelse for kontrahenter eller  

 Produktionsselskabet i tilfælde, hvor vægtigt bevismateriale  

 indicerer risiko for alvorlig skade på havmiljøet; y)	oprette et underorgan med henblik på udarbejdelsen af udkast  

 til finansielle regler, forskrifter og procedurer vedrørende:
i)	finansiel forvaltning i overensstemmelse med artikel 171 til 175;  

 og ii)	finansielle arrangementer i henhold til bilag III, artikel 13 og  

 artikel 17, stk. l, litra c); z)	etablere en passende mekanisme til ledelse og kontrol af en  

 inspektionsstab, som skal inspicere aktiviteter i Området med henblik  

 på at afgøre, om såvel dette kapitel, Myndighedens regler,  

 forskrifter og procedurer, som vilkårene og betingelserne i kontrakter  

 indgået med Myndigheden efterleves.
Artikel 163 Rådets organer 1.Herved oprettes følgende organer under Rådet:
a)	en Kommission for Økonomisk Planlægning; b)	en Juridisk og Teknisk Kommission.
2. Hver kommission skal bestå af 15 medlemmer, valgt af Rådet  

 blandt de kandidater, som de deltagende stater indstiller.
Rådet kan  

 dog om fornødent beslutte at forøge størrelsen af begge  

 kommissioner under behørig hensyntagen til økonomi og  

 effektivitet.
3. En kommissions medlemmer skal besidde fornødne kvalifikationer  

 inden for den pågældende kommissions kompetenceområde.
De  

 deltagende stater skal med henblik på at sikre en effektiv  

 udøvelse af kommissionernes funktioner indstille kandidater, hvis  

 dygtighed og hæderlighed er på det højeste niveau og med  

 de fornødne kvalifikationer inden for relevante områder.
 4. Ved valget af kommissionernes medlemmer skal der tages behørigt  

 hensyn til behovet for ligelig geografisk fordeling og repræsentationen  

 af særlige interesser.
5 Ingen deltagende stat kan indstille mere end én kandidat til  

 samme kommission.
Ingen person skal kunne vælges til mere end én  

 kommission.
6. Kommissionernes medlemmer vælges for fem år.
De kan  

 genvælges for yderligere en mandatperiode.
 7. I tilfælde, hvor et medlem af en kommission afgår ved  

 døden, bliver inhabil eller fratræder før udløbet  

 af mandatperioden, skal Rådet for den resterende del af perioden  

 vælge et medlem fra det samme geografiske område eller den samme  

 interessekategori.
8. Kommissionernes medlemmer må ikke have nogen økonomisk  

 interesse i nogen aktivitet, som vedrører efterforskning og udnyttelse  

 i Området.
Med forbehold af deres forpligtelser over for de  

 kommissioner, som de sidder i, må de ikke selv efter udløbet af  

 deres funktionsperiode afsløre nogen industrihemmlighed eller data,  

 som er undergivet industriel ejendomsret, og som er overført til  

 Myndigheden i overensstemmelse med bilag III, artikel 14, eller nogen anden  

 fortrolig oplysning, som er kommet til deres kundskab som følge af  

 deres tjeneste for Myndigheden.
 9. Hver kommission skal udøve sine funktioner i overensstemmelse  

 med sådanne retningslinier og direktiver, som Rådet måtte  

 udstede.
 10. Hver kommission skal udarbejde og forelægge for Rådet til  

 godkendelse sådanne regler og forskrifter, som skønnes  

 nødvendige for en effektiv udøvelse af kommissionens  

 funktioner.
11. Kommissionernes beslutningsprocedure skal fastlægges ved  

 Myndighedens regler, forskrifter og procedurer.
Henstillinger til Rådet  

 skal, om fornødent, være vedlagt et resumé af de  

 divergerende synspunkter i kommissionen.
 12. Hver kommission skal normalt udøve sin virksomhed ved  

 Myndighedens sæde og skal afholde møde så ofte, som  

 hensynet til den effektive udøvelse af dens funktioner  

 kræver.
 13. Hver kommission kan, efter behov, under udøvelsen af sine  

 funktioner konsultere en anden kommission, ethvert af de kompetente organer i  

 De Forenede Nationer eller dens særorganisationer eller enhver anden  

 international organisation, som har kompetence inden for det  

 pågældende sagsområde.
Artikel 164 Kommissionen for Økonomisk Planlægning 1. Medlemmer af Kommissionen for Økonomisk Planlægning skal  

 besidde fornødne kvalifikationer bl.a. i henseende til minedrift,  

 forvaltning af virksomhed forbundet med mineralske ressourcer, international  

 handel eller international økonomi.
Rådet skal bestræbe  

 sig på at sikre, at Kommissionens medlemmer besidder alle  

 fornødne kvalifikationer.
Kommissionen skal omfatte mindst to  

 medlemmer fra sådanne udviklingslande, hvis eksport af de kategorier af  

 mineraler, som skal udvindes fra Området, har væsentlig betydning  

 for deres økonomi.
 2. Kommissionen skal:
a)	efter Rådets anmodning foreslå foranstaltninger til  

 iværksættelse af de i overensstemmelse med denne konvention  

 trufne afgørelser vedrørende aktiviteter i Området; b)	gennemgå de tendenser og faktorer, som påvirker udbud,  

 efterspørgsel og priser på de mineraler, som kan udvindes fra  

 Området, under hensyntagen til både importerende og eksporterende  

 lande, og i særdeleshed til udviklingslandene blandt disse; c)	undersøge enhver situation, som vil kunne medføre de i  

 artikel 150, litra h), nævnte ugunstige virkninger, og som vedkommende  

 deltagende stat eller stater har gjort den opmærksom på, samt  

 fremsætte passende henstillinger til Rådet; d)	til forelæggelse for Forsamlingen foreslå Rådet,  

 som foreskrevet i artikel 151, stk. 10, en kompensationsordning eller  

 andre foranstaltninger for økonomisk tilpasningsbistand til  

 udviklingslande, som lider under ugunstige virkninger, som skyldes  

 aktiviteter i Området.
Kommissionen skal fremsætte de  

 nødvendige henstillinger til Rådet med henblik på  

 anvendelse af den ordning eller andre foranstaltninger, som Forsamlingen har  

 vedtaget i hvert enkelt tilfælde.
Artikel 165 Den Juridiske og Tekniske Kommission 1. Medlemmer af Den Juridiske og Tekniske Kommission skal besidde de  

 fornødne kvalifikationer bl.a. i henseende til efterforskning,  

 udnyttelse og bearbejdelse af mineralske ressourcer, oceanologi, beskyttelse  

 af havmiljøet, eller økonomiske eller juridiske  

 spørgsmål vedrørende havminedrift og beslægtede  

 sagsområder.
Rådet skal bestræbe sig på at sikre, at  

 Kommissionens medlemmer tilsammen besidder alle fornødne  

 kvalifikationer.
 2. Kommissionen skal:
a)	efter anmodning fra Rådet fremsætte henstillinger  

 vedrørende udøvelsen af Myndighedens funk tioner; b)	gennemgå formelle skriftlige arbejdsplaner for aktiviteter i  

 Området i overensstemmelse med artikel 153, stk. 3, og  

 fremsætte passende henstillinger til Rådet.
Kommissionen skal  

 udelukkende basere sine henstillinger på bestemmelserne i bilag III og  

 skal afgive fuldstændig beretning derom til Rådet; c)	efter anmodning fra Rådet overvåge aktiviteter i  

 Området, efter behov i konsultationer og samarbejde med enhver enhed,  

 som udfører sådanne aktiviteter, eller vedkommende stat eller  

 stater samt afgive beretning til Rådet; d)	udarbejde vurderinger af de miljømæssige konsekvenser  

 af aktiviteter i Området; e)	fremsætte henstillinger til Rådet om beskyttelsen af  

 havmiljøet under hensyntagen til synspunk terne hos anerkendte  

 eksperter inden for dette område; f)	udforme og forelægge de i artikel 162, stk. 2, litra o),  

 omhandlede regler, forskrifter og procedurer for Rådet, under  

 hensyntagen til alle relevante faktorer, herunder vurdering af  

 miljømæssige konsekvenser af aktiviteter i Området; g)	foretage fornyet gennemgang af sådanne regler, forskrifter og  

 procedurer og fra tid til anden fremsætte henstillinger til Rådet  

 om sådanne ændringer, som den måtte anse for  

 nødvendige eller ønskelige; h)	fremsætte henstillinger til Rådet om etablering af en  

 kontrolplan med henblik på efter anerkendte videnskabelige metoder  

 regelmæssigt at iagttage, beregne, vurdere og analysere risici og  

 virkninger af forurening af havmiljøet som følge af aktiviteter  

 i Området, sikre, at eksisterende forskrifter er hensigtsmæssige  

 og bliver overholdt, samt koordinere iværksættelsen af den af  

 Rådet godkendte kontrolplan; i)	henstille til Rådet, at der på Myndighedens vegne  

 indbringes sager for Afdelingen for Havbundstvister i overensstemmelse med  

 dette kapitel og de relevante bilag under særlig hensyntagen til  

 artikel 187; j)	fremsætte henstillinger til Rådet om de  

 foranstaltninger, som skal træffes som følge af en  

 afgørelse truffet af Afdelingen for Havbundstvister i forbindelse med  

 sager indbragt i overensstemmelse med litra i); k)	med henblik på at forebygge alvorlig skade på  

 havmiljøet som følge af aktiviteter i Området, henstille  

 til Rådet at udstede ordrer i krisesituationer, herunder eventuelt  

 ordrer om suspension eller regulering af aktiviteterne.
Sådanne  

 henstillinger skal have fortrinsstilling ved behandlingen i Rådet; l)	fremsætte henstillinger til Rådet om at udelukke visse  

 områder fra udnyttelse for kontrahenter eller Produktionsselskabet,  

 når der er afgørende grunde til at antage at udnyttelsen ville  

 medføre risiko for alvorlig skade på havmiljøet; m)	fremsætte henstillinger til Rådet vedrørende  

 ledelse af og kontrol med en inspektionsstab, som skal inspicere  

 aktiviteterne i Området med henblik på at afgøre, hvorvidt  

 dette kapitel, Myndighedens regler, forskrifter og procedurer samt  

 vilkårene og betingelserne i enhver kontrakt med Myndigheden  

 overholdes; n)	beregne produktionsloftet og udstede produktionstilladelser på  

 Myndighedens vegne i henhold til artikel 151, stk. 2 til 7, efter at  

 Rådet eventuelt har foretaget en nødvendig udvælgelse  

 blandt ansøgere til produktionstilladelser i overensstemmelse med  

 bilag III, artikel 7.
 3.Efter anmodning fra nogen deltagende stat eller anden vedkommende part  

 skal Kommissionens medlemmer ledsages af en repræsentant fra en  

 sådan stat eller part under udøvelsen af deres kontrol- eller  

 inspektionsfunktioner.
UNDERAFSNIT D SEKRETARIATET Artikel 166 Sekretariatet 1. Myndighedens sekretariat skal bestå af en generalsekretær  

 samt sådant personale, som Myndigheden har behov for.
 2. Generalsekretæren vælges for en fireårig periode af  

 Forsamlingen blandt de kandidater, som Rådet har foreslået, og  

 kan genvælges.
 3. Generalsekretæren skal være Myndighedens øverste  

 administrative chef og skal virke i denne egenskab ved alle møder i  

 Forsamlingen, Rådet eller noget andet underorgan samt udføre  

 sådanne andre administrative funktioner, som disse organer har  

 pålagt generalsekretæren.
 4. Generalsekretæren skal forelægge Forsamlingen en  

 årlig beretning om Myndighedens virksomhed.
Artikel 167 Myndighedens personale 1. Myndighedens personale skal bestå af sådant specielt  

 uddannet videnskabeligt, teknisk og andet personel, som der måtte  

 være behov for til udførelsen af Myndighedens administrative  

 funktioner.
2. Hovedhensynet ved personalets rekruttering og ansættelse og ved  

 fastsættelsen af dets tjenestevilkår skal være  

 nødvendigheden af at sikre den højeste grad af effektivitet,  

 dygtighed og hæderlighed.
Med forbehold heraf skal der tages  

 behørigt hensyn til betydningen af at rekruttere personalet på  

 det bredest mulige geografiske grundlag.
 3. Personalet skal ansættes af generalsekretæren.  

 Vilkårene og betingelserne for deres ansættelse, aflønning  

 og afskedigelse skal være i overensstemmelse med Myndighedens regler,  

 forskrifter og procedurer.
Artikel 168 Sekretariatets internationale karakter 1. Generalsekretæren og personalet må i udøvelsen af  

 deres pligter ikke søge eller modtage instrukser fra nogen regering  

 eller fra nogen anden kilde uden for Myndigheden.
De skal afstå fra  

 enhver handling, som kunne bringe deres stilling som internationale  

 embedsmænd, alene ansvarlige over for Myndigheden, i tvivl.
Hver  

 deltagende stat påtager sig at respektere den særlige  

 internationale karakter af generalsekretærens og hans personales  

 funktioner og ikke at søge at øve indflydelse på dem i  

 udførelsen af deres hverv.
Enhver pligtforsømmelse af et medlem  

 af personalet skal indbringes for en administrativ retsinstans som fastsat i  

 Myndighedens regler, forskrifter og procedurer.
2. Generalsekretæren og personalet må ikke have  

 økonomisk interesse i nogen virksomhed forbundet med efterforskningen  

 og udnyttelsen i Området.
Med forbehold af deres forpligtelser over for  

 Myndigheden må de ikke afsløre, selv efter afslutningen af deres  

 funktionsperiode, nogen industrihemmelighed eller data, som er undergivet  

 industriel ejendomsret, og som er overført til Myndigheden i  

 overensstemmelse med bilag III, artikel 14, eller nogen anden fortrolig  

 oplysning, som er kommet til deres kundskab som følge af deres  

 ansættelse i Myndigheden.
3. I tilfælde af overtrædelser af de forpligtelser, som i  

 henhold til stk. 2 påhviler et medlem af Myndighedens personale,  

 skal Myndigheden, efter anmodning fra en deltagende stat, hvis interesser er  

 krænket ved en sådan overtrædelse, eller fra en fysisk  

 eller juridisk person, som en deltagende stat er sponsor for i henhold til  

 artikel 153, stk. 2, litra b), og som berøres af en sådan  

 overtrædelse, indlede retsforfølgning mod det  

 pågældende medlem af personalet for en domstol, som Myndighedens  

 regler, forskrifter og procedurer anviser.
Den krænkede part skal have  

 ret til at deltage i processen.
Generalsekretæren skal, såfremt  

 domstolen anbefaler det, afskedige det pågældende medlem af  

 personalet.
 4. Myndighedens regler, forskrifter og procedurer skal indeholde  

 sådanne bestemmelser, som er nødvendige til  

 gennemførelsen af denne artikel.
Artikel 169 Konsultationer og samarbejde med internationale og  

 ikke-statslige organisationer 1. Generalsekretæren skal i sager, som falder inden for Myndighedens  

 kompetence, med Rådets godkendelse træffe passende  

 foranstaltninger med henblik på konsultationer og samarbejde med  

 internationale og ikkestatslige organisationer, som er anerkendt af De  

 Forenede Nationers Økonomiske og Sociale Råd.
2. Enhver organisation, som generalsekretæren har indgået  

 aftale med i henhold til stk. 1, kan udpege repræsentanter til som  

 observatører at deltage i møder i Myndighedens organer i  

 overensstemmelse med disse organers forretningsorden.
Der skal  

 fastsættes regler med henblik på at give sådanne  

 organisationer lejlighed til at tilkendegive deres synspunkter, hvor det  

 måtte være hensigtsmæssigt.
 3. Generalsekretæren kan til deltagende stater fremsende skriftlige  

 redegørelser fra de i stk. 1 nævnte ikke-statslige  

 organisationer vedrørende sager, i hvilke de har særlig  

 kompetence, og som er forbundet med Myndighedens arbejde.
UNDERAFSNIT E PRODUKTIONSSELSKABET Artikel 170 Produktionsselskabet 1. Produktionsselskabet skal være det organ under Myndigheden, som  

 direkte skal gennemføre aktiviteter i Området i henhold til  

 artikel 153, stk. 2, litra a), såvel som transport, forarbejdning  

 og afsætning af mineraler, som udvindes i Området.
2. Inden for rammerne af Myndighedens status som international juridisk  

 person skal Produktionsselskabet have sådan habilitet som bestemt i  

 bilag IV.
Produktionsselskabet skal handle i overensstemmelse med denne  

 konvention og Myndighedens regler, forskrifter og procedurer, såvel som  

 med den af Forsamlingen vedtagne generelle politik, samt være underlagt  

 Rådets direktiver og kontrol.
 3. Produktionsselskabets hovedkontor skal være beliggende ved  

 Myndighedens sæde.
 4. Produktionsselskabet skal, i overensstemmelse med artikel 173,  

 stk. 2, og bilag IV, artikel 11, forsynes med sådanne midler, som  

 kræves til udførelsen af dets funktioner, og skal råde  

 over teknologi som anført i artikel 144 og andre relevante  

 bestemmelser i denne konvention.
UNDERAFSNIT F MYNDIGHEDENS FINANSIELLE FORHOLD Artikel 171 Myndighedens midler Myndighedens midler skal omfatte:
a)	bidrag fra Myndighedens medlemmer fastsat i overensstemmelse med  

 artikel 160, stk. 2, litra e); b)	Myndighedens indtægter i henhold til bilag III, artikel 13, i  

 forbindelse med aktiviteter i Området; c)	midler overført fra Produktionsselskabet i overensstemmelse  

 med bilag IV, artikel 10; d)	lån i henhold til artikel 174; e)	frivillige bidrag fra medlemmer eller andre kilder; og f)	indbetalinger til en kompensationsfond, i overensstemmelse med  

 artikel 151, stk. 10, fra kilder, som anbefales af Kommissionen for  

 Økonomisk Planlægning.
Artikel 172 Myndighedens årsbudget Generalsekretæren skal udarbejde et udkast til Myndighedens  

 årsbudget og forelægge det for Rådet.
Rådet skal  

 behandle budgetudkastet og forelægge det for Forsamlingen sammen med  

 eventuelle bemærkninger.
Forsamlingen skal behandle og godkende  

 budgetudkastet i overensstemmelse med artikel 160, stk. 2, litra h).
Artikel 173 Myndighedens udgifter 1. De i artikel 171, litra a), nævnte bidrag skal indbetales  

 på en særlig konto til dækning af Myndighedens  

 administrationsudgifter, indtil Myndigheden har tilstrækkelige midler  

 fra andre kilder til dækning af disse udgifter.
2. Myndighedens midler skal primært anvendes til dækning af  

 dens administrationsudgifter.
Med undtagelse af de i artikel 171, litra a),  

 nævnte bidrag kan midler, som er tilbage efter betaling af  

 administrationsudgifter, bl.a:
a)	fordeles i overensstemmelse med artikel 140 og artikel 160,  

 stk. 2, litra g); b)	benyttes til at forsyne Produktionsselskabet med midler i  

 overensstemmelse med artikel 170, stk. 4; c)	benyttes til at kompensere udviklingslande i overensstemmelse med  

 artikel 151, stk. 10 og arti kel 160, stk. 2, litra l).
Artikel 174 Myndighedens lånebeføjelse 1. Myndigheden skal have beføjelse til at optage lån.
 2. Forsamlingen skal i de finansielle forskrifter, som vedtages i henhold  

 til artikel 160, stk. 2, litra f), fastsætte grænserne for  

 Myndighedens lånebeføjelse.
 3. Rådet skal udøve Myndighedens  

 lånebeføjelse.
 4. De deltagende stater skal ikke være ansvarlige for Myndighedens  

 gæld.
Artikel 175 Årlig revision Myndighedens akter, regnskabsbøger og konti, herunder dens  

 årsregnskab, skal årligt revideres af en uafhængig revisor  

 udpeget af Forsamlingen.
UNDERAFSNIT G RETLIG STATUS, PRIVILEGIER OG IMMUNITETER Artikel 176 Retlig status Myndigheden er en international juridisk person og har den  

 nødvendige habilitet til udøvelsen af sine funktioner og til  

 opnåelsen af sine mål.
Artikel 177 Privilegier og immuniteter For at Myndigheden skal kunne udøve sine funktioner, skal den  

 på hver deltagende stats territorium nyde de privilegier og  

 immuniteter, som er fastsat i dette underafsnit.
De privilegier og  

 immuniteter, som vedrører Produktionsselskabet, er fastsat i bilag IV,  

 artikel 13.
Artikel 178 Immunitet fra retsforfølgning Myndigheden, dens ejendom og formue nyder immunitet fra  

 retsforfølgning undtagen i den udstrækning, Myndigheden i et  

 særligt tilfælde udtrykkeligt giver afkald på denne  

 immunitet.
Artikel 179 Immunitet for ransagning og enhver form for  

 beslaglæggelse Myndighedens ejendom og formue, hvor den end befinder sig, og hvem der end  

 bestyrer den, kan ikke gøres til genstand for ransagning, udlevering,  

 konfiskation, ekspropriation eller nogen anden form for beslaglæggelse  

 foretaget af en udøvende eller lovgivende myndighed.
Artikel 180 Fritagelse for restriktioner, regulering, kontrol og  

 moratorier Myndighedens ejendom og formue er fritaget for enhver form for  

 restriktioner, regulering, kontrol og moratorier.
Artikel 181 Myndighedens arkiver og officielle meddelelser 1. Myndighedens arkiver, hvor de end befinder sig, er  

 ukrænkelige.
 2. Data, som er undergivet industriel ejendomsret, industrihemmeligheder  

 eller lignende oplysninger og personaleregistre må ikke opbevares i  

 offentligt tilgængelige arkiver.
 3. Myndigheden skal med hensyn til sine officielle meddelelser af hver  

 deltagende stat indrømmes en behandling, som ikke er mindre gunstig  

 end den, som den pågældende stat indrømmer andre  

 internationale organisationer.
Artikel 182 Privilegier og immuniteter for visse personer tilknyttet  

 Myndigheden De deltagende staters repræsentanter, som deltager i møder i  

 Forsamlingen, Rådet eller i Forsamlingens eller Rådets organer,  

 samt generalsekretæren og Myndighedens personale nyder på hver  

 deltagende stats territorium:
a)	immunitet for retsforfølgning i forbindelse med handlinger  

 foretaget under udøvelsen af deres funktioner, undtagen i den  

 udstrækning, hvor den stat, som de repræsenterer, henholdsvis  

 Myndigheden, udtrykkeligt i et særligt tilfælde giver afkald  

 på denne immunitet; b)	såfremt de ikke er statsborgere i den deltagende stat, de  

 samme fritagelser for indvandringsrestriktioner, krav om registrering af  

 udlændinge og værnepligt, de samme lempelser med hensyn til  

 valutarestriktioner og den samme behandling med hensyn til rejsemuligheder,  

 som staten indrømmer andre deltagende staters repræsentanter,  

 embedsmænd og ansatte i lignende stillinger.
Artikel 183 Fritagelse for skatter og toldafgifter 1. Inden for rammerne af sine officielle aktiviteter skal Myndigheden,  

 herunder dens formue og ejendom, dens indtægter samt dens virksomhed og  

 transaktioner, hvortil den er bemyndiget i henhold til denne konvention,  

 fritages for enhver direkte beskatning, ligesom varer, som er importeret  

 eller eksporteret til dens officielle brug, skal fritages for alle  

 toldafgifter.
Myndigheden kan ikke kræve fritagelse for beskatning, som  

 alene er betaling for tjenesteydelser.
2. I tilfælde, hvor indkøb af varer eller tjenesteydelser af  

 væsentlig værdi, som er nødvendige for Myndighedens  

 officielle aktiviteter, foretages af eller på Myndighedens vegne, og  

 hvor skatter og afgifter er indbefattet i prisen på sådanne varer  

 eller tjenesteydelser, skal de deltagende stater, i den udstrækning det  

 er praktisk muligt, træffe passende foranstaltninger med henblik  

 på fritagelse for sådanne skatter eller afgifter eller på  

 refusion af disse.
Varer, som er importeret eller købt med den i denne  

 artikel omhandlede fritagelse, må ikke sælges eller på  

 anden måde afhændes på territoriet for den deltagende stat,  

 som gav tilladelsen til fritagelsen, undtagen på betingelser, som  

 aftales med denne deltagende stat.
 3. De deltagende stater må ikke beskatte udbetalte lønninger,  

 honrarer eller nogen anden form for betaling fra Myndigheden til  

 generalsekretæren og Myndighedens personale såvel som til  

 eksperter, der udfører opgaver for Myndigheden, og som ikke er  

 statsborgere i den pågældende deltagende stat.
UNDERAFSNIT H SUSPENSION AF UDØVELSEN AF DE RETTIGHEDER OG  

 PRIVILEGIER, SOM ER KNYTTET TIL MEDLEMSKAB Artikel 184 Suspension af udøvelsen af stemmeret En deltagende stat, som er i restance med betalingen af sine finansielle  

 bidrag til Myndigheden, har ingen stemmeret, hvis restancebeløbet  

 svarer til eller overskrider summen af de skyldige bidrag for de to  

 foregående år.
Forsamlingen kan, ikke desto mindre, tillade denne  

 stat at stemme, såfremt det godtgøres, at den manglende betaling  

 skyldes forhold, som den pågældende stat ikke er herre over.
Artikel 185 Suspension af udøvelsen af de rettigheder og privilegier, som er  

 knyttet til medlemskab 1. En deltagende stat, som groft og vedvarende har overtrådt  

 bestemmelserne i dette kapitel, kan efter Rådets indstilling af  

 Forsamlingen udelukkes fra at udøve de rettigheder og privilegier, som  

 er knyttet til medlemskab.
 2. Ingen foranstaltning må træffes i henhold til stk. 1,  

 før Afdelingen for Havbundstvister har afsagt kendelse om, at en  

 deltagende stat groft og vedvarende har overtrådt bestemmelserne i  

 dette kapitel.
AFSNIT 5 BILÆGGELSE AF TVISTER OG RESPONSA Artikel 186 Den Internationale Havretsdomstols Afdeling for  

 Havbundstvister Oprettelsen af Afdelingen for Havbundstvister og måden, hvorpå  

 den skal udøve sin kompetence, er undergivet bestemmelserne i dette  

 afsnit, kapitel XV og bilag VI.
Artikel 187 Afdelingen for Havbundstvisters kompetence Afdelingen for Havbundstvister skal have kompetence i henhold til dette  

 kapitel og de hertil knyttede bilag i tvister, som vedrører  

 aktiviteter i Området, og som falder ind under følgende  

 kategorier:
a)	tvister mellem deltagende stater vedrørende fortolkningen  

 eller anvendelsen af dette kapitel og de hertil knyttede bilag; b)	tvister mellem en deltagende stat og Myndigheden  

 vedrørende:
i)	Myndighedens eller en deltagende stats handlinger eller undladelser,  

 som påstås at være en overtrædelse af dette kapitel  

 eller de hertil knyttede bilag, eller Myndighedens regler, forskrifter og  

 procedurer, som er fastsat i overensstemmelse dermed; eller ii)	handlinger foretaget af Myndigheden, som påstås at  

 være overskridelse af dens kompetence eller magtfordrejning; c)	tvister mellem kontraktsparter, det være sig deltagende  

 stater, Myndigheden eller Produktionsselskabet, statslige virksomheder og  

 fysiske eller juridiske personer, som nævnt i artikel 153, stk. 2,  

 litra b), vedrørende:
i)	fortolkningen eller anvendelsen af en relevant kontrakt eller  

 arbejdsplan; eller ii)	en kontraktsparts handlinger eller undladelser, som vedrører  

 aktiviteter i Området, og som retter sig mod den anden part eller  

 direkte berører dennes retlige interesser; d)	tvister vedrørende afslag på en kontrakt eller et  

 retligt spørgsmål, som opstår under  

 kontraktsforhandlingerne mellem Myndigheden og en ansøger, som en stat  

 er sponsor for, i overensstemmelse med artikel 153, stk. 2, litra b), og  

 som behørigt har opfyldt de i bilag III, artikel 4, stk. 6, og  

 artikel 13, stk. 2, omhandlede betingelser; e)	tvister mellem Myndigheden og en deltagende stat, en statslig  

 virksomhed eller en fysisk eller juridisk person, som en deltagende stat er  

 sponsor for i overensstemmelse med artikel 153, stk. 2, litra b),  

 når det påstås, at Myndigheden har pådraget sig det i  

 bilag III, artikel 22, omhandlede ansvar; f)	enhver anden tvist, hvor afdelingen udtrykkeligt har kompetence i  

 henhold til denne konvention.
Artikel 188 Forelæggelse af tvister for en særlig  

 afdeling af Den Internationale Havretsdomstol eller for en ad hoc afdeling af  

 Afdelingen for Havbundstvister eller for bindende handelsvoldgift 1. Tvister mellem deltagende stater som nævnt i artikel 187, litra  

 a), kan forelægges:
a)	efter anmodning fra tvistens parter, for en særlig afdeling af  

 Den Internationale Havretsdomstol, nedsat i overensstemmelse med bilag VI,  

 artikel 15 og 17; eller b)	efter anmodning fra enhver af tvistens parter, for en ad hoc  

 afdeling under Afdelingen for Havbundstvister, nedsat i overensstemmelse med  

 bilag VI, artikel 36.
 2.
a)	Tvister vedrørende fortolkningen eller anven delsen af en  

 kontrakt, som nævnt i artikel 187, litra c), i), skal, efter anmodning  

 af enhver af tvistens parter, underkastes bindende handelsvoldgift, medmindre  

 parterne aftaler andet.
En handelsvoldgiftsdomstol, for hvilken tvisten  

 forelægges, må ikke have kompetence til afgørelse af noget  

 spørgsmål vedrørende fortolkningen af denne konvention.
I  

 tilfælde, hvor tvisten ligeledes omfatter spørgsmål om  

 fortolkningen af kapitel XI og de hertil knyttede bilag med hensyn til  

 aktiviteter i Området, skal spørgsmålet henvises til  

 Afdelingen for Havbundstvister med henblik på en afgørelse.
b)	Såfremt voldgiftsdomstolen ved begyndelsen eller i  

 løbet af en sådan voldgift bestemmer enten efter anmodning fra  

 nogen af tvistens parter eller på eget initiativ, at dens kendelse  

 afhænger af en afgørelse fra Afdelingen for Havbundstvister,  

 skal voldgiftsdomstolen henvise et sådant spørgsmål til  

 Afdelingen for Havbundstvister med henblik på en sådan  

 afgørelse.
Voldgiftsdomstolen skal derefter afgive sin  

 voldgiftskendelse i overensstemmelse med afgørelsen fra Afdelingen for  

 Havbundstvister.
 c)	I mangel af en bestemmelse i kontrakten om den voldgiftsprocedure,  

 som skal anvendes på tvisten, skal voldgiften udføres i  

 overensstemmelse med voldgiftsreglerne fastsat af De Forenede Nationers  

 Kommission for International Handelslovgivning, UNCITRAL, eller sådanne  

 andre voldgiftsregler, som måtte være foreskrevet i Myndighedens  

 regler, forskrifter og procedurer, medmindre tvistens parter aftaler  

 andet.
Artikel 189 Begrænsning i kompetence med hensyn til  

 Myndighedens afgørelser Afdelingen for Havbundstvister har ikke kompetence med hensyn til  

 Myndighedens skønsmæssige beføjelser i overensstemmelse  

 med dette kapitel og kan i intet tilfælde sætte sit skøn i  

 stedet for Myndighedens.
Med forbehold af artikel 191 skal Afdelingen for  

 Havbundstvister i udøvelsen af sin kompetence, i henhold til artikel  

 187, hverken udtale sig om spørgsmålet om, hvorvidt Myndighedens  

 regler, forskrifter og procedurer er i overensstemmelse med denne konvention,  

 eller erklære sådanne regler, forskrifter eller procedurer  

 ugyldige.
Dens kompetence i denne henseende skal være begrænset  

 til afgørelse af påstande om, hvorvidt anvendelsen af  

 Myndighedens regler, forskrifter og procedurer i individuelle sager ville  

 være i strid med de kontraktlige forpligteler hos tvistens parter eller  

 deres forpligtelser i henhold til denne konvention, til påstande  

 vedrørende overskridelse af kompetence eller magtfordrejning samt til  

 erstatningskrav eller andet retsmiddel, som vedkommende part har adgang til  

 for den anden parts undladelse af at opfylde sine kontraktlige forpligtelser  

 eller sine forpligtelser i henhold til denne konvention.
Artikel 190 Deltagende sponsorstaters deltagelse i og  

 fremmøde ved retsforhandlinger 1. Såfremt en fysisk eller juridisk person er part i en i artikel  

 187 omhandlet tvist, skal der gives sponsorstaten meddelelse herom, og denne  

 skal have ret til at deltage i retsforhandlingerne ved afgivelse af  

 skriftlige eller mundtlige erklæringer.
2. Såfremt der anlægges sag mod en deltagende stat af en  

 fysisk eller juridisk person, som en anden deltagende stat er sponsor for, i  

 en tvist, som omhandlet i artikel 187, litra c), kan den sagsøgte stat  

 anmode den stat, som er sponsor for personen, om at give møde under  

 retsforhandlingerne på denne persons vegne.
Undlades sådant  

 fremmøde, kan den sagsøgte stat lade sig repræsentere af  

 en juridisk person, som er hjemmehørende i den sagsøgte stat.
Artikel 191 Responsa Afdelingen for Havbundstvister skal efter anmodning fra Forsamlingen eller  

 Rådet afgive responsa om retlige spørgsmål, som  

 opstår inden for rammerne af deres virksomhed.
Sådanne responsa  

 skal afgives hurtigst muligt.
KAPITEL XII BESKYTTELSE OG BEVARELSE AF HAVMILJØET AFSNIT 1 ALMINDELIGE BESTEMMELSER Artikel 192 Almindelig forpligtelse Staterne er forpligtede til at beskytte og bevare havmiljøet.
Artikel 193 Staternes suveræne ret til at udnytte deres  

 naturlige ressourcer Staterne har suveræn ret til at udnytte deres naturlige ressourcer i  

 henhold til deres miljøpolitik og i overensstemmelse med deres pligt  

 til at beskytte og bevare havmiljøet.
Artikel 194 Foranstaltninger til forebyggelse, begrænsning og  

 kontrol af forurening af havmiljøet 1. Staterne skal enkeltvis eller efter behov i fællesskab  

 træffe alle nødvendige foranstaltninger i overensstemmelse med  

 denne konvention med henblik på at forebygge, begrænse og  

 kontrollere forurening af havmiljøet fra enhver kilde, idet de i dette  

 øjemed efter evne skal anvende de mest hensigtsmæssige midler,  

 som står til deres rådighed, ligesom de skal bestræbe sig  

 på at koordinere deres politik i så henseende.
 2. Staterne skal træffe alle nødvendige foranstaltninger til  

 at sikre, at aktiviteter under deres jurisdiktion eller kontrol  

 udføres på en sådan måde, at de ikke  

 påfører andre stater eller disses miljø skade ved  

 forurening, samt at forurening, som skyldes uheld eller aktiviteter under  

 deres jurisdiktion eller kontrol, ikke breder sig uden for de områder,  

 hvor de udøver deres suveræne rettigheder i overensstemmelse med  

 denne konvention.
3. De foranstaltninger, som træffes i henhold til dette kapitel,  

 skal vedrøre alle kilder til forurening af havmiljøet.
De skal  

 bl.a. omfatte sådanne foranstaltninger, som har til formål i  

 videst muligt omfang at formindske:
a)	udledning af giftige, skadelige eller ødelæggende  

 stoffer, især sådanne, som er ikke-nedbrydelige fra landbaserede  

 kilder, fra eller gennem atmosfæren eller ved dumpning; b)	forurening fra fartøjer, i særdeleshed  

 foranstaltninger, som skal forebygge ulykker, imødegå  

 nødsituationer, opretholde sikkerheden til søs, forebygge  

 forsætlig og uagtsom udtømning og fastsætte regler for  

 fartøjers konstruktion, bygning, udrustning, drift og bemanding; c)	forurening fra installationer og anlæg, der anvendes til  

 efterforskning eller udnyttelse af naturlige ressourcer på havbunden  

 eller i dennes undergrund, i særdeleshed foranstaltninger, som skal  

 forebygge ulykker, imødegå nødsituationer, opretholde  

 sikkerheden til søs og fastsætte regler for sådanne  

 installationers eller anlægs konstruktion, bygning, udstyr, drift og  

 bemanding.
 d)	forurening fra andre installationer og anlæg, som er i drift i  

 havmiljøet, i særdeleshed foranstaltninger, som skal forebygge  

 ulykker, imødegå nødsituationer og fastsætte regler  

 for sådanne installationers og anlægs konstruktion, bygning,  

 udstyr, drift og bemanding.
 4.Staterne skal, når de træffer foranstaltninger til at  

 forebygge, begrænse eller kontrollere forurening af havmiljøet,  

 afholde sig fra uberettiget indgriben i aktiviteter udført af andre  

 stater, som udøver deres rettigheder og opfylder deres pligter i  

 overensstemmelse med denne konvention.
 5. De foranstaltninger, som træffes i overensstemmelse med dette  

 kapitel, skal omfatte sådanne, som er nødvendige for at beskytte  

 og bevare sjældne eller følsomme økosystemer såvel  

 som levestederne for arter i tilbagegang, truede eller uddøende arter  

 samt andre former for liv i havet.
Artikel 195 Pligt til ikke at overføre skade eller fare eller  

 omdanne en type af forurening til en anden Staterne skal, når de træffer foranstaltninger til at  

 forebygge, begrænse og kontrollere forurening af havmiljøet,  

 handle således, at der hverken direkte eller indirekte overføres  

 skade eller fare fra et område til et andet, eller at en type af  

 forurening omdannes til en anden.
Artikel 196 Anvendelse af teknologi eller indførelse af  

 fremmede eller nye arter 1. Staterne skal træffe alle nødvendige foranstaltninger til  

 at forebygge, begrænse og kontrollere forurening af havmiljøet,  

 som hidrører fra anvendelse af teknologi under deres jurisdiktion  

 eller kontrol, eller forsætlig eller hændelig indførelse i  

 en særlig del af havmiljøet af fremmede eller nye arter, som kan  

 forårsage betydelige og skadelige forandringer heri.
 2. Denne artikel berører ikke anvendelsen af denne konvention med  

 hensyn til forbyggelse, begrænsning og kontrol af forurening af  

 havmiljøet.
AFSNIT 2 GLOBALT OG REGIONALT SAMARBEJDE Artikel 197 Samarbejde på global eller regional basis Staterne skal direkte eller gennem kompetente internationale  

 organisationer på global og, efter behov, regional basis samarbejde om  

 formulering og udarbejdelse af internationale regler, normer og anbefalede  

 fremgangsmåder og procedurer, som er forenelige med denne konvention,  

 for beskyttelse og bevarelse af havmiljøet og under hensyntagen til  

 karakteristiske regionale særpræg.
Artikel 198 Underretning om truende eller aktuel skade Når en stat bliver opmærksom på tilfælde, hvor  

 havmiljøet er i overhængende fare for at blive skadet eller er  

 blevet skadet af forurening, skal den øjeblikkelig underette andre  

 stater, som den skønner kan blive berørt af en sådan  

 skade, såvel som de kompetente internationale organisationer.
Artikel 199 Beredskabsplaner imod forurening I de i artikel 198 omhandlede tilfælde skal staterne i de  

 berørte områder, efter evne, og de kompetente internationale  

 organisationer i videst muligt omfang, samarbejde om at fjerne virkningerne  

 af forurening og forebygge eller formindske skaden.
I dette øjemed  

 skal staterne i fællesskab udarbejde og fremme beredskabsplaner til  

 bekæmpelse af forureningsuheld i havmiljøet.
Artikel 200 Studier, forskningsprogrammer og udveksling af  

 oplysninger og data Staterne skal direkte eller gennem kompetente internationale  

 organisationer samarbejde med henblik på at fremme studier,  

 iværksætte videnskabelige forskningsprogrammer og opmuntre  

 udveksling af oplysninger og data om forurening af havmiljøet.
De skal  

 bestræbe sig på at deltage aktivt i regionale og globale  

 programmer, for at erhverve viden med henblik på vurderingen af arten  

 og omfanget af forurening, udsættelse for forurening og forureningens  

 veje, risici og afhjælpning.
Artikel 201 Videnskabelige kriterier for udarbejdelsen af  

 forskrifter På baggrund af de oplysninger og data, som er erhvervet i henhold  

 til artikel 200, skal staterne direkte eller gennem kompetente internationale  

 organisationer samarbejde om at fastsætte passende videnskabelige  

 kriterier for formulering og udarbejdelse af regler, normer og anbefalede  

 fremgangsmåder og procedurer til forebyggelse, begrænsning og  

 kontrol af forurening af havmiljøet.
AFSNIT 3 TEKNISK BISTAND Artikel 202 Videnskabelig og teknisk bistand til  

 udviklingslandene Staterne skal direkte eller gennem kompetente internationale  

 organisationer:
a)	fremme bistandsprogrammer til udviklingslandene af videnskabelig,  

 uddannelsesmæssig, teknisk eller anden art til beskyttelse og bevarelse  

 af havmiljøet samt forebyggelse, begrænsning og kontrol af  

 havforurening.
Sådan bistand skal bl.a. bestå i:
i)	uddannelse af udviklingslandenes videnskabelige og tekniske  

 personel; ii)	lettelse af deres deltagelse i relevante internationale  

 programmer; iii)	forsyning af disse lande med nødvendigt udstyr og  

 faciliteter; iv)	forøgelse af deres kapacitet til at producere sådant  

 udstyr; v)	rådgivning om udvikling af faciliteter for programmer af  

 forsknings-, overvågnings- og uddannelsesmæssig eller anden  

 art; b)	yde passende bistand, især til udviklingslandene, med henblik  

 på formindskelse af virkningerne af større uheld, som kan  

 forårsage alvorlig forurening af havmiljøet; c)	yde passende bistand, især til udviklingslandene,  

 vedrørende udarbejdelse af miljømæssige  

 vurderinger.
Artikel 203 Fortrinsbehandling for udviklingslandene Udviklingslandene skal med henblik på forebyggelse,  

 begrænsning og kontrol af forurening af havmiljøet eller  

 formindskelse af virkningerne heraf af internationale organisationer gives  

 fortrin vedrørende:
a)	tildeling af passende midler og teknisk bistand; og b)	anvendelsen af disses specialiserede tjenestegrene.
AFSNIT 4 OVERVÅGNING OG MILJØMÆSSIG VURDERING Artikel 204 Overvågning af risici ved eller følger af  

 forurening 1. Staterne skal under hensyntagen til andre staters rettigheder  

 bestræbe sig på, så vidt det er praktisk muligt, direkte  

 eller gennem kompetente internationale organisationer og under anvendelse af  

 anerkendte videnskabelige metoder, at observere, måle, vurdere og  

 analysere risici ved eller følger af forurening af  

 havmiljøet.
 2. Staterne skal især overvåge følgerne af alle  

 aktiviteter, som de tillader eller tager del i, med henblik på at  

 afgøre, hvorvidt disse aktiviteter vil kunne forurene  

 havmiljøet.
Artikel 205 Offentliggørelse af beretninger Staterne skal offentliggøre rapporter om de resultater, som er  

 opnået i henhold til artikel 204, eller med passende mellemrum sende  

 sådanne rapporter til de kompetente internationale organisationer, som  

 bør gøre dem tilgængelige for alle stater.
Artikel 206 Vurdering af aktiviteters potentielle følger Når staterne har rimelig grund til at antage, at aktiviteter, som er  

 planlagt under deres jurisdiktion eller kontrol, kan forårsage  

 betydelig forurening af eller væsentlige og skadelige forandringer i  

 havmiljøet, skal de, så vidt det er praktisk muligt, vurdere de  

 potentielle følger af sådanne aktiviteter på  

 havmiljøet og fremsende rapporter om resultaterne af disse vurderinger  

 på den i artikel 205 fastsatte måde.
AFSNIT 5 INTERNATIONALE REGLER OG NATIONAL LOVGIVNING TIL  

 FOREBYGGELSE, BEGRÆNSNING OG KONTROL AF FORURENING AF  

 HAVMILJØET Artikel 207 Forurening fra landbaserede kilder 1. Staterne skal, under hensyntagen til internationalt vedtagne regler,  

 normer, anbefalede fremgangsmåder og procedurer, udstede love og  

 forskrifter til forebyggelse, begrænsning og kontrol af forurening af  

 havmiljøet fra landbaserede kilder, herunder floder, flodmundinger,  

 rørledninger og udløbsanlæg.
 2. Staterne skal træffe andre foranstaltninger, som kan være  

 nødvendige til at forebygge, begrænse og kontrollere en  

 sådan forurening.
 3. Staterne skal bestræbe sig på at samordne deres politik i  

 denne forbindelse på passende regionalt plan.
4. Staterne skal under hensyntagen til karakteristiske regionale  

 særpræg, udviklingslandenes økonomiske kapacitet og disses  

 behov for økonomisk udvikling bestræbe sig på, især  

 gennem kompetente internationale organisationer eller ved en diplomatisk  

 konference, at fastsætte globale og regionale regler, normer,  

 anbefalede fremgangsmåder og procedurer til forebyggelse,  

 begrænsning og kontrol af forurening af havmiljøet fra  

 landbaserede kilder.
Sådanne regler, normer, anbefalede  

 fremgangsmåder og procedurer skal fra tid til anden tages op til  

 revision i fornødent omfang.
 5. De i stk. 1, 2 og 4 omhandlede love, forskrifter, foranstaltninger  

 og procedurer skal omfatte sådanne, som er udformet med henblik  

 på i videst muligt omfang at formindske udledning i havmiljøet  

 af giftige, skadelige eller ødelæggende stoffer, især  

 sådanne, som er ikke-nedbrydelige.
Artikel 208 Forurening fra havbundsaktiviteter, der henhører  

 under national jurisdiktion 1. Kyststaterne skal udstede love og forskrifter til forebyggelse,  

 begrænsning og kontrol af forurening af havmiljøet, som  

 hidrører fra eller står i forbindelse med havbundsaktiviteter,  

 der henhører under deres jurisdiktion, eller fra kunstige øer,  

 installationer og anlæg under deres jurisdiktion i henhold til artikel  

 60 og 80.
 2. Staterne skal træffe andre foranstaltninger, som kan være  

 nødvendige til at forebygge, begrænse og kontrollere en  

 sådan forurening.
 3. Sådanne love, forskrifter og foranstaltninger må ikke  

 være mindre effektive end internationale regler, normer, anbefalede  

 fremgangsmåder og procedurer.
 4. Staterne skal bestræbe sig på at samordne deres politik i  

 denne forbindelse på passende regionalt plan.
5. Staterne skal, især gennem kompetente internationale  

 organisationer eller ved en diplomatisk konference, fastsætte globale  

 og regionale regler, normer, anbefalede fremgangsmåder og procedurer  

 til at forebygge, begrænse og kontrollere den i stk. 1 omhandlede  

 forurening af havmiljøet.
Sådanne regler, normer, anbefalede  

 fremgangsmåder og procedurer skal fra tid til anden tages op til  

 revision i fornødent omfang.
Artikel 209 Forurening fra aktiviteter i Området 1. Der skal i overensstemmelse med kapitel XI fastsættes  

 internationale regler, forskrifter og procedurer til forebyggelse,  

 begrænsning og kontrol af forurening af havmiljøet fra  

 aktiviteter i Området.
Sådanne regler, forskrifter og procedurer  

 skal fra tid til anden tages op til revision i fornødent omfang.
2. Med forbehold af de relevante bestemmelser i dette afsnit skal staterne  

 udstede love og forskrifter til forebyggelse, begrænsning og kontrol af  

 forurening af havmiljøet fra aktiviteter i Området, der alt  

 efter omstændighederne udføres af fartøjer,  

 installationer, anlæg eller andre indretninger, som fører deres  

 flag eller er optaget i deres registre eller underlagt deres myndighed.
De  

 krav, der stilles i disse love og forskrifter, må ikke være  

 mindre effektive end de i stk. 1 nævnte internationale regler,  

 forskrifter og procedurer.
Artikel 210 Forurening ved dumpning 1. Staterne skal udstede love og forskrifter til forebyggelse,  

 begrænsning og kontrol af forurening af havmiljøet ved  

 dumpning.
 2. Staterne skal træffe andre foranstaltninger, som kan være  

 nødvendige for at forebygge, begrænse og kontrollere en  

 sådan forurening.
 3. Sådanne love, forskrifter og foranstaltninger skal sikre, at  

 dumpning ikke sker uden tilladelse fra staternes kompetente myndigheder.
4. Staterne skal, især gennem kompetente internationale  

 organisationer eller ved en diplomatisk konference, bestræbe sig  

 på at fastsætte globale og regionale regler, normer, anbefalede  

 fremgangsmåder og procedurer til forebyggelse, begrænsning og  

 kontrol af en sådan forurening.
Disse regler, normer, anbefalede  

 fremgangsmåder og procedurer skal fra tid til anden tages op til  

 revision i fornødent omfang.
 5. Dumpning inden for søterritoriet og den eksklusive  

 økonomiske zone eller på kontinentalsoklen må ikke finde  

 sted uden udtrykkelig forudgående godkendelse fra kyststaten; denne er,  

 efter passende undersøgelse af sagen, sammen med andre stater, der  

 på grund af deres geografiske beliggenhed kan blive ugunstigt  

 berørt heraf, berettiget til at tillade, regulere og kontrollere denne  

 dumpning.
 6. Nationale love, forskrifter og foranstaltninger må ikke  

 være mindre effektive til at forebygge, begrænse og kontrollere  

 en sådan forurening end de globale regler og normer.
Artikel 211 Forurening fra fartøjer 1. Staterne skal gennem den kompetente internationale organisation eller  

 ved en almindelig diplomatisk konference fastsætte internationale  

 regler og normer til forebyggelse, begrænsning og kontrol af forurening  

 af havmiljøet fra fartøjer og skal på tilsvarende  

 måde efter behov fremme vedtagelsen af rutesystemer, som er udformet  

 med henblik på at formindske risikoen for ulykker, som vil kunne  

 medføre forurening af havmiljøet, herunder kystlinien, og  

 forureningsskade på kyststaternes beslægtede interesser.  

 Sådanne regler og normer skal på tilsvarende måde fra tid  

 til anden tages op til revision i fornødent omfang.
2. Staterne skal udstede love og forskrifter til forebyggelse,  

 begrænsning og kontrol af forurening af havmiljøet fra  

 fartøjer, som fører deres flag eller er optageti deres  

 registre.
Sådanne love og forskrifter skal mindst have samme virkning  

 som de almindeligt accepterede internationale regler og normer, der er  

 fastsat gennem den kompetente internationale organisation eller ved en  

 almindelig diplomatisk konference.
3. Stater, som med henblik på at forebygge, begrænse og  

 kontrollere forurening af havmiljøet fastsætter særlige  

 betingelser for et fremmed fartøjs adgang til deres havne, indre  

 farvande eller for anløb af deres off-shore terminaler, skal  

 behørigt offentliggøre sådanne betingelser og skal  

 meddele dem til den kompetente internationale organisation.
Når to  

 eller flere kyststater har fastsat identiske betingelser med henblik på  

 at samordne deres politik, skal meddelelsen angive, hvilke stater der  

 deltager i sådanne samarbejdsarrangementer.
Enhver stat skal  

 pålægge kaptajnen på et fartøj, som fører  

 dens flag, eller som er optaget i dens register, når fartøjet  

 befinder sig på søterritoriet til en stat, som deltager i  

 sådanne samarbejdsarrangementer, efter anmodning fra denne stat at give  

 oplysninger om, hvorvidt fartøjet er på vej til en i samme  

 region beliggende stat, som deltager i sådanne samarbejdsarrangementer,  

 og i bekræftende fald angive, hvorvidt fartøjet opfylder  

 betingelserne for adgang til denne stats havne.
Denne artikel berører  

 ikke et fartøjs fortsatte udøvelse af retten til uskadelig  

 passage eller anvendelsen af artikel 25, stk. 2.
4. Kyststaterne kan, under udøvelsen af deres suverænitet  

 inden for deres søterritorium, udstede love og forskrifter til  

 forebyggelse, begrænsning og kontrol af havforurening fra fremmede  

 fartøjer, herunder fartøjer, der udøver retten til  

 uskadelig passage.
Sådanne love og forskrifter må i  

 overensstemmelse med kapitel II, afsnit 3, ikke hindre fremmede skibes  

 uskadelige passage.
 5. Kyststaterne kan, for så vidt angår deres eksklusive  

 økonomiske zoner med henblik på den i afsnit 6 omhandlede  

 håndhævelse og til forebyggelse, begrænsning og kontrol af  

 forurening fra fartøjer, udstede love og forskrifter, som er i  

 overensstemmelse med og, som gennemfører almindeligt accepterede  

 internationale regler og normer fastsat af den kompetente internationale  

 organisation eller ved en almindelig diplomatisk konference.
 6.
a)	I tilfælde, hvor de i stk. 1 omhandlede internationale  

 regler og normer er utilstrækkelige til at imødegå  

 særlige situationer, og en kyststat har rimelig grund til at antage, at  

 et bestemt, klart angivet område i dens respektive eksklusive  

 økonomiske zoner repræsenterer et område, for hvilket  

 gennemførelse af særlige obligatoriske foranstaltninger af  

 anerkendte tekniske grunde såvel i relation til dets oceanografiske og  

 økologiske forhold som til anvendelse eller beskyttelse af dets  

 ressourcer og sejladsens særlige karakter er nødvendige til  

 forebyggelse af forurening fra fartøjer, kan den  

 pågældende stat, efter passende konsultationer gennem den  

 kompetente internationale organisation med enhver anden berørt stat,  

 rette henvendelse til denne organisation vedrørende dette  

 område, idet der fremlægges videnskabeligt og teknisk bevis til  

 støtte for henvendelsen samt oplysning om nødvendige  

 modtagefaciliteter.
Inden 12 måneder efter modtagelsen af en  

 sådan henvendelse skal organisationen afgøre, hvorvidt  

 forholdene i det pågældende område opfylder de ovenfor  

 stillede krav.
I bekræftende fald kan kyststaten for dette område  

 udstede love og forskrifter til forebyggelse, begrænsning og kontrol af  

 forurening fra fartøjer, idet den gennemfører sådanne  

 internationale regler og normer eller retningslinier for sejlads, som af  

 organisationen er gjort anvendelige på særlige områder.  

 Disse love og forskrifter finder ikke anvendelse over for fremmede skibe  

 før 15 måneder efter, at henvendelsen er forelagt for  

 organisationen.
 b)	Kyststaten skal offentliggøre grænserne for ethvert  

 sådant bestemt, klart angivet område.
c)	Såfremt kyststaten har til hensigt at udstede yderligere love  

 og forskrifter for det samme område med henblik på forebyggelse,  

 begrænsning og kontrol af forurening fra fartøjer, skal den,  

 når den forelægger den førnævnte henvendelse,  

 samtidig underrette organisationen herom.
Sådanne yderligere love og  

 forskrifter kan vedrøre udtømning eller retningslinier for  

 sejlads, men må ikke kræve, at fremmede fartøjer skal  

 overholde andre normer vedrørende konstruktion, bygning, bemanding  

 eller udrustning end de almindeligt accepterede internationale regler og  

 normer; de finder anvendelse på fremmede skibe 15 måneder efter  

 forelæggelsen af henvendelsen til organisationen, forudsat at  

 organisationen erklærer sig indforstået hermed inden for 12  

 måneder efter forelæggelsen.
 7. De i denne artikel nævnte internationale regler og normer skal  

 bl.a. omfatte sådanne, som vedrører øjeblikkelig  

 underretning af de kyststater, hvis kystlinie eller beslægtede  

 interesser kan blive berørt af uheld, herunder søulykker, som  

 medfører udtømninger eller mulighed for udtømninger.
Artikel 212 Forurening fra eller gennem atmosfæren 1. Staterne skal under hensyntagen til internationalt vedtagne regler,  

 normer, anbefalede fremgangsmåder og procedurer samt sikkerheden for  

 lufttrafikken, med henblik på at forebygge, begrænse og  

 kontrollere forurening af havmiljøet fra eller gennem  

 atmosfæren, udstede love og forskrifter, som skal finde anvendelse  

 på luftrummet undergivet deres suverænitet og på  

 fartøjer, som fører deres flag eller fartøjer eller  

 luftfartøjer, som er opført i deres registre.
 2. Staterne skal træffe andre foranstaltninger, som kan være  

 nødvendige til at forebygge, begrænse og kontrollere en  

 sådan forurening.
 3. Staterne skal især gennem kompetente internationale  

 organisationer eller ved en diplomatisk konference bestræbe sig  

 på at fastsætte globale og regionale regler, normer, anbefalede  

 fremgangsmåder og procedurer til at forebygge, begrænse og  

 kontrollere en sådan forurening.
AFSNIT 6 HÅNDHÆVELSE Artikel 213 Håndhævelse med hensyn til forurening fra  

 landbaserede kilder Staterne skal håndhæve deres love og forskrifter udstedt i  

 overensstemmelse med artikel 207 og skal udstede love og forskrifter og  

 træffe andre nødvedige foranstaltninger til at gennemføre  

 relevante internationale regler og normer, som gennem kompetente  

 internationale organisationer eller ved en diplomatisk konference er fastsat  

 med henblik på at forebygge, begrænse og kontrollere forurening  

 af havmiljøet fra landbaserede kilder.
Artikel 214 Håndhævelse med hensyn til forurening fra  

 havbundsaktiviteter Staterne skal håndhæve deres love og forskrifter udstedt i  

 overensstemmelse med artikel 208 og skal udstede love og forskrifter og  

 træffe andre nødvendige foranstaltninger til at  

 gennemføre relevante internationale regler og normer, som gennem  

 kompetente internationale organisationer eller ved en diplomatisk konference  

 er fastsat med henblik på at forebygge, begrænse og kontrollere  

 forurening af havmiljøet, som hidrører fra eller står i  

 forbindelse med havbundsaktiviteter, som henhører under deres  

 jurisdiktion, eller som stammer fra kunstige øer, installationer og  

 anlæg under deres jurisdiktion i henhold til artikel 60 og 80.
Artikel 215 Håndhævelse med hensyn til forurening fra  

 aktiviteter i Området Håndhævelse af de internationale regler, forskrifter og  

 procedurer fastsat i overensstemmelse med kapitel XI til forebyggelse,  

 begrænsning og kontrol af forurening af havmiljøet fra  

 aktiviteter i Området skal være underkastet bestemmelserne i  

 nævnte kapitel.
Artikel 216 Håndhævelse med hensyn til forurening ved  

 dumpning 1. De i overensstemmelse med denne konvention udstedte love og forskrifter  

 og de gennem kompetente internationale organisationer eller ved en  

 diplomatisk konference fastsatte relevante internationale regler og normer  

 til forebyggelse, begrænsning og kontrol af forurening af  

 havmiljøet ved dumpning skal håndhæves:
a)	af kyststaten for så vidt angår dumpning inden for dens  

 søterritorium eller dens eksklusive økonomiske zone eller  

 på dens kontinentalsokkel; b)	af flagstaten for så vidt angår fartøjer, som  

 fører dens flag, eller fartøjer eller luftfartøjer, som  

 er optaget i dens registre; c)	af enhver stat for så vidt angår lastning af affald  

 eller andre stoffer inden for dens territorium eller ved dens off-shore  

 terminaler.
 2.Ingen stat er i medfør af denne artikel forpligtet til at indlede  

 retsforfølgning, når en anden stat allerede har indledt  

 retsforfølgning i overensstemmelse med denne artikel.
Artikel 217 Håndhævelse fra flagstaternes side 1. Staterne skal sikre, at fartøjer, der fører deres flag  

 eller er optaget i deres registre, overholder de af den kompetente  

 internationale organisation eller ved en diplomatisk konference fastsatte  

 relevante internationale regler og normer og de af dem i overensstemmelse med  

 denne konvention udstedte love og forskrifter til forebyggelse,  

 begrænsning og kontrol af fartøjers forurening af  

 havmiljøet.
De skal i overensstemmelse hermed udstede love og  

 forskrifter og træffe andre nødvendige foranstaltninger til  

 deres gennemførelse.
Den effektive håndhævelse af  

 sådanne regler, normer, love og forskrifter påhviler flagstaten  

 uden hensyn til, hvor en overtrædelse finder sted.
 2. Staterne skal især træffe passende foranstaltninger til at  

 sikre, at fartøjer, som fører deres flag eller er optaget i  

 deres registre, forbydes at sejle, før de opfylder kravene i de i  

 stk. 1 nævnte internationale regler og normer, herunder krav  

 vedrørende fartøjers konstruktion, bygning, udrustning og  

 bemanding.
3. Staterne skal sikre, at fartøjer, som fører deres flag  

 eller er optaget i deres registre, om bord medfører de certifikater,  

 som kræves og er udstedt i henhold til de i stk. 1 nævnte  

 internationale regler og normer.
Staterne skal sikre, at fartøjer, som  

 fører deres flag, underkastes periodiske syn med henblik på at  

 konstatere, om disse certifikater er i overensstemmelse med  

 fartøjernes faktiske stand.
Disse certifikater skal af andre stater  

 accepteres som bevis for fartøjets stand og skal anses for at have  

 samme gyldighed som de af dem selv udstedte certifikater, medmindre der er  

 åbenbar grund til at tro, at fartøjets stand afviger  

 væsentligt fra oplysningerne i certifikatet.
 4. Såfremt et fartøj overtræder de af den kompetente  

 internationale organisation eller ved en almindelig diplomatisk konference  

 fastsatte regler og normer, påhviler det flagstaten, med forbehold af  

 artikel 218, 220 og 228, at iværksætte en øjeblikkelig  

 undersøgelse og, hvis det er hensigtsmæssigt, at indlede  

 retsforfølgning af den påståede overtrædelse, uanset  

 hvor overtrædelsen fandt sted, eller hvor forurening forårsaget  

 af en sådan overtrædelse har fundet sted eller er blevet  

 observeret.
5. Når flagstaten gennemfører en undersøgelse af  

 overtrædelsen, kan den anmode om bistand fra enhver anden stat, hvis  

 medvirken skønnes at være nyttig med henblik på at  

 klarlægge sagens omstændigheder.
Staterne skal bestræbe sig  

 på at imødekomme rimelige anmodninger fra flagstatens side.
 6. Staterne skal efter skriftlig anmodning fra enhver stat  

 undersøge enhver overtrædelse, som påstås at  

 være begået af fartøjer, som fører deres flag.  

 Såfremt flagstaten finder, at der foreligger tilstrækkeligt bevis  

 til retsforfølgning af den påståede overtrædelse,  

 skal den uopholdeligt indlede retsforfølgning i overensstemmelse med  

 dens lovgivning.
7. Flagstaten skal straks underette den stat, som har indgivet  

 anmodningen, og den kompetente internationale organisation om hvilke  

 foranstaltninger, der er truffet, og udfaldet heraf.
Denne underretning skal  

 være tilgængelig for alle stater.
 8. De i staternes love og forskrifter fastsatte straffe over for  

 fartøjer, som fører deres flag, skal være af en  

 sådan strenghed, at de modvirker overtrædelser, uanset hvor de  

 finder sted.
Artikel 218 Håndhævelse fra havnestaternes side 1. Når et fartøj frivilligt befinder sig i en stats havn  

 eller ved en stats off-shore terminal, kan denne stat foretage  

 undersøgelser, og såfremt beviset berettiger hertil, indlede  

 retsforfølgning med hensyn til enhver udtømning fra dette  

 fartøj uden for denne stats indre farvande, søterritorium eller  

 eksklusive økonomiske zone, der udgør en overtrædelse af  

 gældende internationale regler og normer fastsat af den kompetente  

 internationale organisation eller ved en almindelig diplomatisk konference.
 2. Der må ikke indledes retsforfølgning i henhold til  

 stk. 1 med hensyn til en udtømningsovertrædelse i en anden  

 stats indre farvande, på dens søterritorium eller i dens  

 eksklusive økonomiske zone, medmindre der foreligger en anmodning  

 herom fra denne stat, flagstaten eller en stat, der har lidt skade ved eller  

 er truet af denne udtømningsovertrædelse, eller medmindre  

 overtrædelsen har medført eller risikerer at medføre  

 forurening af den retsforfølgende stats indre farvande,  

 søterritorium eller eksklusive økonomiske zone.
3. Når et fartøj frivilligt befinder sig i en havn eller ved  

 en off-shore terminal, skal havnestaten, så vidt det er praktisk  

 muligt, efterkomme en anmodning fra enhver stat om undersøgelse af den  

 i stk. 1 nævnte udtømningsovertrædelse, som antages  

 at have fundet sted, have forårsaget eller truet med at forårsage  

 skade i de indre farvande, på søterritoriet eller i den  

 eksklusive økonomiske zone henhørende under den stat, som  

 indgav anmodningen.
Den skal ligeledes, så vidt det er praktisk muligt,  

 efterkomme flagstatens anmodninger om undersøgelse af en sådan  

 overtrædelse uden hensyn til, hvor overtrædelsen fandt sted.
4. Aktstykker vedrørende de undersøgelser, som  

 udføres af en havnestat i henhold til denne artikel, skal efter  

 anmodning fremsendes til flagstaten eller kyststaten.
Enhver  

 retsforfølgning, som er indledt af havnestaten på grundlag af en  

 sådan undersøgelse, kan efter anmodning fra kyststaten med  

 forbehold af afsnit 7 opsættes, når overtrædelsen har  

 fundet sted inden for dens indre farvande, søterritorium eller  

 eksklusive økonomiske zone.
Sagens bevismateriale og aktstykker skal  

 sammen med enhver kaution eller anden finansiel sikkerhed, som er deponeret  

 hos havnestatens myndigheder, i dette tilfælde fremsendes til  

 kyststaten.
En sådan fremsendelse skal udelukke fortsættelse af  

 retsforfølgning i havnestaten.
Artikel 219 Foranstaltninger vedrørende fartøjers  

 sødygtighed med henblik på at undgå forurening Med forbehold af afsnit 7 skal stater, som enten efter anmodning eller  

 på eget initiativ har konstateret, at et fartøj i en af deres  

 havne eller ved en af deres off-shore terminaler har overtrådt  

 gældende internationale regler og normer vedrørende  

 fartøjers sødygtighed og derved truer med at  

 påføre havmiljøet skade, i det omfang, det er praktisk  

 muligt, træffe administrative foranstaltninger til at forhindre  

 fartøjet i at sejle.
Sådanne stater kan tillade, at  

 fartøjet alene anløber det nærmeste passende  

 reparationsværft og skal, efter at årsagerne til  

 overtrædelsen er fjernet, tillade skibet at fortsætte uden  

 ophør.
Artikel 220 Håndhævelse fra kyststaternes side 1. Når et fartøj frivilligt befinder sig i en stats havn  

 eller ved en stats off-shore terminal, kan denne stat i overensstemmelse med  

 afsnit 7 indlede retsforfølgning med hensyn til enhver  

 overtrædelse af dens love og forskrifter, som er udstedt i  

 overensstemmelse med denne konvention eller gældende internationale  

 regler og normer med henblik på forebyggelse, begrænsning og  

 kontrol af forurening fra fartøjer, når overtrædelsen har  

 fundet sted inden for denne stats søterritorium eller eksklusive  

 økonomiske zone.
 2. I tilfælde, hvor der er åbenbar grund til at antage, at et  

 fartøj, som befinder sig på en stats søterritorium, under  

 sin passage heraf, har overtrådt de af denne stat i overensstemmelse  

 med denne konvention udstedte love og forskrifter eller gældende  

 internationale regler og normer med henblik på forebyggelse,  

 begrænsning og kontrol af forurening fra fartøjer, kan denne  

 stat med forbehold af anvendelsen af de relevante bestemmelser i kapitel II,  

 afsnit 3, foretage fysisk inspektion af fartøjet for at konstatere  

 overtrædelsen og kan, hvor beviserne berettiger dertil, indlede  

 retsforfølgning, herunder tilbageholdelse af fartøjet i henhold  

 til dens lovgivning, dog med forbehold af afsnit 7.
 3. I tilfælde, hvor der er åbenbar grund til at antage, at et  

 fartøj, som befinder sig i en stats eksklusive økonomiske zone  

 eller på dens søterritorium, i den eksklusive økonomiske  

 zone har begået en overtrædelse af gældende internationale  

 regler og normer med henblik på forebyggelse, begrænsning og  

 kontrol af forurening fra fartøjer eller de love og forskrifter, som  

 denne stat har udstedt i overensstemmelse med og til gennemførelse af  

 sådanne regler og normer, kan denne stat anmode fartøjet om at  

 give oplysninger vedrørende dets identitet og registreringshavn, dets  

 sidste og næste anløbshavn og andre relevante oplysninger, som  

 er nødvendige for at fastslå, hvorvidt en overtrædelse har  

 fundet sted.
 4. Staterne skal udstede love og forskrifter samt træffe andre  

 foranstaltninger med henblik på, at fartøjer, som fører  

 deres flag, efterkommer anmodninger om oplysninger i henhold til  

 stk. 3.
 5. I tilfælde hvor der er åbenbar grund til at antage, at et  

 fartøj, som befinder sig i en stats eksklusive økonomiske zone  

 eller på dens søterritorium, i den eksklusive økonomiske  

 har begået en i stk. 3 omhandlet overtrædelse, hvorved der  

 er sket en betydelig udtømning, som har medført eller truer med  

 at medføre væsentlig forurening af havmiljøet, kan denne  

 stat foretage fysisk inspektion af fartøjet vedrørende forhold,  

 der har forbindelse med overtrædelsen, såfremt fartøjet  

 har afslået at give oplysninger, eller såfremt de af  

 fartøjet givne oplysninger åbenlyst afviger fra den faktiske  

 situation, og såfremt sagens omstændigheder  

 retfærdiggør en sådan inspektion.
 6. I tilfælde hvor der foreligger klart objektivt bevis for, at et  

 fartøj, som befinder sig i en stats eksklusive økonomiske zone  

 eller på dens søterritorium, i den eksklusive økonomiske  

 zone har begået en i stk. 3 omhandlet overtrædelse, hvorved  

 der er sket en udtømning, som har medført betydelig skade eller  

 trussel om betydelig skade på kystlinien eller på kyststatens  

 beslægtede interesser eller på nogen ressourcer i dens  

 søterritorium eller i dens eksklusive økonomiske zone, kan  

 denne stat, såfremt beviserne berettiger dertil, med forbehold af  

 afsnit 7 indlede retsforfølgning i overensstemmelse med dens  

 lovgivning, herunder tilbageholdelse af fartøjet.
 7. Uanset bestemmelserne i stk. 6 skal kyststaten, i tilfælde  

 hvor der enten gennem den kompetente internationale organisation, eller  

 på anden måde er fastsat passende procedurer, hvorved der er  

 sikret overholdelse af krav om kaution eller anden passende finansiel  

 sikkerhed, tillade fartøjet at fortsætte dets sejlads,  

 såfremt den er bundet af sådanne procedurer.
 8. Bestemmelserne i stk. 3, 4, 5, 6 og 7 finder ligeledes anvendelse  

 med hensyn til nationale love og forskrifter, som er udstedt i henhold til  

 artikel 211, stk. 6.
Artikel 221 Foranstaltninger til undgåelse af forurening, som  

 hidrører fra søulykker 1. Intet i dette kapitel skal begrænse staternes ret til i henhold  

 til såvel sædvanemæssig som traktatsmæssig folkeret  

 at træffe og håndhæve foranstaltninger uden for  

 søterritoriet, afpasset til den indtrufne eller truende skade for at  

 beskytte deres kystlinie eller beslægtede interesser, herunder fiskeri,  

 mod forurening eller trussel om forurening som følge af en  

 søulykke eller handlinger i forbindelse med en sådan ulykke, som  

 med rimelighed kan forventes at have alvorlige skadelige følger.
 2. I denne artikel betyder »søulykke« en skibskollision, en  

 stranding eller et andet navigationsuheld eller anden hændelse om bord  

 på eller uden for et fartøj, som medfører materiel skade  

 eller umiddelbar trussel om materiel skade på et fartøj eller en  

 last.
Artikel 222 Håndhævelse med henblik på forurening  

 fra eller gennem atmosfæren Stater skal i det luftrum, som henhører under deres  

 suverænitet, eller over for skibe, som fører deres flag, eller  

 skibe eller luftfartøjer, der er registreret i deres land,  

 håndhæve deres love og regler, der er vedtaget i henhold til  

 artikel 212, stk. 1, og til denne konventions bestemmelser, samt tage  

 sådanne øvrige forholdsregler, som er nødvendige for at  

 gennemføre gældende internationale regler og normer, som er  

 fastlagt af kompetente internationale organisationer eller ved en diplomatisk  

 konference, med henblik på at forebygge, begrænse og kontrollere  

 forurening af havmiljøet fra eller gennem atmosfæren, i  

 overensstemmelse med alle relevante internationale regler og normer for  

 sikkerhed i lufttrafikken.
AFSNIT 7 GARANTIER I FORBINDELSE MED HÅNDHÆVELSEN Artikel 223 Foranstaltninger til at lette retsforfølgning I retssager, som er anlagt i henhold til dette kapitel, skal staterne  

 træffe foranstaltninger til at lette vidneafhøring og  

 fremlæggelse af bevismateriale, som er fremsendt af myndighederne i en  

 anden stat eller af den kompetente internationale organisation.
De skal  

 ligeledes træffe foranstaltninger til at lette deltagelsen i  

 sådanne retssager for officielle repræsentanter for den  

 kompetente internationale organisation, flagstaten og enhver stat, der er  

 berørt af forurening hidrørende fra nogen overtrædelse.  

 De officielle repræsentanter, som er til stede ved sådanne  

 retssager, skal have de rettigheder og pligter, som måtte være  

 fastsat i henhold til nationale love og forskrifter eller folkeretten.
Artikel 224 Udøvelse af håndhævelsesmyndighed Håndhævelsesmyndigheden over for fremmede fartøjer i  

 henhold til dette kapitel kan kun udøves af embedsmænd eller af  

 krigsskibe, militære luftfartøjer eller andre dertil bemyndigede  

 skibe eller luftfartøjer, som er forsynet med ydre kendemærker,  

 hvoraf det tydeligt fremgår, at de er i statstjeneste.
Artikel 225 Pligt til at undgå skadelige virkninger under  

 udøvelsen af håndhævelsesmyndighed Staterne må ikke under udøvelsen af  

 håndhævelsesmyndighed i henhold til denne konvention over for  

 fremmede fartøjer sætte sejladsens sikkerhed på spil eller  

 på anden måde fremkalde fare for et fartøj, bringe det til  

 en usikker havn eller ankerplads eller udsætte havmiljøet for  

 urimelig risiko.
Artikel 226 Undersøgelse af fremmede fartøjer 1.
a)	Staterne må ikke opholde et fremmed fartøj  

 længere end strengt nødvendigt for gennemførelsen af de i  

 artikel 216, 218 og 220 omhandlede undersøgelser.
Enhver fysisk  

 inspektion af et fremmed fartøj skal begrænses til en  

 undersøgelse af sådanne certifikater, journaler eller andre  

 dokumenter, som fartøjet ifølge almindeligt anerkendte  

 internationale regler og normer skal medføre, eller af noget lignende  

 dokument, som det medfører; yderligere fysisk inspektion af fartøjet kan kun  

 iværksættes efter en sådan undersøgelse og kun  

 når:
i)	der er åbenbar grund til at antage, at fartøjets stand  

 eller dets udrustning afviger væsentligt fra oplysningerne i disse  

 dokumenter; ii)	indholdet af sådanne dokumenter ikke er tilstrækkeligt  

 til at bekræfte eller verificere en mistanke om en overtrædelse;  

 eller iii)	fartøjet ikke medfører gyldige certifikater og  

 journaler.
b)	Såfremt undersøgelsen viser, at der er sket  

 overtrædelse af gældende love og forskrifter eller internationale  

 regler og normer til beskyttelse og bevarelse af havmiljøet, skal der  

 straks ske frigivelse under iagtagelse af rimelige procedurer såsom  

 kaution eller anden passende finansiel sikkerhedsstillelse c)	Med forbehold af gældende internationale regler og normer  

 vedrørende fartøjers sødygtighed kan frigivelse af et  

 fartøj, såfremt det ville frembyde en unødig risiko for  

 skade på havmiljøet, afslås eller gøres betinget af  

 anløb af det nærmeste passende reparationsværft.
Når  

 frigivelsen er afslået eller gjort betinget, skal fartøjets  

 flagstat straks underrettes og kan søge fartøjet frigivet i  

 overensstemmelse med kapitel XV.
 2. Staterne skal samarbejde om udarbejdelse af procedurer til  

 undgåelse af unødvendig fysisk inspektion af fartøjer til  

 søs.
Artikel 227 Ikke-forskelsbehandling af fremmede fartøjer Staterne må ikke under udøvelsen af rettigheder og  

 opfyldelsen af pligter i henhold til dette kapitel udøve formel eller  

 reel forskelsbehandling imod fartøjer fra nogen anden stat.
Artikel 228 Suspension af retsforfølgning og  

 begrænsninger i adgangen til at indlede retsforfølgning 1. Retsforfølgning vedrørende straf for nogen  

 overtrædelse af gældende love og forskrifter eller internationale  

 regler og normer til forebyggelse, begrænsning og kontrol af forurening  

 fra fartøjer, som er begået af et fremmed fartøj uden for  

 den retsforfølgende stats søterritorium, skal suspenderes,  

 såfremt der inden seks måneder fra datoen for  

 retsforfølgningens begyndelse af flagstaten anlægges sag til  

 idømmelse af straf for tilsvarende anklager, medmindre denne  

 retsforfølgning angår en sag om betydelig skade for kyststaten,  

 eller såfremt den pågældende flagstat gentagne gange har  

 ignoreret sin forpligtelse til effektivt at håndhæve de  

 gældende internationale regler og normer vedrørende  

 overtrædelser, som er begået af dens fartøjer.
Flagstaten  

 skal i alle tilfælde, hvor den har anmodet om suspension af  

 retsforfølgningen i overensstemmelse med denne artikel, i tide  

 tilstille den stat, som først indledte retsforfølgning,  

 samtlige sagens akter og udskrifter fra retssagen.
Når den af  

 flagstaten anlagte retssag er sluttet, skal den suspenderede  

 retsforfølgning afsluttes.
Efter betaling af sagsomkostninger, som er  

 påløbet i forbindelse med en sådan retsforfølgning,  

 skal kyststaten frigive enhver kaution eller anden finansiel sikkerhed, som  

 er stillet i forbindelse med den suspenderede retsforfølgning.
 2. Retsforfølgning med henblik på at idømme fremmede  

 fartøjer straf må ikke indledes efter udløbet af tre  

 år fra den dato, på hvilken overtrædelsen blev  

 begået, og må med forbehold af stk. 1 ikke indledes af nogen  

 stat i tilfælde, hvor en anden stat allerede har indledt  

 retsforfølgning.
 3. Denne artikel berører ikke flagstatens ret til uanset en anden  

 stats forudgående retsforfølgning at træffe enhver  

 foranstaltning, herunder at indlede straffesager, i overensstemmelse med sin  

 lovgivning.
Artikel 229 Anlæg af civilt søgsmål Intet i denne konvention griber ind i retten til at anlægge civilt  

 søgsmål for noget erstatningskrav for tab eller skade, der  

 hidrører fra forurening af havmiljøet.
Artikel 230 Pengebøder og iagttagelse af den anklagedes  

 anerkendte rettigheder 1. Kun pengebøder kan pålægges for overtrædelser,  

 begået af fremmede fartøjer uden for søterritoriet, af  

 nationale love og forskrifter eller gældende internationale regler og  

 normer til forebyggelse, begrænsning og kontrol af forurening af  

 havmiljøet.
 2. Kun pengebøder kan pålægges for overtrædelser,  

 begået af fremmede fartøjer på søterritoriet, af  

 nationale love og forskrifter eller gældende internationale regler og  

 normer til forebyggelse, begrænsning og kontrol af forurening af  

 havmiljøet, undtagen hvor der er tale om forsætlig og alvorlig  

 forurening.
 3. I sager, der er anlagt for sådanne overtrædelser  

 begået af fremmede fartøjer, og som kan føre til  

 pålæggelse af straf, skal den anklagedes anerkendte rettigheder  

 iagttages.
Artikel 231 Underretning af flagstaten og andre berørte  

 stater Staterne skal omgående underette flagstaten og enhver anden  

 berørt stat om enhver foranstaltning, der i henhold til afsnit 6  

 træffes over for fremmede fartøjer, og skal fremsende alle  

 officielle beretninger om sådanne foranstaltninger til flagstaten.
For  

 overtrædelser begået på søterritoriet finder  

 førnævnte forpligtelser for kyststaten dog kun anvendelse  

 på sådanne foranstaltninger, som træffes under  

 retsforfølgning.
Flagstatens diplomatiske eller konsulære  

 repræsentanter og, når det er muligt, dens  

 søfartsmyndigheder skal straks underrettes om enhver sådan  

 foranstaltning.
Artikel 232 Ansvar for staterne for  

 håndhævelsesforanstaltninger Staterne er ansvarlige for skade eller tab, som kan henføres til  

 dem, og som hidrører fra foranstaltninger, der er truffet i henhold  

 til afsnit 6, såfremt sådanne foranstaltninger er ulovlige eller  

 går ud over, hvad der med rimelighed kan anses for nødvendigt  

 på baggrund af foreliggende oplysninger.
Staterne skal drage omsorg  

 for, at sager vedrørende sådan skade eller sådant tab kan  

 indbringes for deres domstole.
Artikel 233 Garantier med hensyn til stræder benyttet i  

 international trafik Intet i afsnit 5, 6 og 7 berører den retlige ordning for  

 stræder, der benyttes i international trafik.
Såfremt et fremmed  

 skib, med undtagelse af de i afsnit 10 nævnte, har begået en  

 overtrædelse af de i artikel 42, stk. 1, litra a) og b),  

 omhandlede love og forskrifter, som har forårsaget eller truer med at  

 forårsage betydelig skade på strædernes havmiljø,  

 kan strædestaterne dog træffe passende  

 håndhævelsesforanstaltninger under tilsvarende iagttagelse af  

 bestemmelserne i dette afsnit.
AFSNIT 8 ISDÆKKEDE OMRÅDER Artikel 234 Isdækkede områder Kyststaterne har ret til at udstede og håndhæve  

 ikkeforskelsbehandlende love og forskrifter til forebyggelse,  

 begrænsning og kontrol af havforurening fra fartøjer i  

 isdækkede områder inden for grænserne af den eksklusive  

 økonomiske zone, hvor særligt strenge klimatiske forhold og  

 tilstedeværelsen af is, som dækker sådanne områder  

 det meste af året, skaber forhindringer eller usædvanlige farer  

 for sejladsen, og hvor forurening af havmiljøet vil kunne  

 forårsage betydelig skade på eller uoprettelig forstyrrelse af  

 den økologiske balance.
Sådanne love og forskrifter skal tage  

 rimelige hensyn til sejladsen samt til beskyttelse og bevarelse af  

 havmiljøet, baseret på de bedste foreliggende videnskabelige  

 data.
AFSNIT 9 ANSVAR OG ERSTATNING Artikel 235 Ansvar og erstatning 1. Det påhviler staterne at opfylde deres internationale  

 forpligtelser vedrørende beskyttelse og bevarelse af  

 havmiljøet.
De ifalder ansvar i overensstemmelse med folkeretten.
 2. Staterne skal sikre, at der er klageadgang i overensstemmelse med deres  

 retssystemer med henblik på hurtig og passende erstatning eller anden  

 godtgørelse for skade, der skyldes forurening af havmiljøet  

 forårsaget af fysiske eller juridiske personer under deres  

 jurisdiktion.
 3. Staterne skal med henblik på at sikre hurtig og passende  

 erstatning for enhver skade forårsaget af forurening af  

 havmiljøet samarbejde om gennemførelsen af eksisterende  

 folkeret og den videre udvikling af folkeretten for så vidt angår  

 opgørelse af og erstatning for skade og bilæggelse af tvister i  

 forbindelse hermed, og efter behov om udarbejdelse af kriterier og procedurer  

 for betaling af passende erstatning, som f.eks. lovpligtig forsikring eller  

 erstatningsfonds.
AFSNIT 10 SUVERÆN IMMUNITET Artikel 236 Suveræn immunitet Bestemmelserne i denne konvention vedrørende beskyttelse og  

 bevarelse af havmiljøet finder ikke anvendelse på krigsskibe,  

 marinehjælpefartøjer eller andre fartøjer eller  

 luftfartøjer, som ejes eller drives af en stat, og som på det  

 pågældende tidspunkt udelukkende anvendes i ikke-kommerciel  

 statstjeneste.
Enhver stat skal dog sikre gennem vedtagelse af passende  

 forholdsregler, som ikke må gribe forstyrrende ind i driften eller  

 driftsmuligheden for de fartøjer eller luftfartøjer, som den  

 ejer eller har i drift, at sådanne fartøjer eller  

 luftfartøjer, såvidt det er rimeligt og praktisk muligt,  

 forholder sig på en måde, som er forenelig med denne  

 konvention.
AFSNIT 11 FORPLIGTELSER I HENHOLD TIL ANDRE KONVENTIONER OM  

 BESKYTTELSE OG BEVARELSE AF HAVMILJØET Artikel 237 Forpligtelser i henhold til andre konventioner om  

 beskyttelse og bevarelse af havmiljøet 1. Bestemmelserne i dette kapitel berører ikke de særlige  

 forpligtelser, som staterne har påtaget sig i henhold til tidligere  

 indgåede særlige konventioner og aftaler vedrørende  

 beskyttelse og bevarelse af havmiljøet og aftaler, som måtte  

 blive indgået til gennemførelse af de i denne konvention  

 opstillede almindelige principper.
 2. Særlige forpligtelser, som staterne har påtaget sig med  

 hensyn til beskyttelse og bevarelse af havmiljøet i henhold til  

 særlige konventioner, bør opfyldes på en måde som er  

 forenelig med denne konventions almindelige principper og mål.
KAPITEL XIII VIDENSKABELIG HAVFORSKNING AFSNIT 1 ALMINDELIGE BESTEMMELSER Artikel 238 Retten til at udføre videnskabelig  

 havforskning Alle stater, uanset deres geografiske beliggenhed, og kompetente  

 internationale organisationer har med forbehold af andre staters rettigheder  

 og pligter som fastsat i denne konvention ret til at udføre  

 videnskabelig havforskning.
Artikel 239 Fremme af videnskabelig havforskning Staterne og de kompetente internationale organisationer skal fremme og  

 lette udviklingen og udførelsen af videnskabelig havforskning i  

 overensstemmelse med denne konvention.
Artikel 240 Almindelige principper for udførelsen af  

 videnskabelig havforskning Videnskabelig havforskning skal udføres efter følgende  

 principper:
a)	videnskabelig havforskning skal udelukkende udføres til  

 fredelige formål; b)	videnskabelig havforskning skal udføres ved anvendelse af  

 passende videnskabelige metoder og midler, som er forenelige med denne  

 konvention; c)	videnskabelig havforskning må ikke uretmæssigt gribe ind  

 i anden lovlig anvendelse af havet, som er forenelig med denne konvention, og  

 skal behørigt respekteres under sådan anvendelse; d)	videnskabelig havforskning skal udføres i overensstemmelse  

 med alle relevante forskrifter udstedt i henhold til denne konvention,  

 herunder sådanne der vedrører beskyttelse og bevarelse af  

 havmiljøet.
Artikel 241 Ikke-anerkendelse af videnskabelig havforskning som  

 retsgrundlag for krav Videnskabelig havforskning udgør ikke et retsgrundlag for krav  

 på nogen del af havmiljøet eller dets ressourcer.
AFSNIT 2 INTERNATIONALT SAMARBEJDE Artikel 242 Fremme af internationalt samarbejde 1. Staterne og de kompetente internationale organisationer skal i  

 overensstemmelse med princippet om respekt for suverænitet og  

 jurisdiktion og på grundlag af gensidig fordel fremme internationalt  

 samarbejde om videnskabelig havforskning til fredelige formål.
 2. I denne sammenhæng og med forbehold af staternes rettigheder og  

 pligter i henhold til denne konvention skal en stat, ved anvendelsen af dette  

 kapitel, efter behov give andre stater en rimelig mulighed for, fra den eller  

 med dens bistand at få de oplysninger, der er nødvendige for at  

 forebygge og kontrollere skade på menneskers helbred og sikkerhed og  

 på havmiljøet.
Artikel 243 Skabelse af gunstige betingelser Staterne og de kompetente internationale organisationer skal, gennem  

 indgåelse af bilaterale og multilaterale aftaler, samarbejde for at  

 skabe gunstige betingelser for udførelsen af videnskabelig  

 havforskning i havmiljøet og for at samordne videnskabsmænds  

 bestræbelser med hensyn til studier af fænomener og processer i  

 havmiljøet og deres indbyrdes forbindelse.
Artikel 244 Offentliggørelse og udbredelse af oplysninger og  

 viden 1. Staterne og de kompetente internationale organisationer skal, i  

 overensstemmelse med denne konvention, ved offentliggørelse og  

 udbredelse gennem passende kanaler gøre oplysninger tilgængelige  

 om påtænkte væsentlige programmer og deres formål  

 samt om viden, som hidrører fra videnskablig havforskning.
 2. Staterne skal i dette øjemed, både individuelt og i  

 samarbejde med andre stater og med kompetente internationale organisationer,  

 aktivt fremme udbredelsen af videnskabelige data og oplysninger samt  

 overførslen af viden, som hidrører fra videnskabelig  

 havforskning, særligt til udviklingslande, og fremme styrkelsen af  

 udviklingslandenes kapacitet til selvstændig videnskabelig  

 havforskning, bl.a. gennem programmer for passende uddannelse og  

 træning af deres tekniske og videnskabelige personel.
AFSNIT 3 UDFØRELSE OG FREMME AF VIDENSKABELIG  

 HAVFORSKNING Artikel 245 Videnskabelig havforskning på  

 søterritoriet Kyststaterne har under udøvelsen af suverænitet eneret til at  

 regulere, give tilladelse til og udføre videnskabelig havforskning  

 på deres søterritorium.
Videnskabelig havforskning herpå  

 må kun udføres med udtrykkeligt samtykke fra og på  

 vilkår fastsat af kyststaten.
Artikel 246 Videnskabelig havforskning i den eksklusive  

 økonomiske zone og på kontinentalsoklen 1. Kyststaterne har under udøvelsen af jurisdiktion ret til at  

 regulere, give tilladelse til og udføre videnskabelig havforskning i  

 deres eksklusive økonomiske zone og på deres kontinentalsokkel i  

 overensstemmelse med de relevante bestemmelser i denne konvention.
 2. Videnskabelig havforskning i den eksklusive økonomiske zone og  

 på kontinentalsoklen må kun udføres med kyststatens  

 samtykke.
 3. Kyststaterne skal under normale omstændigheder give deres  

 samtykke til andre staters eller kompetente internationale organisationers  

 videnskabelige havforskningsprojekter, som skal udføres i  

 kyststaternes eksklusive økonomiske zone eller på deres  

 kontinentalsokkel, og som i overensstemmelse med denne konvention  

 udføres udelukkende til fredelige formål og for at øge  

 videnskabelig viden om havmiljøet til gavn for hele menneskeheden.  

 Kyststaterne skal i dette øjemed fastsætte regler og procedurer  

 for at sikre, at et sådant samtykke ikke vil blive forsinket eller  

 nægtet uden rimelig grund.
 4. For så vidt angår anvendelsen af stk. 3 kan forholdene  

 anses for normale, selvom der ikke er diplomatisk forbindelse mellem  

 kyststaten og den stat, som udfører forskning.
 5. Kyststaterne kan dog skønsmæssigt nægte samtykke til  

 en anden stat eller kompetent international organisations udførelse af  

 et videnskabeligt havforskningsprojekt i kyststatens eksklusive  

 økonomiske zone eller på dens kontinentalsokkel, såfremt  

 dette projekt:
a)	er af direkte betydning for efterforskningen og udnyttelsen af de  

 naturlige ressourcer, såvel levende som ikke-levende; b)	medfører boring i kontinentalsoklen, anvendelse af  

 sprængstoffer eller tilførelse af skadelige stoffer i  

 havmiljøet; c)	medfører bygning, drift eller anvendelse af kunstige  

 øer, installationer og anlæg som nævnt i artikel 60 og  

 80; d)	indeholder oplysninger meddelt i henhold til artikel 248  

 vedrørende arten af og formålene med projektet, som er  

 unøjagtige, eller såfremt den stat eller den kompetente  

 internationale organisation, der udfører forskningen, har uopfyldte  

 forpligtelser over for kyststaten i forbindelse med et tidligere  

 forskningsprojekt.
6. Kyststaterne kan uanset stk. 5 ikke udøve den  

 skønsmæssige ret til, i henhold til punkt a) i dette stk., at  

 nægte samtykke til videnskabelige havforskningsprojekter, der skal  

 iværksættes i overensstemmelse med dette kapitel på  

 kontinentalsoklen, mere end 200 sømil fra de basislinier, hvorfra  

 søterritoriets bredde måles og uden for de særlige  

 områder, som kyststaterne til enhver tid officielt kan udpege som  

 områder, i hvilke udnyttelse eller nærmere angivet  

 efterforskningsvirksomhed, koncentreret i disse områder, finder sted  

 eller vil finde sted inden for et rimeligt tidsrum.
Kyststaterne skal inden  

 for en rimelig frist give meddelelse om udpegningen af sådanne  

 områder og om enhver ændring heri, men er ikke forpligtet til at  

 give detaljerede oplysninger om selve virksomheden i områderne.
 7. Bestemmelserne i stk. 6 berører ikke kyststaternes  

 rettigheder over kontinentalsoklen som fastsat i artikel 77.
 8. Videnskabelige havforskningsaktiviteter omhandlet i denne artikel  

 må ikke utilbørligt gribe ind i de aktiviteter, som kyststaterne  

 har iværksat under udøvelsen af suveræne rettigheder og  

 jurisdiktion som fastsat i denne konvention.
Artikel 247 Videnskabelige havforskningsprojekter iværksat af  

 eller under internationale organisationers auspicier En kyststat, som er medlem af eller har en bilateral aftale med en  

 international organisation, og i hvis eksklusive økonomiske zone eller  

 på hvis kontinentalsokkel denne organisation ønsker at  

 udføre et videnskabeligt havforskningsprojekt direkte eller under  

 organisationens auspicier, anses for at have givet tilladelse til projektets  

 udførelse i overensstemmelse med de aftalte specifikationer,  

 såfremt den pågældende stat godkendte det detaljerede  

 projekt, da afgørelsen om projektets iværksættelse blev  

 truffet af organisationen, eller er villig til at deltage i det og ikke har  

 givet udtryk for nogen indvending inden fire måneder fra  

 organisationens meddelelse om projektet til kyststaten.
Artikel 248 Pligt til at give oplysninger til kyststaten Staterne og de kompetente internationale organisationer, som har til  

 hensigt at iværksætte videnskabelige havforskningsprojekter i en  

 kyststats eksklusive økonomiske zone eller på dens  

 kontinentalsokkel, skal mindst seks måneder før den forventede  

 igangsættelse af det videnskabelige havforskningsprojekt give denne  

 stat en fuldstændig beskrivelse af:
a)	projektets art og formål; b)	den metode og de midler, der skal anvendes, herunder  

 fartøjernes navne, tonnager, typer og klasser og en beskrivelse af  

 videnskabeligt udstyr; c)	de nøjagtige geografiske områder, i hvilke projektet  

 skal udføres; d)	den forventede dato for forskningsfartøjernes første  

 ankomst og sidste afgang eller for placeringen af udstyret henholdsvis dets  

 fjernelse; e)	navnet på den institution, der er sponsor for projektet, dens  

 chef og projektlederen ; og f)	det omfang, i hvilket det anses for muligt, at kyststaten deltager  

 eller er repræsenteret i projektet.
Artikel 249 Pligt til at opfylde visse betingelser 1. Staterne og de kompetente internationale organisationer skal, når  

 de iværksætter videnskabelig havforskning i en kyststats  

 eksklusive økonomiske zone eller på dens kontinentalsokkel,  

 opfylde følgende betingelser:
a)	sikre kyststatens ret til, såfremt den ønsker det, at  

 deltage i eller være repræsenteret i det videnskabelige  

 havforskningsprojekt, især ombord på forskningsfartøjer og  

 andre fartøjer eller videnskabelige forskningsinstallationer,  

 når det er praktisk muligt, uden betaling af noget vederlag til  

 kyststatens videnskabsmænd og uden forpligtelse for kyststaten til at  

 bidrage til projektets finansiering; b)	på kyststatens anmodning forsyne denne med foreløbige  

 beretninger, så snart det er praktisk muligt, samt med de endelige  

 resultater og konklusioner efter forskningens afslutning; c)	påtage sig efter anmodning fra kyststaten at give denne adgang  

 til alle data og prøver, der hidrører fra det videnskabelige  

 havforskningsprojekt, samt at forsyne den med sådanne data, som kan  

 mangfoldiggøres, og sådanne prøver, som kan deles uden  

 skade for deres videnskabelige værdi; d)	efter anmodning forsyne kyststaten med en vurdering af sådanne  

 data, prøver og forskningsresultater eller yde den bistand til  

 vurdering eller fortolkning af disse; e)	med forbehold af stk. 2 sikre at forskningsresultaterne  

 gøres internationalt tilgængelige gennem passende nationale  

 eller internationale kanaler, så snart det er praktisk muligt; f)	øjeblikkeligt underrette kyststaten om enhver større  

 ændring i forskningsprogrammet; g)	medmindre andet er aftalt, fjerne de videnskabelige  

 forskningsinstallationer eller udstyr, når forskningen er  

 afsluttet.
 2. Denne artikel berører ikke de betingelser, der er fastsat i  

 kyststatens love og forskrifter vedrørende udøvelsen af dens  

 skønsmæssige ret til at give eller nægte tilladelse i  

 henhold til artikel 246, stk. 5, herunder kravet om forudgående  

 aftale om at gøre forskningsresultaterne for et projekt, der er af  

 direkte betydning for efterforskningen og udnyttelsen af naturlige  

 ressourcer, internationalt tilgængelige.
Artikel 250 Meddelelser vedrørende videnskabelige  

 havforskningsprojekter Meddelelser vedrørende videnskabelige havforskningsprojekter skal  

 gives gennem passende officielle kanaler, medmindre andet er aftalt.
Artikel 251 Almindelige kriterier og retningslinier Staterne skal gennem kompetente internationale organisationer søge  

 at fremme fastsættelsen af almindelige kriterier og retningslinier med  

 henblik på at bistå staterne i at fastlægge beskaffenheden  

 og betydningen af videnskabelig havforskning.
Artikel 252 Stiltiende samtykke Staterne eller de kompetente internationale organisationer kan  

 igangsætte et videnskabeligt havforskningsprojekt seks måneder  

 efter den dato, på hvilken de i henhold til artikel 248 krævede  

 oplysninger blev meddelt kyststaten, medmindre kyststaten inden fire  

 måneder fra modtagelsen af meddelelsen indeholdende sådanne  

 oplysninger har underrettet den stat eller organisation, der udfører  

 forskningen, om at :
a)	den har nægtet samtykke i henhold til bestemmelserne i artikel  

 246; eller b)	de oplysninger, der er givet af denne stat eller kompetente  

 internationale organisation vedrørende arten af eller formålene  

 med projektet, ikke er i overensstemmelse med åbenbart indlysende  

 kendsgerninger; eller c)	den forlanger supplerende oplysninger, som er relevante for de i  

 artikel 248 og 249 fastsatte betingelser og oplysninger; eller d)	der er uopfyldte forpligtelser for så vidt angår  

 betingelserne fastsat i artikel 249 med hensyn til et tidligere  

 videnskabeligt havforskningsprojekt udført af denne stat eller  

 organisation.
Artikel 253 Suspension eller ophør af videnskabelige  

 havforskningsaktiviteter 1. En kyststat har ret til at kræve suspension af videnskabelige  

 havforskningsaktiviteter, der finder sted inden for dens eksklusive  

 økonomiske zone eller på dens kontinentalsokkel,  

 såfremt:
a)	forskningsaktiviteterne ikke udføres i overensstemmelse med  

 de i henhold til artikel 248 meddelte oplysninger, på hvilke  

 kyststatens samtykke var baseret; eller b)	staten eller den kompetente internationale organisation, der  

 udfører forskningsaktiviteterne, ikke efterlever bestemmelserne i  

 artikel 249 vedrørende kyststatens rettigheder med hensyn til det  

 videnskabelige havforskningsprojekt.
 2. En kyststat har ret til at kræve, at enhver videnskabelig  

 havforskningsaktivitet bringes til ophør i tilfælde af, at nogen  

 ikke-efterlevelse af artikel 248 fører til en større  

 ændring i forskningsprojektet eller forskningsaktiviteterne.
 3. En kyststat kan ligeledes kræve, at videnskabelige  

 havforskningsaktiviteter bringes til ophør, såfremt en af de  

 situationer, der er omhandlet i stk. 1, ikke er berigtiget inden for en  

 rimelig tid.
 4. Efter at have modtaget kyststatens meddelelse om dens beslutning om at  

 beordre suspension eller ophør skal stater eller kompetente  

 internationale organisationer, der har fået tilladelse til at  

 udføre havforskningsaktiviteter, standse de forskningsaktiviteter, der  

 omfattes af en sådan meddelelse.
 5. En ordre om suspension i henhold til stk. 1 skal tilbagekaldes af  

 kyststaten og de videnskabelige havforskningsaktiviteter tillades at  

 fortsætte, så snart den stat eller den kompetente internationale  

 organisation, der udfører forskningen, har opfyldt betingelserne i  

 henhold til artikel 248 og 249.
Artikel 254 Rettigheder for tilgrænsende indlandsstater og  

 geografisk forfordelte stater 1. Stater og kompetente internationale organisationer, som har forelagt en  

 kyststat et projekt om iværksættelse af videnskabelig  

 havforskning, som omhandlet i artikel 246, stk. 3, skal underette  

 tilgrænsende indlandsstater og geografisk forfordelte stater om det  

 foreslåede forskningsprojekt og skal give kyststaten meddelelse om  

 denne underretning.
 2. Efter at den pågældende kyststat har givet samtykke til det  

 foreslåede videnskabelige havforskningsprojekt i overensstemmelse med  

 artikel 246 og andre relevante bestemmelser i denne konvention, skal de  

 stater og kompetente internationale organisationer, der  

 iværksætter et sådant projekt efter anmodning, og når  

 det skønnes rimeligt, forsyne tilgrænsende indlandsstater og  

 geografisk forfordelte stater med relevante oplysninger, som omhandlet i  

 artikel 248 og artikel 249, stk. 1, litra f).
 3. Efter anmodning, og når det er muligt, skal de ovenfor  

 nævnte tilgrænsende indlandsstater og geografisk forfordelte  

 stater gives lejlighed til at deltage i det foreslåede videnskabelige  

 havforskningsprojekt gennem kvalificerede eksperter udpeget af dem, og imod  

 hvilke kyststaten ikke har indvendinger, i overensstemmelse med de  

 betingelser, der i henhold til denne konventions bestemmelser er aftalt for  

 projektet mellem den pågældende kyststat og den stat eller de  

 kompetente internationale organisationer, der udfører den  

 videnskabelige havforskning.
 4. De i stk. 1 nævnte stater og kompetente internationale  

 organisationer skal, når de tilgrænsende indlandsstater og  

 geografisk forfordelte stater anmoder derom, og med forbehold af  

 bestemmelserne i artikel 249, stk. 2, give disse stater de i artikel  

 249, stk. 1, litra d), omhandlede oplysninger og bistand.
Artikel 255 Foranstaltninger til at lette videnskabelig havforskning  

 og til at yde bistand til forskningsfartøjer Staterne skal bestræbe sig på at fastsætte rimelige  

 regler, forskrifter og procedurer til at fremme og lette videnskabelig  

 havforskning, som udføres i overensstemmelse med denne konvention uden  

 for deres søterritorium, samt efter behov i overensstemmelse med deres  

 love og forskrifter at lette adgangen til deres havne for videnskabelige  

 havforskningsfartøjer, som opfylder de relevante bestemmelser i dette  

 kapitel og fremme bistand til disse fartøjer.
Artikel 256 Videnskabelig havforskning i Området Alle stater, uanset deres geografiske beliggenhed, og kompetente  

 internationale organisationer, har ret til i overensstemmelse med  

 bestemmelserne i kapitel XI at udføre videnskabelig havforskning i  

 Området.
Artikel 257 Videnskabelig havforskning i vandsøjlen uden for  

 den eksklusive økonomiske zone Alle stater, uanset deres geografiske beliggenhed og kompetente  

 internationale organisationer, har ret til i overensstemmelse med denne  

 konvention at udføre videnskabelig havforskning i vandsøjlen  

 uden for grænserne for den eksklusive økonomiske zone.
AFSNIT 4 VIDENSKABELIGE FORSKNINGSINSTALLATIONER ELLER  

 VIDENSKABELIGT UDSTYR I HAVMILJØET Artikel 258 Placering og anvendelse Placeringen og anvendelsen af alle typer af videnskabelige  

 forskningsinstallationer eller videnskabeligt udstyr i noget område af  

 havmiljøet er underlagt de samme betingelser, som i denne konvention  

 er foreskrevet for udførelsen af videnskabelig havforskning i et  

 sådant område.
Artikel 259 Retlig status Installationer eller udstyr, som er omhandlet i dette afsnit, har ikke  

 status af øer.
De har intet eget søterritorium, og deres  

 tilstedeværelse har ingen indflydelse på afgrænsningen af  

 søterritoriet, den eksklusive økonomiske zone eller  

 kontinentalsoklen.
Artikel 260 Sikkerhedszoner Sikkerhedszoner af en rimelig bredde, der ikke overstiger 500 m, kan  

 etableres omkring videnskabelige forskningsinstallationer i overensstemmelse  

 med de relevante betingelser i denne konvention.
Alle stater skal sikre, at  

 sådanne sikkerhedszoner respekteres af deres fartøjer.
Artikel 261 Forbud mod at lægge sejladsen hindringer i  

 vejen Placeringen og anvendelsen af enhver type af videnskabelige  

 forskningsinstallationer eller videnskabeligt udstyr må ikke  

 udgøre en hindring for etablerede internationale skibsruter.
Artikel 262 Identifikationsmærker og advarselssignaler Installationer eller udstyr, som er omhandlet i dette afsnit, skal  

 være påført identifikationsmærker, som angiver den  

 registreringsstat eller den internationale organisation, som de  

 tilhører.
De skal ligeledes være forsynet med internationalt  

 aftalte passende advarselssignaler til at sikre sejladsens sikkerhed og  

 sikkerheden for lufttrafikken under hensyntagen til de regler og normer, der  

 er fastsat af kompetente internationale organisationer.
AFSNIT 5 ANSVAR OG ERSTATNING Artikel 263 Ansvar og erstatning 1. Det påhviler staterne og de kompetente internationale  

 organisationer at sikre, at videnskabelig havforskning, hvadenten den  

 udføres af dem selv eller på deres vegne, udføres i  

 overensstemmelse med denne konvention.
 2. Staterne og de kompetente internationale organisationer er ansvarlige  

 for foranstaltninger, som de træffer i strid med denne konvention, der  

 vedrører videnskabelig havforskning udført af andre stater,  

 disses fysiske eller juridiske personer eller af kompetente internationale  

 organisationer, og skal yde erstatning for den skade, der hidrører fra  

 sådanne foranstaltninger.
 3. Staterne og de kompetente internationale organisationer er ansvarlige i  

 henhold til artikel 235 for skade forårsaget ved forurening af  

 havmiljøet, opstået som følge af videnskabelig  

 havforskning udført af dem selv eller på deres vegne.
AFSNIT 6 BILÆGGELSE AF TVISTER OG FORELØBIGE  

 FORANSTALTNINGER Artikel 264 Bilæggelse af tvister Tvister vedrørende fortolkning eller anvendelse af bestemmelserne i  

 denne konvention med hensyn til videnskabelig havforskning skal  

 bilægges i overensstemmelse med kapitel XV, afsnit 2 og 3.
Artikel 265 Foreløbige foranstaltninger Så længe en tvist ikke er bilagt i henhold til kapitel XV,  

 afsnit 2 og 3, må den stat eller kompetente internationale  

 organisation, der har tilladelse til at udføre et videnskabeligt  

 havforskningsprojekt, kun lade forskningsaktiviteter begynde eller  

 fortsætte med den pågældende kyststats udtrykkelige  

 samtykke.
KAPITEL XIV UDVIKLING OG OVERFØRSEL AF HAVTEKNOLOGI AFSNIT 1 ALMINDELIGE BESTEMMELSER Artikel 266 Fremme af udvikling og overførsel af  

 havteknologi 1. Staterne skal, direkte eller gennem kompetente internationale  

 organisationer, efter evne samarbejde med henblik på aktivt at fremme  

 udviklingen og overførslen af havvidenskab og -teknologi på  

 retfærdige og rimelige vilkår og betingelser.
 2. Staterne skal fremme udviklingen af den havvidenskabelige og  

 -teknologiske kapacitet hos stater, som har behov for og anmoder om teknisk  

 bistand på dette område, især udviklingslande, herunder  

 indlandsstater og geografisk forfordelte stater, med henblik på  

 efterforskning, udnyttelse, bevarelse og forvaltning af ressourcer i havet,  

 beskyttelse og bevarelse af havmiljøet, videnskabelig havforskning og  

 andre aktiviteter i havmiljøet, som er forenelige med denne  

 konvention, i det øjemed at fremskynde udviklingslandenes sociale og  

 økonomiske udvikling.
 3. Staterne skal bestræbe sig på at skabe gunstige  

 økonomiske og retlige vilkår for overførsel af  

 havteknologi på et retfærdigt grundlag og til gavn for alle  

 berørte parter.
Artikel 267 Beskyttelse af legitime interesser Staterne skal ved fremme af det i artikel 266 omhandlede samarbejde tage  

 behørigt hensyn til alle legitime interesser, herunder bl.a.  

 rettigheder og pligter for indehavere, leverandører og modtagere af  

 havteknologi.
Artikel 268 Grundlæggende mål Staterne skal direkte eller gennem kompetente internationale  

 organisationer fremme:
a)	erhvervelsen, vurderingen og udbredelsen af havteknologisk viden  

 samt lette adgangen til sådanne oplysninger og data; b)	udviklingen af passende havteknologi; c)	udviklingen af den nødvendige teknologiske infrastruktur for  

 at lette overførslen af havteknologi; d)	udviklingen af menneskelige ressourcer gennem træning og  

 uddannelse af statsborgere fra udviklingslande og særligt fra de mindst  

 udviklede blandt disse; e)	internationalt samarbejde på alle niveauer, især  

 regionalt, lokalt og bilateralt.
Artikel 269 Foranstaltninger til gennemførelse af de  

 grundlæggende mål Med henblik på at gennemføre de i artikel 268 omhandlede  

 mål skal staterne direkte eller gennem kompetente internationale  

 organisationer bl.a. bestræbe sig på at:
a)	etablere programmer for teknisk samarbejde med henblik på  

 effektiv overførsel af enhver slags havteknologi til stater, som har  

 behov for og anmoder om teknisk bistand på dette område,  

 især udviklingslande, der er indlandsstater eller geografisk for  

 fordelte, såvel som andre udviklingslande, som ikke har været i  

 stand til enten at etablere eller udvikle deres egen teknologiske kapacitet  

 indenfor havvidenskab, efterforskning og udnyttelse af ressourcer i havet  

 eller at udvikle infrastrukturen for en sådan teknologi; b)	fremme gunstige betingelser for indgåelse af aftaler,  

 kontrakter og andre lignende arrangementer på lige og rimelige  

 vilkår; c)	afholde konferencer, seminarer og symposier vedrørende  

 videnskabelige og teknologiske emner, især om regler og  

 fremgangsmåder for overførsel af havteknologi; d)	fremme udveksling af videnskabsmænd samt af teknikere og andre  

 eksperter; e)	påtage sig projekter og fremme joint ventures og andre former  

 for bilateralt og multilateralt samarbejde.
AFSNIT 2 INTERNATIONALT SAMARBEJDE Artikel 270 Former for internationalt samarbejde Internationalt samarbejde om udvikling og overførsel af  

 havteknologi skal, hvor det er muligt og hensigtsmæssigt, ske gennem  

 eksisterende bilaterale, regionale eller multilaterale programmer og  

 ligeledes gennem udvidede og nye programmer med henblik på at lette  

 videnskabelig havforskning, overførsel af havteknologi, især  

 på nye områder og passende international finansiering af  

 oceanforskning og -udvikling.
Artikel 271 Retningslinier, kriterier og normer Staterne skal direkte eller gennem kompetente internationale  

 organisationer og især under hensyntagen til udviklingslandenes  

 interesser og behov fremme etableringen af almindeligt accepterede  

 retningslinier, kriterier og normer for overførslen af havteknologi  

 på bilateral basis eller inden for rammerne af internationale  

 organisationer og andre fora.
Artikel 272 Koordination af internationale programmer For så vidt angår overførsel af havteknologi, skal  

 staterne bestræbe sig på at sikre, at kompetente internationale  

 organisationer koordinerer deres aktiviteter, herunder regionale eller  

 globale programmer, under hensyntagen til udviklingslandenes, især  

 indlandsstaternes og de geografisk forfordelte staters, interesser og  

 behov.
Artikel 273 Samarbejde med internationale organisationer og  

 Myndigheden Staterne skal aktivt samarbejde med de kompetente internationale  

 organisationer og Myndigheden med henblik på at tilskynde til og lette  

 overførslen af praktisk viden og havteknologi med hensyn til  

 aktiviteter i Området til udviklingslande, deres statsborgere og til  

 Produktionsselskabet.
Artikel 274 Myndighedens mål I overensstemmelse med alle legitime interesser, herunder bl.a.  

 rettigheder og pligter for indehavere, leverandører og modtagere af  

 teknologi, skal Myndigheden med hensyn til aktiviteter i Området sikre  

 at:
a)	statsborgere i udviklingslande, det være sig kyststater,  

 indlandsstater eller geografisk forfordelte stater, på grundlag af  

 princippet om ligelig geografisk fordeling med henblik på  

 oplæring optages som medlemmer af det administrative, videnskabelige og  

 tekniske personale, der er rekrutteret til de pågældende  

 aktiviteter; b)	den tekniske dokumentation vedrørende det relevante udstyr,  

 maskineri, anlæg og processer stilles til rådighed for alle  

 stater, særligt udviklingslande, som har behov for og anmoder om  

 teknisk bistand på dette område; c)	passende forholdsregler træffes af Myndigheden til at lette  

 erhvervelsen af teknisk bistand inden for havteknologi for stater, som har  

 behov for og anmoder om den, særligt for udviklingslande, samt for  

 deres statsborgeres erhvervelse af den nødvendige praktiske viden og  

 know-how, herunder faglig oplæring; d)	stater, specielt udviklingslande, som har behov for og anmoder om  

 teknisk bistand på dette område, bistås ved erhvervelsen af  

 det nødvendige udstyr, processer, anlæg og anden teknisk  

 know-how gennem de i denne konvention fastsatte finansielle arrangementer.
AFSNIT 3 NATIONALE OG REGIONALE HAVFORSKNINGSCENTRE OG TEKNOLOGISKE  

 CENTRE Artikel 275 Oprettelse af nationale centre 1. Staterne skal direkte eller gennem de kompetente internationale  

 organisationer og Myndigheden, især i udviklingslande, der er  

 kyststater, fremme oprettelsen af nationale havforskningscentre og  

 teknologiske forskningscentre samt fremme styrkelsen af eksisterende  

 nationale centre med henblik på at stimulere og udvikle den  

 videnskabelige havforskning i de udviklingslande, der er kyststater og at  

 øge disses nationale kapacitet til at udnytte og bevare deres  

 ressourcer i havet til deres økonomiske fordel.
 2. Staterne skal gennem de kompetente internationale organisationer og  

 Myndigheden yde passende støtte til at lette oprettelsen og styrkelsen  

 af sådanne nationale centre med henblik på at tilvejebringe  

 avancerede oplæringsfaciliteter og nødvendigt udstyr, praktisk  

 viden og know-how såvel som tekniske eksperter til sådanne  

 stater, som har behov for og anmoder om sådan bistand.
Artikel 276 Oprettelse af regionale centre 1. Staterne skal i samarbejde med de kompetente internatonale  

 organisationer, Myndigheden og nationale havforskningscentre og teknologiske  

 forskningsinstitutioner fremme oprettelsen af regionale havvidenskabelige og  

 teknologiske forskningscentre, især i udviklingslande med henblik  

 på at stimulere og udvikle udviklingslandenes videnskabelige  

 havforskning og fremme overførsel af havteknologi.
 2. Alle stater i en region skal for at sikre den mest effektive  

 opnåelse af deres mål samarbejde med de derværende  

 regionale centre.
Artikel 277 De regionale centres funktioner Sådanne regionale centres funktioner omfatter bl.a.:
a)	træningsog uddannelsesprogrammer på alle niveauer i  

 forskellige aspekter af videnskabelig havforskning og havteknologisk  

 forskning, især havbiologi, herunder bevarelse og forvaltning af  

 levende ressourcer, oceanografi, hydrografi, ingeniørarbejder,  

 geologisk efterforskning af havbunden, minedrift og  

 afsaltningsteknologier; b)	administrative studier; c)	studieprogrammer vedrørende beskyttelse og bevarelse af  

 havmiljøet samt forebyggelse, begrænsning og kontrol af  

 forurening; d)	tilrettelæggelse af regionale konferencer, seminarer og  

 symposier; e)	erhvervelse og behandlig af havvidenskabelige og -teknologiske data  

 og oplysninger; f)	hurtig udbredelse i lettilgængelige publikationer af  

 resultater af videnskabelig havforskning og havteknologisk forskning; g)	offentliggørelse af nationale målsætninger  

 vedrørende overførsel af havteknologi samt systema tisk sammen  

 lignende studier af disse mål; h)	indsamling og systematisering af oplysninger om markedsføring  

 af teknologi og om kontrakter og andre arrangementer vedrørende  

 patenter; i)	teknologisk samarbejde med andre stater i regionen.
AFSNIT 4 SAMARBEJDE MELLEM INTERNATIONALE ORGANISATIONER Artikel 278 Samarbejde mellem internationale organisationer De kompetente internationale organisationer, som er omhandlet i dette  

 kapitel og i kapitel XIII, skal træffe alle passende foranstaltninger  

 til, enten direkte eller i et nært indbyrdes samarbejde, at sikre den  

 effektive udførelse af deres funktioner og forpligtelser i henhold til  

 dette kapitel.
KAPITEL XV BILÆGGELSE AF TVISTER AFSNIT 1 ALMINDELIGE BESTEMMELSER Artikel 279 Forpligtelse til at bilægge tvister ved fredelige  

 midler De deltagende stater skal bilægge enhver indbyrdes tvist  

 vedrørende fortolkningen eller anvendelsen af denne konvention ved  

 fredelige midler i overensstemmelse med artikel 2, stk. 3, i De Forenede  

 Nationers Pagt, og i dette øjemed søge en løsning ved de  

 midler, der er angivet i Pagtens artikel 33, stk. 1.
Artikel 280 Bilæggelse af tvister ved fredelige midler valgt  

 af parterne Intet i dette kapitel skal gribe ind i deltagende staters ret til på  

 ethvert tidspunkt at træffe aftale om bilæggelse af en indbyrdes  

 tvist vedrørende fortolkningen eller anvendelsen af denne konvention  

 ved fredelige midler efter deres eget valg.
Artikel 281 Procedure, hvor parterne ikke er nået til en  

 bilæggelse 1. Såfremt de deltagende stater, der er parter i en tvist  

 vedrørende denne konventions fortolkning eller anvendelse, har aftalt  

 at søge tvisten bilagt ved fredelige midler efter deres eget valg,  

 finder de i dette kapitel angivne procedurer kun anvendelse i tilfælde,  

 hvor en bilæggelse ikke er opnået ved anvendelse af sådanne  

 midler, og aftalen mellem parterne ikke udelukker en yderligere  

 procedure.
 2. Såfremt parterne ligeledes har aftalt en tidsfrist, finder  

 stk. 1 først anvendelse efter udløbet af denne tidsfrist.
Artikel 282 Forpligtelser i henhold til generelle, regionale eller  

 bilaterale aftaler Såfremt de deltagende stater, der er parter i en tvist  

 vedrørende fortolkningen eller anvendelsen af denne konvention, ved en  

 generel, regional eller bilateral aftale eller på en anden måde  

 har aftalt, at en sådan tvist efter anmodning fra en part i tvisten  

 skal underkastes en procedure, der indebærer en bindende  

 afgørelse, skal denne procedure anvendes i stedet for de procedurer,  

 der er fastsat i dette kapitel, medmindre andet aftales mellem parterne i  

 tvisten.
Artikel 283 Forpligtelse til at udveksle synspunkter 1. Når en tvist opstår mellem deltagende stater  

 vedrørende fortolkningen eller anvendelsen af denne konvention, skal  

 parterne i tvisten hurtigt tage skridt til en udveksling af synspunkter  

 vedrørende dens bilæggelse ved forhandling eller andre fredelige  

 midler.
 2. Parterne skal ligeledes hurtigt tage skridt til en udveksling af  

 synspunkter i tilfælde, hvor en procedure for bilæggelse af en  

 sådan tvist er blevet afsluttet uden en bilæggelse, eller hvor en  

 bilæggelse er nået, og omstændighederne kræver  

 konsultationer vedrørende fremgangsmåden for  

 gennemførelsen.
Artikel 284 Forlig 1. En deltagende stat, der er part i en tvist vedrørende  

 fortolkningen og anvendelsen af denne konvention kan opfordre den anden part  

 eller de andre parter til at lade tvisten underkaste forligsprocedure i  

 overensstemmelse med proceduren i bilag V, afsnit 1, eller en anden  

 forligsprocedure.
 2. Såfremt opfordringen accepteres, og såfremt parterne er  

 enige om den forligsprocedure, der skal anvendes, kan enhver part lade  

 tvisten underkaste denne procedure.
 3. Såfremt opfordringen ikke accepteres, eller parterne ikke er  

 enige om proceduren, skal forligsforhandlingerne anses for at være  

 afsluttet.
 4. Når en tvist er blevet underkastet en forligsprocedure, kan en  

 sådan forligsforhandling kun afsluttes i overensstemmelse med den  

 aftalte forligsprocedure, medmindre parterne aftaler andet.
Artikel 285 Anvendelse af dette afsnit på tvister, der er  

 indbragt i henhold til kapitel XI Nærværende afsnit finder anvendelse på enhver tvist, der  

 i henhold til kapitel XI, afsnit 5, skal bilægges i overensstemmelse  

 med de i nærværende kapitel fastsatte procedurer.
Såfremt  

 en anden enhed end en deltagende stat er part i en sådan tvist, finder  

 nærværende afsnit tilsvarende anvendelse.
AFSNIT 2 OBLIGATORISKE PROCEDURER, DER MEDFØRER BINDENDE  

 AFGØRELSER Artikel 286 Anvendelse af procedurer i henhold til dette afsnit I overensstemmelse med afsnit 3 skal enhver tvist vedrørende  

 fortolkningen eller anvendelsen af denne konvention, når  

 bilæggelse ikke er nået ved anvendelse af afsnit 1, efter  

 anmodning fra en part i tvisten forelægges for den domstol, der har  

 kompetence i henhold til nærværende afsnit.
Artikel 287 Valg af procedure 1. Ved undertegnelse, ratifikation eller tiltrædelse af denne  

 konvention eller på ethvert tidspunkt derefter skal en deltagende stat  

 ved en skriftlig erklæring frit kunne vælge en eller flere af  

 følgende fremgangsmåder til bilæggelse af tvister  

 vedrørende fortolkningen eller anvendelsen af denne  

 konvention:
a)	Den Internationale Havretsdomstol, oprettet i overensstemmelse med  

 bilag VI; b)	Den Internationale Domstol; c)	en voldgiftsdomstol, nedsat i overensstemmelse med bilag VII; d)	en særlig voldgiftsdomstol, nedsat i overensstemmelse med  

 bilag VIII med henblik på en eller flere af de deri angivne kategorier  

 af tvister.
 2.En erklæring, der er afgivet i henhold til stk. 1, må  

 ikke berøre eller berøres af en deltagende stats forpligtelse  

 til at acceptere kompetencen hos Den Internationale Havretdomstols Afdeling  

 for Havbundstvister i det omfang og efter de nærmere bestemmelser, der  

 er fastsat i kapitel XI, afsnit 5.
 3. En deltagende stat, som er part i en tvist, der ikke er omfattet af en  

 ikraftværende erklæring, skal anses for at have accepteret  

 voldgift i overensstemmelse med bilag VII.
 4. Hvis parterne i en tvist har godkendt en og samme  

 bilæggelsesprocedure, kan tvisten, medmindre andet aftales parterne  

 imellem, alene underkastes nævnte procedure.
 5. Hvis parterne i en tvist ikke har godkendt en og samme  

 bilæggelsesprocedure, kan tvisten, medmindre andet aftales parterne  

 imellem, kun indbringes til voldgift i henhold til bilag VII.
 6. En erklæring, der er afgivet i henhold til stk. 1, skal  

 forblive i kraft indtil tre måneder efter, at en meddelelse om  

 tilbagekaldelse er blevet deponeret hos De Forenede Nationers  

 generalsekretær.
 7. En ny erklæring, en meddelelse om tilbagekaldelse eller en  

 erklærings udløb berører ikke på nogen måde  

 igangværende forhandlinger ved en domstol, der har kompetence i henhold  

 til denne artikel, medmindre parterne aftaler andet.
 8. Erklæringer og meddelelser, som er omhandlet i denne artikel,  

 skal deponeres hos De Forenede Nationers generalsekretær, som skal  

 sende kopier heraf til de deltagende stater.
Artikel 288 Kompetence 1. En domstol, som nævnt i artikel 287, skal i enhver tvist, der  

 indbringes for den i overensstemmelse med dette kapitel, have kompetence  

 vedrørende fortolkningen eller anvendelsen af denne konvention.
 2. En domstol, som nævnt i artikel 287, skal ligeledes i enhver  

 tvist have kompetence med hensyn til fortolkningen eller anvendelsen af en  

 international aftale, der vedrører formålene med denne  

 konvention, og som er indbragt for den i overensstemmelse med aftalen.
 3. Den Internationale Havretsdomstols Afdeling for Havbundstvister,  

 oprettet i overensstemmelse med bilag VI og enhver anden afdeling eller  

 voldgiftsdomstol, som nævnt i kapitel XI, afsnit 5, skal have  

 kompetence i ethvert spørgsmål, som indbringes for den i  

 overensstemmelse dermed.
 4. I tilfælde af en tvist om, hvorvidt en domstol har kompetence,  

 skal spørgsmålet afgøres af den pågældende  

 domstol.
Artikel 289 Sagkyndige I enhver tvist, der omfatter videnskabelige eller tekniske  

 spørgsmål, kan en domstol, der udøver kompetence i  

 henhold til dette afsnit, efter anmodning fra en part i en tvist eller  

 på eget initiativ i samråd med parterne udvælge mindst to  

 videnskabeligt eller teknisk sagkyndige, fortrinsvis fra den i  

 overensstemmelse med bilag VIII, artikel 2, udarbejdede relevante liste, til  

 at tiltræde domstolen uden stemmeret.
Artikel 290 Foreløbige foranstaltninger 1. Såfremt en tvist er blevet behørigt indbragt for en  

 domstol, der uden videre anser sig for kompetent i henhold til dette kapitel  

 eller kapitel XI, afsnit 5, kan domstolen, indtil den endelige  

 afgørelse foreligger, foreskrive sådanne foreløbige  

 foranstaltninger, som den efter omstændighederne anser for passende med  

 henblik på at bevare de respektive rettigheder hos parterne i tvisten  

 eller at forebygge alvorlig skade på havmiljøet.
 2. Foreløbige foranstaltninger kan ændres eller  

 tilbagekaldes, så snart de omstændigheder, der berettiger dem, er  

 ændret eller ikke længere eksisterer.
 3. Foreløbige foranstaltninger kan kun foreskrives, ændres  

 eller tilbagekaldes i henhold til denne artikel efter anmodning fra en part i  

 tvisten, og efter at parterne har haft lejlighed til at blive hørt.
 4. Domstolen skal straks give meddelelse til parterne i tvisten eller,  

 hvor den anser det for hensigtsmæssigt, til andre parter om  

 foreløbige foranstaltninger eller om ændring eller  

 tilbagekaldelse heraf.
5. Indtil nedsættelsen af en voldgiftsdomstol, for hvilken en tvist  

 indbringes i henhold til dette afsnit, kan enhver domstol, som er udpeget ved  

 aftale mellem parterne eller, såfremt en sådan aftale ikke  

 opnås inden to uger fra datoen for anmodningen om foreløbige  

 foranstaltninger, Den Internationale Havretsdomstol eller, for så vidt  

 angår aktiviteter i Området, Afdelingen for Havbundstvister,  

 foreskrive, ændre eller tilbagekalde foreløbige foranstaltninger  

 i overensstemmelse med denne artikel, såfremt den uden videre finder,  

 at den domstol, som skal nedsættes, ville have kompetence, og at  

 situationens hastende karakter gør det påkrævet.
Når  

 den domstol, for hvilken tvisten er blevet indbragt, først er blevet  

 nedsat, kan den i overensstemmelse med stk. 1 til 4 ændre,  

 tilbagekalde eller bekræfte disse foreløbige  

 foranstaltninger.
 6. Parterne i tvisten skal omgående efterkomme enhver  

 foreløbig foranstaltning, som er foreskrevet i henhold til denne  

 artikel.
Artikel 291 Adgang 1. Alle de i dette kapitel angivne bilæggelsesprocedurer står  

 åbne for de deltagende stater.
 2. De i dette kapitel angivne bilæggelsesprocedurer skal kun  

 stå åbne for andre enheder end deltagende stater, når det  

 er særligt fastsat i denne konvention.
Artikel 292 Omgående frigivelse af fartøjer og  

 besætninger 1. I tilfælde, hvor en deltagende stats myndigheder har tilbageholdt  

 et fartøj, der fører en anden deltagende stats flag, og det  

 påstås, at den stat, som udøver tilbageholdelsen, ikke har  

 efterkommet bestemmelserne i denne konvention om omgående frigivelse af  

 fartøjet eller dets besætning, efter at der er stillet en  

 rimelig kaution eller anden finansiel sikkerhed, kan spørgsmålet  

 om frigivelse indbringes for enhver domstol, hvorom der er enighed mellem  

 parterne, eller såfremt en sådan enighed ikke kan opnås  

 inden 10 dage fra tidspunktet for tilbageholdelsen, for en domstol, som i  

 henhold til artikel 287 er godkendt af den stat, som udøver  

 tilbageholdelsen, eller for Den Internationale Havretsdomstol, medmindre  

 parterne træffer anden aftale.
 2. Anmodningen om frigivelse kan kun indgives af eller på vegne af  

 fartøjets flagstat.
3. Domstolen skal omgående behandle anmodningen om frigivelse og  

 skal kun behandle spørgsmålet om frigivelse, uden at foregribe  

 bedømmelsen af nogen sag indbragt for det relevante nationale forum  

 mod fartøjet, dets ejer eller dets besætning.
Myndighederne i  

 den stat, som udøver tilbageholdelsen, skal fortsat til enhver tid  

 have kompetence til at frigive fartøjet og dets besætning.
 4. Efter at den af domstolen fastsatte kaution eller anden finansiel  

 sikkerhed er stillet, skal myndighederne i den stat, som udøver  

 tilbageholdelsen, omgående efterkomme domstolens afgørelse om  

 frigivelse af fartøjet eller dets besætning.
Artikel 293 Anvendelig ret 1. En domstol, som har kompetence i henhold til dette afsnit, skal anvende  

 denne konvention og andre folkeretlige regler, som ikke er uforenelige med  

 denne konvention.
 2. Stk. 1 indskrænker ikke beføjelserne for den domstol  

 som har kompetence i henhold til dette afsnit til at træffe en  

 afgørelse efter ret og billighed, såfremt parterne er enige  

 herom.
Artikel 294 Indledende forhandlinger 1. En af artikel 287 omfattet domstol, hvortil en anmodning indgives med  

 hensyn til en i artikel 297 omhandlet tvist, skal efter anmodning af en part  

 afgøre eller kan på eget initiativ afgøre, hvorvidt  

 kravet indebærer et misbrug af den retslige procedure, eller om kravet  

 er åbenbart velbegrundet.
Såfremt domstolen finder, at kravet  

 indebærer et misbrug af den retslige procedure eller er åbenbart  

 ubegrundet, skal den ikke foretage sig yderligere i sagen.
 2. Ved modtagelse af anmodningen skal domstolen omgående give den  

 anden part eller de andre parter i tvisten meddelelse om anmodningen og skal  

 fastsætte en rimelig tidsfrist, inden for hvilken de kan anmode den om  

 en afgørelse i overensstemmelse med stk. 1.
 3. Intet i denne artikel berører retten for en part i en tvist til  

 at fremkomme med foreløbige indvendinger i overensstemmelse med den  

 gældende procesordning.
Artikel 295 Udtømmelse af nationale retsmidler En tvist mellem deltagende stater vedrørende fortolkningen eller  

 anvendelsen af denne konvention kan først underkastes de procedurer,  

 der er foreskrevet i dette afsnit, når de nationale retsmidler er  

 udtømt, i det omfang dette er krævet af folkeretten.
Artikel 296 Afgørelsers endelighed og retskraft 1. Afgørelser, der træffes af en domstol, der har kompetence  

 i henhold til dette afsnit, skal være endelige og skal efterkommes af  

 alle parterne i tvisten.
 2. Sådanne afgørelser skal kun have retskraft for parterne og  

 med hensyn til den pådømte tvist.
AFSNIT 3 BEGRÆNSNINGER OG UNDTAGELSER I ANVENDELSEN AF AFSNIT  

 2 Artikel 297 Begrænsninger i anvendelsen af afsnit 2 1. Tvister vedrørende fortolkningen eller anvendelsen af denne  

 konvention med hensyn til en kyststats udøvelse af suveræne  

 rettigheder eller jurisdiktion i henhold til denne konvention skal i  

 følgende tilfælde være underkastet de i afsnit 2  

 foreskrevne procedurer:
a)	når det påstås, at en kyststat har handlet i strid  

 med denne konventions bestemmelser vedrørende friheder og rettigheder  

 til sejlads, overflyvning eller udlægning af undersøiske kabler  

 og rørledninger eller med hensyn til andre internationalt lovlige  

 anvendelser af havet, som angivet i artikel 58; b)	når det påstås, at en stat under udøvelsen  

 af forannævnte friheder, rettigheder eller brug har handlet i strid med  

 denne konvention eller love eller forskrifter, der er udstedt af kyststaten i  

 overensstemmelse med denne konvention og med andre folkeretlige regler, der  

 ikke er uforenelige med denne; eller c)	når det påstås, at en kyststat har handlet i strid  

 med nærmere angivne internationale regler og normer vedrørende  

 beskyttelsen og bevarelsen af havmiljøet, som finder anvendelse  

 på kyststaten, og som er blevet fastsat ved denne konvention eller  

 gennem en kompetent international organisation eller en diplomatisk  

 konference i overensstemmelse med denne konvention.
 2.
 a)	Tvister vedrørende fortolkningen eller anvendelsen af  

 bestemmelserne i denne konvention med hensyn til videnskabelig havforskning  

 skal afgøres i overensstemmelse med afsnit 2, med den undtagelse, at  

 kyststaten ikke er forpligtet til at acceptere indbringelsen til sådan  

 bilæggelse af nogen tvist, der er en følge af:
i)	kyststatens udøvelse af en ret eller skønsmæssig  

 beføjelse i overensstemmelse med artikel 246; eller ii)	en beslutning truffet af kyststaten om at beordre suspension eller  

 ophør af et forskningsprojekt i overensstemmelse med artikel  

 253.
 b)	En tvist, der er opstået som følge af en påstand  

 fra den stat, som udfører forskning, om, at kyststaten med hensyn til  

 et nærmere angivet projekt ikke udøver sine rettigheder i  

 henhold til artikel 246 og 253 på en måde, der er forenelig med  

 denne konvention, skal efter anmodning fra en af parterne underkastes  

 forligsprocedure i henhold til bilag V, afsnit 2, idet det forudsættes,  

 at forligskommissionen ikke rejser tvivl om kyststatens udøvelse af  

 sin skønsmæssige beføjelse til at udpege særlige  

 områder, som omhandlet i artikel 246, stk. 6, eller sin  

 skønsmæssige beføjelse til at nægte samtykke i  

 overensstemmelse med artikel 246, stk. 5.
 3.
 a)	Tvister vedrørende fortolkningen eller anvendelsen af  

 bestemmelserne i denne konvention med hensyn til fiskeri skal bilægges  

 i overensstemmelse med afsnit 2 med den undtagelse, at kyststaten ikke skal  

 være forpligtet til at acceptere indbringelsen til sådan  

 bilæggelse af nogen tvist vedrørende dens suveræne  

 rettigheder med hensyn til de levende ressourcer i den eksklusive  

 økonomiske zone eller med hensyn til udøvelsen af disse  

 rettigheder, herunder dens skønsmæssige beføjelser i  

 henseende til at fastsætte den tilladte fangstmængde, dens  

 fangstkapacitet, fordelingen af overskydende mængder mellem andre  

 stater samt vilkår og betingelser fastsat i dens love og forskrifter  

 vedrørende bevarelse og forvaltning.
 b)	I tilfælde, hvor ingen bilæggelse er opnået ved  

 anvendelse af afsnit 1 i dette kapitel, skal en tvist efter anmodning fra  

 enhver part underkastes den i bilag V, afsnit 2, angivne forligsprocedure,  

 når det påstås at:
i)	en kyststat klart ikke har efterkommet sine forpligtelser til gennem  

 passende besvarelses- og forvaltningsforanstaltninger at sikre, at  

 opretholdelsen af de levende ressourcer i den eksklusive økonomiske  

 zone ikke bringes alvorligt i fare; ii)	en kyststat vilkårligt efter anmodning fra en anden stat har  

 nægtet at fastsætte den tilladte fangstmængde og sin  

 fangstkapacitet med hensyn til levende ressourcer for så vidt  

 angår fiskebestande, som denne anden stat er interesseret i at fiske;  

 eller at iii)	en kyststat i henhold til artikel 62, 69 og 70 og i henhold til de  

 vilkår og betingelser, der er fastsat af kyststaten i overensstemmelse  

 med denne konvention, vilkårligt har nægtet at tildele nogen stat  

 hele eller en del af det overskud, som den har erklæret  

 findes.
 c)	I intet tilfælde må forligskommissionen sætte sit  

 skøn i stedet for kyststatens.
 d)	Forligskommissionens beretning skal meddeles de kompetente,  

 internationale organisationer.
 e)	Ved forhandling om aftaler i henhold til artikel 69 og 70 skal de  

 deltagende stater, medmindre de aftaler andet, indføje en bestemmelse  

 om foranstaltninger, som de skal træffe med henblik på at  

 formindske muligheden for uenighed vedrørende aftalens fortolkning  

 eller anvendelse samt om hvilken fremgangsmåde, der skal anvendes, hvis  

 uenighed ikke desto mindre opstår.
Artikel 298 Valgfrie undtagelser med hensyn til anvendelse af afsnit  

 2 1. Ved undertegnelsen, ratifikationen eller tiltrædelsen af denne  

 konvention eller på ethvert tidspunkt derefter kan en stat med  

 forbehold af de forpligtelser, der følger af afsnit 1, skriftligt  

 erklære, at den ikke accepterer en eller flere af de procedurer, der er  

 fastsat i afsnit 2 med hensyn til en eller flere af følgende  

 kategorier af tvister:
a)	i)	tvister vedrørende fortolkningen eller anvendelsen af  

 artikel 15, 74 og 83 om afgrænsninger på havet eller som omfatter  

 historiske bugter eller rettigheder, idet det forudsættes, at en stat,  

 der har afgivet en sådan erklæring, når en tvist  

 opstår efter denne konventions ikrafttræden, og hvor ingen aftale  

 opnås under forhandlingerne mellem parterne inden for en rimelig tid,  

 efter anmodning fra enhver part i tvisten accepterer sagens indbringelse for  

 forligsprocedure i henhold til bilag V, afsnit 2, og endvidere forudsat, at  

 enhver tvist, som nødvendigvis indebærer en samtidig overvejelse  

 af enhver ikke bilagt tvist vedrørende suverænitet eller andre  

 rettigheder over fastlands- eller øterritorium, skal være  

 udelukket fra en sådan indbringelse; ii)	efter at forligskommissionen har fremlagt sin beretning, som skal  

 være begrundet, skal parterne forhandle om en aftale på grundlag  

 af denne beretning.
Hvis disse forhandlinger ikke fører til en aftale,  

 skal parterne efter gensidig overenskomst underkaste spørgsmålet  

 en af de procedurer, der er fastsat i afsnit 2, medmindre de aftaler  

 andet; iii)	dette litra skal ikke finde anvendelse på nogen tvist  

 vedrørende afgrænsning på havet, som er endelig bilagt ved  

 en ordning mellem parterne, eller på nogen sådan tvist, som skal  

 bilægges i overensstemmelse med en bilateral eller multilateral aftale,  

 der er bindende for disse parter; b)	tvister vedrørende militære aktiviteter, herunder  

 militære aktiviteter udført af statsskibe og  

 -luftfartøjer i ikke-kommerciel tjeneste, samt tvister  

 vedrørende retshåndhævelsesforanstaltninger med hensyn til  

 udøvelsen af suveræne rettigheder eller jurisdiktion, som i  

 henhold til artikel 297, stk. 2 eller 3, er undtaget fra en domstols  

 kompetence; c)	tvister med hensyn til hvilke De Forenede Nationers  

 Sikkerhedsråd udøver de funktioner, der er tillagt det ved De  

 Forenede Nationers Pagt, medmindre Sikkerhedsrådet beslutter at fjerne  

 sagen fra sin dagsorden eller henstiller til parterne at bilægge dem  

 ved de midler, der fastsat i denne konvention.
 2. En deltagende stat, der har afgivet en erklæring i henhold til  

 stk. 1, kan til enhver tid trække den tilbage eller indvilge i at  

 underkaste en tvist, der er undtaget ved en sådan erklæring,  

 enhver procedure, der er angivet i denne konvention.
 3. En deltagende stat, der har afgivet en erklæring i henhold til  

 stk. 1, er ikke berettiget til at underkaste en tvist, der falder ind  

 under den således undtagne kategori af tvister, nogen procedure i denne  

 konvention mod en anden deltagende stat, uden denne parts samtykke.
 4. Hvis en af de deltagende stater har afgivet en erklæring i  

 henhold til stk. 1, litra a), kan enhver anden deltagende stat lade  

 enhver tvist med den erklærende part, som falder ind under en undtaget  

 kategori, underkaste den procedure, der er nærmere angivet i en  

 sådan erklæring.
 5. En ny erklæring eller tilbagetrækningen af en  

 erklæring berører ikke, medmindre parterne aftaler andet,  

 på nogen måde den sag, der verserer for en domstol i  

 overensstemmelse med denne artikel.
 6. Erklæringer og meddelelser om tilbagetrækning af  

 erklæringer i henhold til denne artikel skal deponeres hos De Forenede  

 Nationers generalsekretær, som skal sende kopier heraf til de  

 deltagende stater.
Artikel 299 Parternes ret til at aftale en procedure 1. En tvist, som i henhold til artikel 297 eller ved en erklæring i  

 henhold til artikel 298 er undtaget fra de i afsnit 2 fastsatte procedurer  

 for bilæggelse af tvister, kan kun underkastes sådanne procedurer  

 efter aftale mellem parterne i tvisten.
 2. Intet i dette afsnit fratager parterne i tvisten retten til at aftale  

 en anden procedure for bilæggelsen af en sådan tvist eller til at  

 nå til en mindelig ordning.
 KAPITEL XVI.
ALMINDELIGE BESTEMMELSER Artikel 300 God tro og misbrug af rettigheder De deltagende stater i denne konvention forpligter sig til i god tro at  

 opfylde de forpligtelser, som de har påtaget sig i henhold til denne  

 konvention, samt til at udøve de rettigheder, den jurisdiktion og de  

 friheder, som er anerkendt i denne konvention, på en måde, som  

 ikke indebærer misbrug af rettigheder.
Artikel 301 Fredelig anvendelse af havene Under udøvelsen af deres rettigheder og ved opfyldelsen af deres  

 pligter i henhold til denne konvention skal de deltagende stater afholde sig  

 fra enhver trussel eller magtanvendelse over for nogen stats territoriale  

 integritet eller politiske uafhængighed eller nogen anden handling som  

 er uforenelig med de folkeretlige principper, der er udtrykt i De Forenede  

 Nationers Pagt.
Artikel 302 Udlevering af oplysninger Med forbehold af en deltagende stats ret til at anvende de procedurer for  

 bilæggelse af tvister, der er fastsat i denne konvention, skal intet i  

 denne konvention kunne fortolkes som et krav om, at en deltagende stat ved  

 opfyldelse af sine forpligtelser i henhold til denne konvention skal give  

 oplysninger, hvis udlevering er i strid med dens væsentlige  

 sikkerhedsinteresser.
Artikel 303 Arkæologiske og historiske genstande fundet i  

 havet 1. Staterne har pligt til at beskytte genstande af arkæologisk og  

 historisk karakter fundet i havet, og skal samarbejde herom.
 2. Med henblik på at kontrollere handel med sådanne genstande  

 er kyststaten ved anvendelsen af artikel 33 berettiget til at antage, at  

 deres fjernelse, uden dens godkendelse, fra havbunden i det område, der  

 omhandles i nævnte artikel, ville medføre en overtrædelse  

 inden for dens territorium eller søterritorium af de love og  

 forskrifter, der er omhandlet i nævnte artikel.
 3. Intet i denne artikel berører rettighederne for ejere, der kan  

 identificeres, bjærgningslovgivningen eller andre søretlige  

 regler eller love og praksis med hensyn til kulturelle udvekslinger.
 4. Denne artikel berører ikke andre internationale aftaler og  

 folkeretlige regler vedrørende beskyttelsen af genstande af  

 arkæologisk og historisk karakter.
Artikel 304 Ansvar og erstatning for skade Bestemmelserne i denne konvention vedrørende ansvar og erstatning  

 for skade berører ikke anvendelsen af eksisterende regler og  

 udviklingen af nye regler vedrørende ansvar og erstatning for skade i  

 henhold til folkeretten.
KAPITEL XVII AFSLUTTENDE BESTEMMELSER Artikel 305 Undertegnelse 1. Denne konvention skal stå åben for undertegnelse  

 af:
a)	alle stater; b)	Namibia, repræsenteret ved De Forenede Nationers Råd for  

 Namibia; c)	alle selvstyrende associerede stater, som har valgt denne status ved  

 udøvelse af selvbestemmelse overvåget og godkendt af De Forenede  

 Nationer i overensstemmelse med Generalforsamlingens resolution l5l4 (XV), og  

 som har kompetence på de områder, som omfattet af denne  

 konvention, herunder kompetence til at indgå traktater på disse  

 områder; d)	alle selvstyrende associerede stater, som i overensstemmelse med  

 deres respektive associeringsinstrumenter har kompetence på de  

 områder, som denne konvention omfatter, herunder kompetence til at  

 indgå traktater på disse områder; e)	alle territorier, som har fuldt indre selvstyre, som anerkendt af De  

 Forenede Nationer, men som ikke har opnået fuld uafhængighed i  

 overensstemmelse Generalforsamlingens resolution 1514 (XV), og som har  

 kompetence på de områder, som denne konvention omfatter, herunder  

 kompetence til at indgå traktater på disse områder; f)	internationale organisationer i overensstemmelse med bilag  

 IX.
 2. Denne konvention er åben for undertegnelse i Jamaicas  

 udenrigsministerium indtil den 9. december l984, og endvidere fra den 1. juli  

 1983 indtil den 9. december 1984 ved De Forenede Nationers hovedsæde i  

 New York.
Artikel 306 Ratifikation og formel bekræftelse Denne konvention skal ratificeres af staterne og af de i artikel 305,  

 stk. 1, litra b), c), d) og e), omhandlede andre enheder og skal formelt  

 bekræftes i overensstemmelse med bilag IX af de i artikel 305  

 stk. 1, litra f), omhandlede enheder.
Ratifikationsinstrumenterne og de  

 formelle bekræftelsesinstrumenter skal deponeres hos De Forenede  

 Nationers generalsekretær.
Artikel 307 Tiltrædelse Denne konvention skal stå åben for tiltrædelse af  

 staterne og de i artikel 305 omhandlede andre enheder.
Tiltrædelse af  

 de i artikel 305, stk. 1, litra f, omhandlede enheder skal ske i  

 overensstemmelse med bilag IX.
Tiltrædelsesinstrumenterne skal  

 deponeres hos De Forenede Nationers generalsekretær.
Artikel 308 Ikrafttræden 1. Denne konvention træder i kraft tolv måneder efter datoen  

 for deponeringen af det tresindstyvende ratifikations- eller  

 tiltrædelsesinstrument.
 2. For enhver stat, som ratificerer eller tiltræder denne konvention  

 efter deponeringen af det tresindstyvende ratifikations- eller  

 tiltrædelsesinstrument, skal konventionen med forbehold af stk. 1  

 træde i kraft på den tredivte dag efter deponeringen af dens  

 ratifikations- eller tiltrædelsesinstrument.
3. På datoen for denne konventions ikrafttræden skal  

 Myndighedens Forsamling træde sammen og vælge Myndighedens  

 Råd.
Det første Råd skal sammensættes på en  

 måde, som er forenelig med formålet i artikel 161, såfremt  

 bestemmelserne i denne artikel ikke kan anvendes fuldt ud.
 4. De regler, forskrifter og procedurer, som Den Forberedende Kommission  

 har udarbejdet udkast til, skal anvendes foreløbigt, indtil de formelt  

 vedtages af Myndigheden i overensstemmelse med kapitel XI.
 5. Myndigheden og dens organer skal handle i overensstemmelse med De  

 Forenede Nationers Tredie Havretskonferences resolution II vedrørende  

 forberedende investeringer og med de afgørelser, som Den Forberedende  

 Kommission har truffet i henhold til denne resolution.
Artikel 309 Forbehold og undtagelser Der kan ikke tages forbehold over for eller gøres undtagelser fra  

 denne konvention, medmindre dette udtrykkeligt er hjemlet i andre artikler i  

 denne konvention.
Artikel 310 Erklæringer og udtalelser Artikel 309 afskærer ikke en stat fra, i forbindelse med  

 undertegnelsen, ratifikationen eller tiltrædelsen af denne konvention,  

 at fremsætte erklæringer eller udtalelser, uanset disses  

 formulering eller betegnelse, bl.a. med henblik på samordningen af dens  

 love og forskrifter med denne konvention, forudsat at sådanne  

 erklæringer og udtalelser ikke har til hensigt at udelukke eller  

 ændre retsvirkningen af denne konvention i forhold til den  

 pågældende stat.
Artikel 311 Forholdet til andre konventioner og internationale  

 aftaler 1. Denne konvention skal mellem de deltagende stater have forrang for  

 Geneve-konventionerne af 29. april 1958 om retsordenen på havet.
 2. Denne konvention ændrer ikke de rettigheder eller forpligtelser,  

 som påhviler de deltagende stater i henhold til andre aftaler, som er  

 forenelige med denne konvention, og som ikke griber ind i de andre deltagende  

 staters rettigheder eller forpligtelser i henhold til denne konvention.
 3. To eller flere deltagende stater kan indgå aftaler, som  

 ændrer eller suspenderer anvendelsen af bestemmelser i denne  

 konvention, og som alene skal gælde for deres indbyrdes forhold,  

 forudsat at sådanne aftaler ikke vedrører en bestemmelse, fra  

 hvilken en afvigelse er uforenelig med den effektive gennemførelse af  

 denne konventions hensigt og formål, og yderligere forudsat at  

 sådanne aftaler ikke berører anvendelsen af de  

 grundlæggende principper, som er udtrykt heri, samt at bestemmelserne i  

 sådanne aftaler ikke griber ind i de andre deltagende staters  

 udøvelse af deres rettigheder eller opfyldelse af deres forpligtelser  

 i henhold til denne konvention.
 4. Deltagende stater, som har til hensigt at indgå en aftale som  

 omhandlet i stk. 3, skal gennem depositaren for denne konvention  

 underette de øvrige deltagende stater om deres hensigt til at  

 indgå aftalen, og om den ændring eller suspension af  

 konventionen, som den indebærer.
 5. Denne artikel finder ikke anvendelse på internationale aftaler,  

 som udtrykkeligt er hjemlet eller opretholdt ved andre artikler i denne  

 konvention.
 6. De deltagende stater er enige om, at det i artikel 136 anførte  

 grundlæggende princip vedrørende menneskehedens fælles arv  

 ikke kan gøres til genstand for ændringer, samt at de ikke vil  

 være deltagere i nogen aftale, der fraviger dette princip.
Artikel 312 Ændringer 1. Efter udløbet af en periode på 10 år fra denne  

 konventions ikrafttrædelsesdato kan en deltagende stat ved skriftlig  

 meddelelse til De Forenede Nationers generalsekretær foreslå  

 nærmere angivne ændringer i denne konvention bortset fra  

 sådanne, som vedrører aktiviteter i Området, og anmode om  

 indkaldelse af en konference til behandling af sådanne foreslåede  

 ændringer.
Generalsekretæren skal udsende sådanne  

 meddelelser til samtlige deltagende stater.
Såfremt mindst halvdelen af  

 de deltagende stater inden for 12 måneder fra datoen for udsendelsen af  

 meddelelsen har afgivet et positivt svar på anmodningen, skal  

 generalsekretæren indkalde konferencen.
2. På ændringskonferencen finder samme beslutningsprocedure  

 anvendelse som på De Forenede Nationers Tredie Havretskonference,  

 medmindre andet besluttes af konferencen.
Konferencen bør  

 bestræbe sig mest muligt på at opnå enighed om enhver  

 ændring ved konsensus, og der bør ikke ske afstemning om  

 forslagene, før enhver mulighed for konsensus er udtømt.
Artikel 313 Ændring ved forenklet procedure 1. En deltagende stat kan ved skriftlig meddelelse til De forenede  

 Nationers generalsekretær foreslå ændringer i denne  

 konvention, bortset fra ændringer, som vedrører aktiviteter i  

 Området, med henblik på vedtagelse ved en forenklet procedure i  

 henhold til denne artikel uden indkaldelse af en konference.  

 Generalsekretæren skal udsende meddelelsen til samtlige deltagende  

 stater.
 2. Såfremt en deltagende stat inden for en periode på 12  

 måneder efter meddelelsens udsendelse fremsætter indvendinger mod  

 den foreslåede ændring eller mod forslaget om dens vedtagelse ved  

 forenklet procedure, skal ændringen anses for forkastet.  

 Generalsekretæren skal straks underrette alle deltagende stater  

 herom.
3. Såfremt ingen deltagende stat ved udløbet af en periode  

 på 12 måneder fra datoen for meddelelsens udsendelse har fremsat  

 indvendinger mod den foreslåede ændring eller mod forslaget om  

 dens vedtagelse ved forenklet procedure, skal ændringsforslaget anses  

 for vedtaget.
Generalsekretæren skal underrette alle deltagende stater  

 om, at den foreslåede ændring er blevet vedtaget.
Artikel 314 Ændringer i de af denne konventions bestemmelser,  

 som udelukkende vedrører aktiviteter i Området 1. En deltagende stat kan ved skriftlig meddelelse til Myndighedens  

 generalsekretær foreslå en ændring af de af denne  

 konventions bestemmelser, som udelukkende vedrører aktiviteter i  

 Området, herunder bilag VI, afsnit 4. Generalsekretæren skal  

 udsende en sådan meddelelse til alle deltagende stater.
Den  

 foreslåede ændring skal efter at være godkendt af  

 Rådet forelægges Forsamlingen til godkendelse.
De deltagende  

 staters repræsentanter i disse organer skal have fuldmagt til at  

 behandle og godkende den foreslåede ændring.
Det af Rådet  

 og Forsamlingen godkendte ændringsforslag skal anses for vedtaget.
 2. Forud for godkendelse af enhver ændring i henhold til stk. 1  

 skal Rådet og Forsamlingen sikre sig, at ændringen ikke griber  

 ind i ordningen for efterforskning og udnyttelse af Områdets  

 ressourcer, inden revisionskonferencen er trådt sammen, i  

 overensstemmelse med artikel 155.
Artikel 315 Undertegnelse, ratifikation og tiltrædelse af og  

 autentiske tekster til ændringer 1. Vedtagne ændringer af denne konvention er åbne for  

 undertegnelse af de deltagende stater ved De Forenede Nationers  

 hovedsæde i New York i 12 måneder fra datoen for deres  

 vedtagelse, medmindre andet er bestemt i selve ændringen.
 2. Artikel 306, 307 og 320 finder anvendelse på alle ændringer  

 til denne konvention.
Artikel 316 Ikrafttræden af ændringer 1. Ændringer til denne konvention, bortset fra de i stk. 5  

 nævnte, skal træde i kraft for de deltagende stater, som  

 ratificerer eller tiltræder dem, på den tredivte dag efter  

 deponeringen af ratifikations- eller tiltrædelsesinstrumenterne af to  

 trediedele af de deltagende stater eller 60 deltagende stater, alt efter  

 hvilket antal er størst.
Sådanne ændringer berører  

 ikke andre deltagende staters udøvelse af deres rettigheder eller  

 opfyldelse af deres forpligtelser i henhold til denne konvention.
 2. En ændring kan indeholde en bestemmelse om, at der til dens  

 ikrafttræden kræves et større antal ratifikationer eller  

 tiltrædelser end fastsat i denne artikel.
 3. For enhver deltagende stat, som ratificerer eller tiltræder en i  

 stk. 1 omhandlet ændring efter deponeringen af det krævede  

 antal ratifikations- eller tiltrædelsesinstrumenter, skal  

 ændringen træde i kraft på den tredivte dag efter  

 deponeringen af dens ratifikations- eller tiltrædelsesinstrument.
 4. En stat, som bliver deltager i denne konvention efter  

 ikrafttrædelsen af en ændring i overensstemmelse med stk. 1,  

 skal, forudsat at vedkommende stat ikke giver udtrykke for en anden  

 hensigt:
a)	betragtes som værende deltager i denne konvention i dens  

 ændrede form; og b)	betragtes som deltager i den uændrede konvention i forhold til  

 enhver deltagende stat, som ikke er bundet af ændringen.
 5. Enhver ændring, som udelukkende vedrører aktiviteter i  

 Området og enhver ændring i bilag VI, træder i kraft for  

 alle deltagende stater et år efter at tre fjerdedele af de deltagende  

 stater har deponeret deres ratifikations- eller  

 tiltrædelsesinstrumenter.
 6. En stat, som bliver deltager i denne konvention efter  

 ikrafttræden af ændringer i overensstemmelse med stk. 5,  

 skal anses som deltager i denne konvention dens således ændrede  

 form.
Artikel 317 Opsigelse 1. En deltagende stat kan ved skriftlig meddelelse til De Forenede  

 Nationers generalsekretær opsige denne konvention og kan anføre  

 årsagen hertil.
Undladelse af at anføre årsagen  

 berører ikke opsigelsens gyldighed.
Opsigelsen træder i kraft et  

 år efter modtagelsen af meddelelsen, medmindre denne angiver en senere  

 dato.
 2. En stat frigøres ikke ved opsigelsen for de finansielle og  

 kontraktmæssige forpligtelser, som er opstået, mens den var  

 deltager i denne konvention, ligesom opsigelsen ikke berører nogen  

 rettighed, forpligtelse eller retlig situation for denne stat opstået  

 ved gennemførelsen af denne konvention, inden den ophørte med  

 at være gældende for denne stat.
 3. Opsigelsen har ikke på nogen måde indflydelse på en  

 deltagende stats pligt til at opfylde enhver forpligtelse, der er indeholdt i  

 denne konvention, og som ifølge folkeretten måtte påhvile  

 den uafhængigt af denne konvention.
Artikel 318 Bilagenes status Bilagene udgør en integrerende del af denne konvention, og en  

 henvisning til denne konvention eller et af dens kapitler indbefatter,  

 medmindre andet udtrykkeligt er fastsat, en henvisning til de dertil  

 hørende bilag.
Artikel 319 Depositaren 1. De Forenede Nationers generalsekretær er depositar for denne  

 konvention og ændringer hertil.
 2. Foruden at fungere som depositar skal generalsekretæren:
a)	rapportere til alle deltagende stater, Myndigheden og kompetente  

 internationale organisationer om problemer af almen karakter, som er  

 opstået i forbindelse med denne konvention; b)	give Myndigheden meddelelse om ratifikationer, formelle  

 bekræftelser og tiltrædelser af denne konvention og  

 ændringer heri såvel som om opsigelser af denne konvention; c)	give de deltagende stater meddelelse om aftaler indgået i  

 henhold til artikel 311, stk. 4; d)	udsende ændringer vedtaget i overensstemmelse med denne  

 konvention til de deltagende stater med henblik på ratifikation eller  

 tiltrædelse; e)	indkalde til nødvendige møder for de deltagende stater  

 i overensstemmelse med denne konvention.
 3.
 a)	Generalsekretæren skal ligeledes til de i artikel 156  

 omhandlede observatører udsende:
i)	de i stk. 2, litra a), omhandlede rapport; ii)	de i stk. 2, litra b) og c), omhandlede meddelelser; iii)	til underretning, teksterne til de i stk. 2, litra d),  

 omhandlede ændringer.
 b)	Generalsekretæren skal ligeledes indbyde disse  

 observatører til at deltage som observatører i de i  

 stk. 2, litra e), omhandlede møder for de deltagende  

 stater.
Artikel 320 Autentiske tekster Originalteksten til denne konvention, hvis arabiske, engelske, franske,  

 kinesiske, russiske og spanske tekster har samme gyldighed, skal i  

 overensstemmelse med artikel 305, stk. 2, deponeres hos De Forenede  

 Nationers generalsekretær.
 Til bekræftelse heraf har undertegnede befuldmægtigede, der er  

 behørigt bemyndiget hertil, undertegnet denne konvention.
 Udfærdiget i Montego Bay, den tiende december  

 nittenhundredeogtoogfirs.
Bilag I STÆRKT VANDRENDE ARTER 1.	Albacore, hvid tun: Thunnus alalunga.
 2.	Tunfisk, almindelig tun: Thunnus thynnus.
 3.	Storøjet tun: Thunnus obesus.
 4.	Bugstribet bonit: Katsuwonus pelamis.
 5.	Gulfinnet tunfisk: Thunnus albacares.
 6.	Sortfinnet tun: Thunnus atlanticus.
7.	Thunnin: Euthynnus alleteratus.
Lille tun: Euthynnus affinis.
 8.	Blåfinnet tun: Thunnus maccoyii.
 9.	Auxide: Auxis thazard; Auxis rochei.
 10.	Havbrasen: Familie Bramidae.
 11.	Marlin, spydfisk: Tetrapturus angustirostris; Tetrapturus  

 belone; Tetrapturus pfluegeri; Tetrapturus albidus; Tetrapturus audax;  

 Tetrapturus georgei; Makaira mazara; Makaira indica; Makaira nigricans.
 12.	Sejlfisk: Istiophorus platypterus; Istiophorus albicans.
 13.	Sværdfisk: Xiphias gladius.
 14.	Makrelgedde: Scomberesox saurus; Cololabis saira; Cololabis  

 adocetus; Scomberesox saurus scombroides.
 15.	Guldmakrel: Coryphaena hippurus; Coryphaena equiselis.
 16.	Oceaniske hajer: Hexanchus griseus; Cetorhinus maximus; Familie  

 Alopiidae; Rhincodon typus; Familie Carcharhinidae; Familie Sphyrnidae;  

 Familie Isuridae.
 17.	Hvaler: Familie Physeteridae, Familie Balaenopteridae; Familie  

 Balaenidae; Familie Eschrichtiidae; Familie Monodontidae; Familie Ziphiidae;  

 Familie Delphinidae.
Bilag II KOMMISSIONEN FOR KONTINENTALSOKLENS GRÆNSER Artikel 1 I henhold til bestemmelserne i artikel 76 skal der nedsættes en  

 Kommission for Kontinentalsoklens Grænser uden for 200 sømil i  

 overensstemmelse med de følgende artikler.
Artikel 2 1. Kommissionen skal bestå af 21 medlemmer, som skal være  

 eksperter inden for geologi, geofysik eller hydrografi, valgt af de  

 deltagende stater i denne konvention blandt deres statsborgere under  

 behørig hensyntagen til behovet for at sikre en ligelig geografisk  

 repræsentation, og som skal gøre tjeneste i deres personlige  

 egenskab.
2. Det første valg skal afholdes så hurtigt som muligt, men i  

 alle tilfælde inden 18 måneder efter denne konventions  

 ikrafttrædelsesdato.
Mindst tre måneder før hvert valg  

 skal De forenede Nationers generalsekretær fremsende et brev til de  

 deltagende stater med opfordring til at foreslå indstillinger efter  

 passende regionale konsultationer, og inden for en frist på tre  

 måneder.
Generalsekretæren skal udarbejde en liste i alfabetisk  

 orden over alle personer, som således er indstillet, og skal  

 forelægge den for alle deltagende stater.
3. Valg af medlemmer til Kommissionen skal finde sted på et  

 møde af de deltagende stater, indkaldt af generalsekretæren, i  

 De Forenede Nationers hovedkvarter.
På dette møde, hvor to  

 tredjedele af de deltagende stater udgør et beslutningsdygtigt antal,  

 skal de personer blandt kandidaterne vælges til Kommissionen, som  

 opnår et flertal på to tredjedele af stemmerne af de deltagende  

 staters repræsentanter, som er til stede, og som afgiver deres stemme.  

 Der skal vælges mindst tre medlemmer fra hvert geografisk  

 område.
 4. Kommissionens medlemmer skal vælges for en femårig periode.  

 De skal kunne genvælges.
5. Den deltagende stat, som har indstillet et medlem til Kommissionen,  

 skal afholde dette medlems udgifter under udførelsen af medlemmets  

 hverv i Kommissionen.
Vedkommende kyststat skal afholde de udgifter, som er  

 påløbet i anledning af den i artikel 3, stk. 1, litra b), i  

 dette bilag omhandlede rådgivning.
Kommissionens sekretariat skal  

 stilles til rådighed af De Forenede Nationers  

 generalsekretær.
Artikel 3 1. Kommissionens funktioner er:
a)	at gennemgå data og andet materiale, som er forelagt af  

 kyststaterne vedrørende kontinentalsoklens ydre grænser i  

 områder, hvor disse grænser strækker sig ud over 200  

 sømil, og fremsætte henstillinger i overensstemmelse med artikel  

 76 og den fortolkningserklæring, som blev vedtaget den 29. august 1980  

 på De Forenede Nationers Tredie Havretskonference; b)	at yde videnskabelig og teknisk rådgivning, såfremt  

 vedkommende kyststat anmoder derom, under udarbejdelsen af de i litra a)  

 omtalte data.
 2. Kommissionen kan i den udstrækning, det anses for  

 nødvendigt og nyttigt, samarbejde med den under UNESCO nedsatte  

 Internationale Oceanografiske Kommission, Den Internationale Hydrografiske  

 Organisation og andre kompetente internationale organisationer med henblik  

 på udveksling af videnskabelige og tekniske oplysninger, som kan  

 være den til hjælp under udførelsen af dens hverv.
Artikel 4 I tilfælde, hvor en kyststat har til hensigt i overensstemmelse med  

 artikel 76 at fastsætte de ydre grænser for sin kontinentalsokkel  

 ud over 200 sømil, skal den forelægge Kommissionen detaljerede  

 oplysninger om sådanne grænser tillige med underbyggende  

 videnskabelige og tekniske data så hurtigt som muligt og i alle  

 tilfælde inden 10 år efter denne konventions ikrafttræden i  

 forhold til denne stat.
Kyststaten skal samtidig meddele navnene på  

 ethvert kommissionsmedlem, som har ydet den videnskabelig eller teknisk  

 rådgivning.
Artikel 5 Medmindre Kommissionen beslutter andet, skal den virke gennem  

 underkommissioner sammensat af syv medlemmer, udpeget på en  

 afbalanceret måde under hensyntagen til de særlige faktorer i  

 hvert andragende fra en kyststat.
Statsborgere i den kyststat, som har  

 indgivet et andragende, og som er medlemmer af Kommissionen, og et  

 kommissionsmedlem, som har ydet bistand til en kyststat med videnskabelig og  

 teknisk rådgivning med hensyn til afgrænsningen, må ikke  

 være medlem af den underkommission, som behandler dette andragende, men  

 har ret til at deltage som medlem i Kommissionens forhandlinger  

 vedrørende det pågældende andragende.
Den kyststat, som  

 har indgivet et andragende til Kommissionen, kan lade sine  

 repræsentanter deltage i de relevante forhandlinger uden stemmeret.
Artikel 6 1. Underkommissionen skal fremsætte sine henstillinger til  

 Kommissionen.
 2. Henstillingerne fra underkommissionen skal godkendes af Kommissionen  

 med to trediedels flertal af de af Kommissionens medlemmer, som er til stede  

 og afgiver deres stemme.
 3. Kommissionens henstillinger skal fremsættes skriftligt til den  

 kyststat, som indgav andragendet, og til De Forenede Nationers  

 generalsekretær.
Artikel 7 Kyststaterne skal fastsætte kontinentalsoklens ydre grænser i  

 overensstemmelse med artikel 76, stk. 8 og med de relevante nationale  

 procedurer.
Artikel 8 Såfremt kyststaten ikke kan tilslutte sig Kommissionens  

 henstillinger, skal den inden for rimelig tid indgive et revideret eller nyt  

 andragende til Kommissionen.
Artikel 9 Kommissionens handlinger berører ikke sager vedrørende  

 afgrænsningen mellem stater med kyster, der ligger over for eller  

 grænser op til hinanden.
Bilag III GRUNDLÆGGENDE BETINGELSER FOR FORUNDERSØGELSE,  

 EFTERFORSKNING OG UDNYTTELSE Artikel 1 Ejendomsretten til mineraler Ejendomsretten til mineraler overføres ved udvinding i  

 overensstemmelse med denne konvention.
Artikel 2 Forundersøgelse 1.
 a)	Myndigheden skal tilskynde til forundersøgelse i  

 Området.
 b)	Forundersøgelsen kan kun foretages, efter at Myndigheden har  

 modtaget et tilfredsstillende skriftligt tilsagn fra forundersøgeren  

 om, at han vil overholde denne konvention og Myndighedens relevante regler,  

 forskrifter og procedurer vedrørende samarbejde om de i artikel 143 og  

 144 omhandlede uddannelsesprogrammer og beskyttelsen af havmiljøet  

 samt vil acceptere Myndighedens kontrol med overholdelsen heraf.  

 Forundersøgeren skal samtidig underrette Myndigheden om, i hvilket  

 omtrentligt område eller områder forundersøgelsen vil  

 finde sted.
 c)	Forundersøgelse kan udføres samtidig af to eller flere  

 forundersøgere i det samme område eller de samme  

 områder.
2. Forundersøgelse giver ikke forundersøgeren nogen  

 rettigheder med hensyn til ressourcerne.
En forundersøger kan dog  

 være berettiget til at udvinde en rimelig mængde mineraler til  

 brug for prøver.
Artikel 3 Efterforskning og udnyttelse 1. Produktionsselskabet, de deltagende stater og de andre enheder, som  

 omhandles i artikel 153, stk. 2, litra b), kan ansøge om  

 Myndighedens godkendelse af arbejdsplaner for aktiviteter i Området.
 2. Produktionsselskabet kan indgive ansøgning med hensyn til enhver  

 del af Området, men ansøgninger fra andre personer eller enheder  

 med hensyn til reserverede områder skal opfylde de yderligere  

 betingelser i artikel 9 i dette bilag.
 3. Efterforskning og udnyttelse må kun udføres i  

 områder, der er nærmere angivet i de i artikel 153, stk. 3,  

 omhandlede arbejdsplaner, og som er godkendt af Myndigheden i  

 overensstemmelse med denne konvention og Myndighedens relevante regler,  

 forskrifter og procedurer.
 4. Enhver godkendt arbejdsplan skal:
a)	være i overensstemmelse med denne konvention og Myndighedens  

 regler, forskrifter og procedurer; b)	sikre, at Myndigheden kan udøve kontrol med aktiviteter i  

 Området i overensstemmelse med artikel 153, stk. 4; c)	i overensstemmelse med Myndighedens regler, forskrifter og  

 procedurer overdrage operatøren eksklusive rettigheder til  

 efterforskning og udnyttelse af de nærmere angivne kategorier af  

 ressourcer i det område, som arbejdsplanen omfatter.
Såfremt  

 ansøgeren indgiver en arbejdsplan til godkendelse, som kun omfatter  

 efterforskningsfasen eller udnyttelsesfasen, skal den godkendte arbejdsplan  

 kun overdrage eksklusive rettigheder med hensyn til den  

 pågældende fase.
 5. Med undtagelse af arbejdsplaner, som er indgivet af  

 Produktionsselskabet, skal enhver arbejdsplan efter Myndighedens godkendelse  

 heraf have form af en kontrakt indgået mellem Myndigheden og  

 ansøgeren eller ansøgerne.
Artikel 4 Ansøgeres kvalifikationer 1. Ansøgere, bortset fra Produktionsselskabet, er kvalificerede,  

 hvis de opfylder betingelserne i artikel 153, stk. 2, litra b), med  

 hensyn til nationalitet eller kontrol og sponsorstøtte og  

 følger de procedurer og opfylder de kvalifikationsnormer, som er  

 fastlagt i Myndighedens regler, forskrifter og procedurer.
 2. Bortset fra bestemmelserne i stk. 6 skal kvalifikationsnormerne  

 vedrøre ansøgerens finansielle og tekniske kapacitet og hans  

 præstationer i henhold til tidligere kontrakter med Myndigheden.
3. Enhver ansøger skal som sponsor have den deltagende stat, hvori  

 den pågældende er statsborger, medmindre ansøgeren har  

 mere end én nationalitet, som det er tilfældet for et  

 interessentskab eller et konsortium af enheder fra flere stater, i hvilket  

 tilfælde alle de pågældende deltagende stater skal  

 være sponsor for ansøgningen, eller medmindre ansøgeren  

 effektivt kontrolleres af en anden deltagende stat eller dens statsborgere, i  

 hvilket tilfælde begge de deltagende stater skal være sponsor for  

 ansøgningen.
Retningslinierne og procedurerne for gennemførelse  

 af kravene til sponsorforholdet skal fremgå af Myndighedens regler,  

 forskrifter og procedurer.
4. Sponsorstaten eller sponsorstaterne skal i henhold til artikel 139  

 være forpligtet til inden for deres retssystemer at sikre, at en  

 kontrahent, som de er sponsor for, udfører aktiviteter i Området  

 i overensstemmelse med sine forpligtelser i henhold til konventionen og  

 kontraktsvilkårerne.
En sponsorstat er dog ikke ansvarlig for skade som  

 følge af, at en kontrahent, som den er sponsor for, ikke overholder  

 sine forpligtelser, såfremt denne deltagende stat har udstedt love og  

 forskrifter og har truffet administrative foranstaltninger, som inden for  

 rammerne af dens retssystem er rimeligt hensigtsmæssige til at sikre,  

 at personer som er underlagt dens jurisdiktion, faktisk overholder deres  

 forpligtelser.
 5. Procedurerne til vurderingen af kvalifikationerne hos de deltagende  

 stater, som er ansøgere, skal tage hensyn til disses karakter af  

 stater.
 6. Ifølge kvalifikationsnormerne skal kræves, at enhver  

 ansøger, uden undtagelse, som en del af sin ansøgning skal  

 forpligte sig til at:
a)	overholde de forpligtelser, som han er undergivet i henhold til  

 kapitel XI, Myndighedens regler, forskrifter og procedurer, afgørelser  

 truffet af Myndighedens organer og betingelserne i hans kontrakter med  

 Myndigheden, og acceptere, at disse forpligtelser og betingelser kan  

 håndhæves; b)	acceptere Myndighedens kontrol med aktivi teter i Området i  

 overensstemmelse med denne konvention; c)	give Myndigheden en skriftlig forsikring om, at forpligtelserne i  

 henhold til kontrakten loyalt vil blive opfyldt; d)	overholde bestemmelserne om overførsel af teknologi i artikel  

 5 i dette bilag.
Artikel 5 Overførsel af teknologi 1.Samtidig med forelæggelse af en arbejdsplan skal enhver  

 ansøger give Myndigheden en generel beskrivelse af det udstyr og de  

 metoder, som skal anvendes ved udførelsen af aktiviteter i  

 Området, såvel som andre relevante oplysninger, der ikke er  

 omfattet af industriel ejendomsret, om sådan teknologis karakteristika  

 og oplysning om, hvor sådan teknologi forefindes.
 2. Enhver operatør skal, når som helst en væsentlig  

 teknologisk ændring eller fornyelse bliver indført, informere  

 Myndigheden om ændringer i den beskrivelse og de oplysninger, der er  

 stillet til dens rådighed i henhold til stk. 1.
 3. Enhver kontrakt vedrørende udførelsen af aktiviteter i  

 Området skal indeholde følgende forpligtelser for  

 kontrahenten:
a)	når som helst Myndigheden anmoder derom at stille den  

 teknologi, som han benytter under udførelsen af aktiviteter i  

 Området i henhold til kontrakten, og som han er berettiget til at  

 overføre, til rådighed for Produktionsselskabet på fair og  

 rimelige forretningsvilkår og -betingelser.
Dette skal ske ved  

 licensaftaler eller andre hensigtsmæssige ordninger, hvorom  

 kontrahenten skal forhandle med Produktionsselskabet, og som skal  

 fastlægges i en særlig aftale som et tillæg til kontrakten.  

 Denneforpligtelse kan kun påberåbes, såfremt  

 Produktionsselskabet finder, at det er ude af stand til at opnå den  

 samme eller tilsvarende effektive og brugbare teknologi på det  

 åbne marked på fair og rimelige forretningsvilkår og  

 -betingelser; b)	at indhente en skriftlig forsikring fra ejeren af enhver teknologi,  

 som anvendes under udførelsen af aktiviteter i Området i henhold  

 til kontrakten, som ikke er almindeligt tilgængelig på det  

 åbne marked, og som ikke er omfattet af litra a), om at ejeren,  

 når Myndigheden anmoder derom, vil stille sådan teknologi til  

 rådighed for Produktionsselskabet på licens eller i henhold til  

 andre passende ordninger og på fair og rimelige forretningsvilkår  

 og -betingelser i den samme udstrækning, som den er stillet til  

 rådighed for kontrahenten.
Såfremt en sådan forsikring ikke  

 kan indhentes, må den pågældende teknologi ikke anvendes af  

 kontrahenten under udførelsen af aktiviteter i Området; c)	ved hjælp af en bindende kontrakt efter anmodning fra  

 Produktionsselskabet, og såfremt det er muligt uden væsentlig  

 omkostning for kontrahenten, fra ejeren at erhverve retten til  

 overførsel til Produktionsselskabet af enhver teknologi, som  

 kontrahenten anvender under udførelsen af aktiviteter i Området  

 i henhold til kontrakten, og som kontrahenten i øvrigt ikke er  

 berettiget til at overføre, og som ikke er almindeligt  

 tilgængelig på det åbne marked.
I tilfælde, hvor der  

 er en væsentlig selskabsretlig forbindelse mellem kontrahenten og  

 ejeren af teknologien, skal nærheden af denne forbindelse og graden af  

 kontrol eller indflydelse være relevant for afgørelsen af, om  

 alle egnede foranstaltninger til at erhverve en sådan ret er blevet  

 truffet.
I tilfælde, hvor kontrahenten udøver effektiv kontrol  

 over ejeren, skal manglende erhvervelse af de juridiske rettigheder fra  

 ejeren betragtes som relevante for kontrahentens kvalifikationer i henseende  

 til enhver efterfølgende ansøgning om godkendelse af en  

 arbejdsplan; d)	på Produktionsselskabets anmodning at lette dets erhvervelse  

 af enhver teknologi, som er omfattet af litra b), på licens eller i  

 henhold til andre hensigtsmæssige ordninger og på fair og  

 rimelige forretningsvilkår og -betingelser, såfremt  

 Produktionsselskabet beslutter at forhandle direkte med ejeren af  

 teknologien; e)	at træffe de samme foranstaltninger som foreskrevet i litra  

 a), b), c) og d) til fordel for et udviklingsland eller en gruppe af  

 udviklingslande, som har ansøgt om en kontrakt i henhold til artikel 9  

 i dette bilag, forudsat at disse foranstaltninger begrænses til  

 udnyttelsen af den af kontrahenten foreslåede del af det område,  

 som er blevet reserveret i henhold til artikel 8 i dette bilag, og forudsat,  

 at aktiviteter i henhold til den kontrakt, som udviklingslandet eller en  

 gruppe af udviklingslande har ansøgt om, ikke vil indebære  

 overførsel af teknologi til en trediestat eller en tredjestats  

 statsborgere.
Forpligtelsen ifølge denne bestemmelse gælder kun  

 for en kontrahent, som ikke er blevet anmodet om at overføre teknologi  

 til Produktionsselskabet, eller som ikke har overført teknologi til  

 dette.
4. Tvister vedrørende forpligtelser i henhold til stk. 3 skal  

 i lighed med andre bestemmelser i kontrakterne være undergivet  

 obligatorisk bilæggelse i overensstemmelse med kapitel XI, og  

 misligholdelse af disse forpligtelser kan medføre suspension eller  

 ophævelse af en kontrakt eller bødestraf i henhold til artikel  

 18 i dette bilag.
Tvister om, hvorvidt tilbud fremsat af kontrahenten er  

 inden for grænserne af fair og rimelige forretningsvilkår og  

 -betingelser, kan af enhver af parterne henvises til bindende handelsvoldgift  

 i overensstemmelse med UNCITRAL's voldgiftsregler eller andre  

 voldgiftsregler, som måtte være foreskrevet i Myndighedens  

 regler, forskrifter og procedurer.
Såfremt kendelsen går ud  

 på, at kontrahentens tilbud ikke falder inden for grænserne af  

 fair og rimelige forretningsvilkår- og betingelser, skal der gives  

 kontrahenten 45 dage til at revidere sit tilbud, således at det falder  

 inden for de nævnte grænser, inden Myndigheden træffer  

 beslutning i henhold til artikel 18 i dette bilag.
5. Såfremt Produktionsselskabet er ude af stand til at erhverve  

 hensigtsmæssig teknologi på fair og rimelige  

 forretningsvilkår og -betingelser med henblik på i rette tid at  

 begynde udvindingen og forarbejdningen af mineraler fra Området, kan  

 enten Rådet eller Forsamlingen indkalde en gruppe af deltagende stater  

 sammensat af sådanne, der deltager i aktiviteter i Området,  

 sådanne som er sponsorer for enheder, der deltager i aktiviteter i  

 Området, og andre deltagende stater, som har adgang til en sådan  

 teknologi.
Denne gruppe skal efter konsultationer træffe effektive  

 foranstaltninger med henblik på at sikre, at en sådan teknologi  

 stilles til rådighed for Produktionsselskabet på fair og rimelige  

 forretningsvilkår og -betingelser.
Enhver sådan deltagende stat  

 skal inden for sit eget retssystem træffe alle egnede foranstaltninger  

 i dette øjemed.
 6. I tilfælde af joint ventures, som er indgået med  

 Produktionsselskabet, skal overførsel af teknologi ske i  

 overensstemmelse med vilkårene i joint venture aftalen.
 7. Forpligtelserne i henhold til stk. 3 skal være indeholdt i  

 enhver kontrakt om udførelse af aktiviteter i Området indtil 10  

 år efter, at Produktionsselskabet har påbegyndt kommerciel  

 produktion, og kan påberåbes i løbet af denne periode.
 8. I denne artikel betyder »teknologi« det specialiserede udstyr og  

 tekniske know-how, herunder håndbøger, konstruktionsplaner,  

 driftsvejledninger, uddannelse og teknisk rådgivning og bistand, som er  

 nødvendigt for opbygningen, vedligeholdelsen og driften af et  

 funktionsdygtigt system og den juridiske ret til at anvende disse elementer i  

 dette øjemed på et ikke-eksklusivt grundlag.
Artikel 6 Godkendelse af arbejdsplaner 1. Seks måneder efter denne konventions ikrafttræden, og  

 derefter hver fjerde måned, skal Myndigheden tage forslag til  

 arbejdsplaner op til behandling.
 2. Myndigheden skal, ved behandlingen af en ansøgning om  

 godkendelse af en arbejdsplan i form af en kontrakt, først sikre  

 sig:
a)	at ansøgeren har overholdt de procedurer, der er fastsat for  

 ansøgninger i overensstemmelse med artikel 4 i dette bilag, og over  

 for Myndigheden har påtaget sigde forpligtelser og givet de tilsagn,  

 som kræves i henhold hertil.
I tilfælde af manglende efterlevelse  

 af disse procedurer eller såfremt nogle af disse forpligtelser eller  

 tilsagn ikke foreligger, skal der gives ansøgeren 45 dage til  

 afhjælpning af sådanne mangler; b)	at ansøgeren besidder de fornødne kvalifikationer i  

 henhold til artikel 4 i dette bilag.
3. Alle forslag til arbejdsplaner skal behandles i den  

 rækkefølge, hvori de modtages.
Forslagene til arbejdsplanerne  

 skal være i overensstemmelse med og undergivet de relevante  

 bestemmelser i denne konvention og Myndighedens regler, forskrifter og  

 procedurer, herunder sådanne, som vedrører driften, de  

 finansielle bidrag og forpligtelserne vedrørende overførsel af  

 teknologi.
Såfremt forslagene til arbejdsplanerne følger disse  

 krav, skal Myndigheden godkende dem, forudsat at de er i overensstemmelse med  

 de ensartede og ikke-diskriminerende betingelser, som er fastsat i  

 Myndighedens regler, forskrifter og procedurer, medmindre:
a)	en del af eller hele det i forslaget til arbejdsplan omhandlede  

 område er indeholdt i en allerede godkendt arbejdsplan eller et  

 tidligere forelagt forslag til arbejdsplan, hvorom Myndigheden endnu ikke har  

 truffet endelig afgørelse; eller b)	Myndigheden i henhold til artikel 162, stk. 2, litra x) har  

 udelukket en del af eller hele det i forslag til arbejdsplan omhandlede  

 område fra udnyttelse.
 c)	forslaget til arbejdsplan er forelagt af eller som sponsor har en  

 deltagende stat, som allerede har fået godkendt:
i)	arbejdsplaner for efterforskning og udnyttelse af polymetalliske  

 noduler i ikkereserverede områder, som sammen med nogen del af det af  

 ansøgningen om en arbejdsplan omfattede område i  

 størrelse vil overskride 30 procent af et cirkulært område  

 på 400.000 kvadratkilometer, med centrum i nogen del af det  

 område, som omfattes af forslaget til arbejdsplan; ii)	arbejdsplaner for efterforskningen og udnyttelsen af polymetalliske  

 noduler i ikk-ereserverede områder, som i samlet størrelse  

 udgør 2 procent af det totale havbundsområde, som ikke er  

 reserveret eller udelukket fra udnyttelse i henhold til artikel 162,  

 stk. 2, litra x).
4. Med henblik på anvendelsen af reglen i stk. 3, litra c) skal  

 en af et interessentskab eller konsortium forelagt arbejdsplan medregnes  

 på et pro rata grundlag blandt vedkommende deltagende sponsorstater,  

 jf. artikel 4, stk. 3, i dette bilag.
Myndigheden kan godkende  

 arbejdsplaner, som omfattes af stk. 3, litra c), såfremt den  

 fastslår, at sådan godkendelse ikke ville tillade en deltagende  

 stat eller enheder, som den er sponsor for, at monopolisere aktiviteter i  

 Området eller udelukke andre deltagende stater fra aktiviteter i  

 Området.
5. Uanset stk. 3, litra a), kan Myndigheden efter afslutningen af  

 overgangsperioden som defineret i artikel 151, stk. 3, ved regler,  

 forskrifter og procedurer vedtage andre procedurer og retningslinier, som er  

 i overensstemmelse med denne konvention, med henblik på at  

 afgøre, hvilke ansøgere, der skal have arbejdsplaner godkendt i  

 tilfælde af, at der skal foretages udvælgelse blandt  

 ansøgere til et foreslået område.
Disse procedurer og  

 retningslinier skal sikre, at godkendelsen af arbejdsplaner sker på et  

 ligeligt og ikke-diskriminerende grundlag.
Artikel 7 Udvælgelse blandt ansøgere til  

 produktionstilladelser 1. Seks måneder efter denne konventions ikrafttræden og  

 derefter hver fjerde måned skal Myndigheden behandle ansøgninger  

 om produktionstilladelser, som er blevet indsendt i løbet af den  

 umiddelbart foregående periode.
Såfremt alle sådanne  

 ansøgninger kan godkendes uden at overskride produktionsgrænsen  

 eller stride imod Myndighedens forpligtelser i henhold til en  

 råvareaftale eller -ordning, hvori den er blevet part, jf. artikel 151,  

 skal Myndigheden udstede de tilladelser, som der er ansøgt om.
 2. I tilfælde, hvor en udvælgelse skal foretages blandt  

 ansøgere til produktionstilladelser som følge af den i artikel  

 151, stk, 2 til 7, foreskrevne produktionsbegrænsning eller som  

 følge af Myndighedens forpligtelser i henhold til en  

 råvareaftale eller -ordning, hvori den er blevet part, som bestemt i  

 artikel 151, stk. 1, skal Myndigheden foretage udvælgelsen efter  

 objektive og ikke-forskelsbehandlede retningslinier, som er fastsat i dens  

 regler, forskrifter og procedurer.
 3. Ved anvendelsen af stk. 2 skal Myndigheden give fortrinsret til de  

 ansøgere, som:
a)	giver de bedste garantier for en effektiv gennemførelse,  

 under hensyntagen til deres finansielle og tekniske kvalifikationer samt  

 deres eventuelle gennemførelse i henhold til tidligere godkendte  

 arbejdsplaner; b)	sikrer Myndigheden udsigt til hurtigere at opnå  

 økonomisk udbytte, under hensyntagen til, hvornår kommerciel  

 produktion efter planen skal påbegyndes; c)	allerede har investeret de fleste midler og udfoldet den  

 største indsats med henblik på forundersøgelse eller  

 efterforskning.
 4. Ansøgere, som ikke bliver udvalgt i en bestemt periode, skal  

 have fortrinsret i efterfølgende perioder, indtil de modtager en  

 produktionstilladelse.
 5. Udvælgelsen skal foretages under hensyntagen til behovet for at  

 forøge alle deltagende staters muligheder for at deltage i aktiviteter  

 i Området og nødvendigheden af at forebygge monopolisering af  

 sådanne aktiviteter, uden hensyn til deres sociale eller  

 økonomiske systemer eller geografiske beliggenhed, således at  

 forskelsbehandling af nogen stat eller noget system undgås.
 6. Ansøgninger om produktionstilladelse til reserverede  

 områder skal have fortrinsret i alle tilfælde, hvor der er  

 færre reserverede end ikke-reserverede områder under  

 udnyttelse.
 7. De i denne artikel omhandlede beslutninger skal træffes så  

 hurtigt som muligt efter afslutningen af hver periode.
Artikel 8 Reservation af områder Alle ansøgninger bortset fra sådanne, som er indgivet af  

 Produktionsselskabet eller af andre enheder med hensyn til reserverede  

 områder, skal omfatte et område, som ikke nødvendigvis  

 behøver at være et enkelt sammenhængende område, der  

 er tilstrækkeligt stort, og har tilstrækkelig anslået  

 kommerciel værdi til drift af to miner.
Ansøgeren skal angive de  

 koordinater, som deler området op i to dele af lige stor anslået  

 kommerciel værdi, og forelægge alle de data, som han har  

 fremskaffet med hensyn til begge dele af området.
Med forbehold af  

 Myndighedens beføjelser i henhold til artikel 17 i dette bilag skal de  

 data, som forelægges med hensyn til polymetalliske noduler,  

 vedrøre kortlægning, indsamling af prøver,  

 koncentrationen af noduler og deres metalindhold.
Inden for 45 dage efter  

 modtagelsen af sådanne data skal Myndigheden udpege den del, som  

 udelukkende skal reserveres til Myndighedens aktiviteter gennem  

 Produktionsselskabet eller i associering med udviklingslande.
Denne udpegning  

 kan udsættes i yderligere 45 dage, såfremt Myndigheden anmoder en  

 uafhængig ekspert om at vurdere, om alle data, som kræves i  

 henhold til denne artikel, er blevet forelagt.
Det angivne område  

 bliver et reserveret område, så snart arbejdsplanen for det  

 ikke-reserverede område er godkendt og kontrakten underskrevet.
Artikel 9 Aktiviteter i reserverede områder 1. Produktionsselskabet skal have lejlighed til at afgøre, om det  

 har i sinde at udføre aktiviteter i hvert reserveret område.  

 Denne beslutning kan træffes til enhver tid, medmindre Myndigheden  

 modtager en underretning i henhold til stk. 4, i hvilket tilfælde  

 Produktionsselskabet skal træffe sin beslutning inden for rimelig tid.  

 Produktionsselskabet kan beslutte at udnytte sådanne områder i  

 joint ventures med den interesserede stat eller enhed.
 2. Produktionsselskabet kan indgå kontrakter med henblik på  

 udførelsen af en del af sine aktiviteter i overensstemmelse med bilag  

 IV, artikel 12. Det kan ligeledes indgå joint ventures med henblik  

 på udførelsen af sådanne aktiviteter med enhver enhed, som  

 er berettiget til at udføre aktiviteter i Området i henhold til  

 artikel 153, stk. 2, litra b). Ved vurderingen af sådanne joint  

 ventures skal Produktionsselskabet tilbyde deltagende stater, som er  

 udviklingslande, og deres statsborgere muligheden for effektiv  

 deltagelse.
 3. Myndigheden kan i sine regler, forskrifter og procedurer foreskrive  

 materielle og formelle krav og betingelser med hensyn til sådanne  

 kontrakter og joint ventures.
4. Enhver deltagende stat, som er et udviklingsland, eller enhver fysisk  

 eller juridisk person, som den er sponsor for, og som effektivt bliver  

 kontrolleret af denne stat eller af et andet udviklingsland, der er en  

 kvalificeret ansøger, eller enhver gruppe af de  

 førnævnte, kan over for Myndigheden tilkendegive ønsket  

 om at forelægge en arbejdsplan vedrørende et reserveret  

 område i henhold til artikel 6 i dette bilag.
Arbejdsplanen skal  

 behandles, såfremt Produktionsselskabet i henhold til stk. 1  

 beslutter, at det ikke vil udføre aktiviteter i dette  

 område.
Artikel 10 Fortrinsret blandt ansøgere En operatør, som har fået godkendt en arbejdsplan udelukkende  

 for efterforskning som foreskrevet i artikel 3, stk. 4, litra c), i  

 dette bilag, skal have fortrinsret blandt ansøgere til en arbejdsplan  

 for udnyttelse med hensyn til det samme område og de samme ressourcer.  

 En sådan fortrinsret kan dog trækkes tilbage i tilfælde,  

 hvor operatørens indsats ikke har været tilfredsstillende.
Artikel 11 Fællesarrangementer 1. Kontrakter kan indeholde bestemmelser om fællesarrangementer  

 mellem kontrahenten og Myndigheden gennem Produktionsselskabet i form af  

 joint ventures eller produktionsdeling såvel som enhver anden form for  

 fællesarrangement, som skal nyde den samme beskyttelse mod revision,  

 suspension eller ophævelse, som kontrakter indgået med  

 Myndigheden.
 2. Kontrahenter, som indgår sådanne fællesarrangementer  

 med Produktionsselskabet, kan modtage finansielle incitamenter, jf. artikel  

 13 i dette bilag.
 3. Produktionsselskabets joint venture partnere skal hæfte for de  

 betalinger, som kræves i henhold til artikel 13 i dette bilag, i  

 forhold til deres joint venture andel, med forbehold af finansielle  

 incitamenter i henhold til nævnte artikel.
Artikel 12 Aktiviteter udført af Produktionsselskabet 1. Aktiviteter i Området udført af Produktionsselskabet i  

 henhold til artikel 153, stk. 2, litra a), er undergivet bestemmelserne  

 i kapitel XI, Myndighedens regler, forskrifter og procedurer samt dens  

 relevante afgørelser.
 2. Enhver arbejdsplan forelagt af Produktionsselskabet skal ledsages af  

 dokumentation for dets finansielle og teknologiske formåen.
Artikel 13 Finansielle kontraktvilkår 1. Ved vedtagelsen af regler, forskrifter og procedurer vedrørende  

 de finansielle vilkår i en kontrakt mellem Myndigheden og de i artikel  

 153, stk. 2, litra b), nævnte enheder og personer, samt ved  

 forhandlingerne om disse finansielle vilkår i overensstemmelse med  

 kapitel XI og disse regler, forskrifter og procedurer, skal Myndigheden have  

 følgende mål for øje:
a)	at sikre Myndigheden optimale indtægter af udbyttet fra  

 kommerciel produktion; b)	at tiltrække investeringer og teknologi til efterforskningen  

 og udnyttelsen i Området; c)	at sikre en ligelig finansiel behandling og ensartede finansielle  

 forpligtelser for kontrahenterne; d)	at tilvejebringe incitamenter på et ligeligt og  

 ikke-diskriminerende grundlag for kontrahenter til at indgå  

 fællesarrangementer med Produktionsselskabet og udviklingslande eller  

 deres statsborgere, at stimulere overførslen af teknologi dertil, samt  

 at uddanne Myndighedens og udviklingslandenes personel; e)	at sætte Produktionsselskabet i stand til effektivt at tage  

 del i havbundsminedrift samtidig med de i artikel 153, stk. 2, litra b),  

 omhandlede enheder og personer; og f)	at sikre, at de finansielle incitamenter, som ydes til kontrahenter  

 i henhold til stk. 14 eller ifølge kontraktsvilkår, som er  

 revideret i overensstemmelse med artikel 19 i dette bilag, eller i henhold  

 til bestemmelserne i artikel 11 i dette bilag vedrørende joint  

 ventures, ikke skal medføre sådanne subsidier til  

 kontrahenterne, at disse opnår en kunstig konkurrencefordel i forhold  

 til landbaserede mineejere.
2. Der opkræves en afgift til dækning af  

 administrationsomkostninger ved behandlingen af en ansøgning om  

 godkendelse af en arbejdsplan i form af kontrakt, og denne afgift  

 fastsættes til US $ 500.000 pr. ansøgning.
Rådet skal fra  

 tid til anden revidere afgiftens størrelse for at sikre, at den  

 dækker de afholdte administrationsomkostninger.
Såfrem den af  

 Myndigheden påførte omkostning ved behandlingen af en  

 ansøgning er mindre end det fastsatte beløb, skal Myndigheden  

 refundere ansøgeren forskellen.
3. En kontrahent skal betale en fast årlig afgift på US $ 1  

 million fra kontraktens ikrafttrædelsesdag.
Såfremt den godkendte  

 dato for igangsættelse af kommerciel produktion bliver udskudt på  

 grund af forsinket tildeling af produktionstilladelse i overensstemmelse med  

 artikel 151, skal kontrahenten i udsættelsesperioden fritages for den  

 faste årlige afgift.
Fra datoen for igangsættelsen af kommerciel  

 produktion skal kontrahenten enten betale produktionslicensen eller den faste  

 årlige afgift, alt efter hvilken der er størst.
 4. Inden for et år fra datoen for igangsættelsen af kommerciel  

 produktion skal en kontrahent, i overensstemmelse med stk. 3,  

 vælge, om han vil yde sit finansielle bidrag til Myndigheden enten  

 ved:
a)	betaling alene af en produktionslicens; eller b)	betaling af en kombination af en produk tionslicens og en andel af  

 nettoudbyttet.
 5.
a)	Såfremt en kontrahent vælger at yde sit finansielle  

 bidrag til Myndigheden ved alene at betale en produktionslicens, skal denne  

 fastsættes til en procentdel af markedsværdien af de forarbejdede  

 metaller, der hidrører fra de polymetalliske noduler, som er udvundet  

 i kontraktsområdet.
Disse procentdele fastsættes til  

 følgende:
i)	år 1-10 af kommerciel produktion: 5 procent ii)	år 11 til afslutningen af kommerciel produktion: 12  

 procent b)	Den nævnte markedsværdi beregnes som produktet af  

 mængden af de forarbejdede metaller, der hidrører fra de  

 polymetalliske noduler, som er udvundet i kontraktsområdet, og  

 gennemsnitsprisen for disse metaller i løbet af det relevante  

 regnskabsår, som defineret i stk. 7 og 8.
 6. Såfremt en kontrahent vælger at yde sit finansielle bidrag  

 til Myndigheden ved betaling af en kombination af en produktionslicens og en  

 andel af nettoudbyttet, skal sådanne betalinger fastsættes som  

 følger:
a)	Produktionslicensen beregnes som en procentdel af den i henhold til  

 litra b) fastlagte markedsværdi af de forarbejdede metaller, der  

 hidrører fra de polymetalliske noduler, som er udvundet i  

 kontraktsområdet.
Denne procentdel fastsættes som  

 følger:
i)	første periode af kommerciel produktion: 2 procent ii)	anden periode af kommerciel produktion: 4 procent Såfremt det i litra m) definerede udbytte af investeringen i et  

 givet regnskabsår i den i litra d) definerede anden periode af  

 kommerciel produktion er på under 15 procent som følge af  

 betalingen af produktionslicensen på 4 procent, skal  

 produktionslicensen fastsættes til 2 procent i stedet for 4 procent i  

 det pågældende regnskabsår; b)	Den nævnte markedsværdi beregnes som produktet af  

 mængden af forarbejdede metaller, der hidrører fra de  

 polymetalliske noduler, som er udvundet i kontraktsområdet, og den i  

 stk. 7 og 8 definerede gennemsnitspris for disse metaller i løbet  

 af det relevante regnskabsår.
 c)	i)	Myndighedens andel af nettoudbyttet skal tages af den del af  

 kontrahentens nettoudbytte, som kan tilskrives minedrift af ressourcerne i  

 kontraktsområdet, i det følgende benævnt tilskriveligt  

 nettoudbytte.
 ii)	Myndighedens andel af det tilskrivelige nettoudbytte skal  

 fastsættes i overensstemmelse med følgende progressive  

 tabel:
Del af det tilskrivelige nettoudbytte Myndighedens andel Første periode af kommerciel  

 produktion Anden periode af kommerciel  

 produktion Den del, som udgør et udbytte af investering, som er  

 større end 0 procent, men mindre end 10 procent 35 procent 40 procent Den del, som udgør et udbytte af investering, som er  

 10 procent eller mere, men mindre end 20 procent 42,5 procent 50 procent Den del, som udgør et udbytte af investering, som er  

 20 procent eller mere 50 procent 70 procent d)	i)	Den første periode af kommerciel produktion, som  

 omhandlet i litra a) og c) skal indledes i det første  

 regnskabsår for kommerciel produktion og slutte i det  

 regnskabsår, i hvilket kontrahentens udviklingsomkostninger med renter  

 af den udækkede del heraf er fuldstændigt dækket af hans  

 kasseoverskud, som anført nedenfor:
I det første regnskabsår, i løbet af hvilket der  

 påløber udviklingsomkostninger, skal udækkede  

 udviklingsomkostninger være lig med udviklingsomkostningerne minus  

 kasseoverskud i det pågældende år.
I hvert følgende  

 regnskabsår skal udækkede udviklingsomkostninger være lig  

 med de udækkede udviklingsomkostninger ved udgangen af det  

 forudgående regnskabsår plus renter heraf med 10 procent pro anno  

 plus udviklingsomkostninger, som er påløbet i det løbende  

 regnskabsår og minus kontrahentens kasseoverskud i det løbende  

 regnskabsår.
Det regnskabsår, i hvilket udækkede  

 udviklingsomkostninger for første gang bliver lig med nul, skal  

 være det regnskabsår, i hvilket kontrahentens  

 udviklingsomkostninger med renter af den udækkede del heraf bliver  

 fuldstændigt dækket af hans kasseoverskud.
Kontrahentens  

 kasseoverskud skal i ethvert regnskabsår være hans bruttoudbytte  

 minus hans driftsomkostninger og minus hans betalinger til Myndigheden i  

 henhold til litra c); ii)	Den anden periode af kommerciel produktion skal indledes i det  

 regnskabsår, som følger efter afslutningen af den første  

 periode af kommerciel produktion, og skal fortsætte indtil kontraktens  

 udløb.
e)	Udtrykket »tilskriveligt nettoudbytte« betyder produktet af  

 kontrahentens nettoudbytte og forholdet mellem udviklingsomkostningerne i  

 minedriftssektoren og kontrahentens udviklingsomkostninger.
I tilfælde,  

 hvor kontrahentens aktiviteter omfatter minedrift, transport af  

 polymetalliske noduler og produktion hovedsageligt af tre forarbejdede  

 metaller, nemlig kobolt, kobber og nikkel, skal størrelsen af det  

 tilskrivelige nettoudbytte ikke være mindre end 25 procent af  

 kontrahentens nettoudbytte.
I alle andre tilfælde, herunder  

 sådanne, hvor kontrahentens aktiviteter omfatter minedrift, transport  

 af polymetalliske noduler og produktion hovedsageligt af fire forarbejdede  

 metaller, nemlig kobolt, kobber, mangan og nikkel, kan Myndigheden med  

 forbehold af litra n) i sine regler, forskrifter og procedurer foreskrive  

 passende minimumsgrænser, som skal have det samme forhold i hvert  

 enkelt tilfælde som 25 procent minimumsgrænsen har i  

 tilfældet med de tre metaller.
 f)	Udtrykket »kontrahentens nettoudbytte« betyder kontrahentens  

 bruttoudbytte minus hans driftsomkostninger og minus dækning af hans  

 udviklingsomkostninger som anført i litra j).
 g)	i)	I tilfælde, hvor kontrahentens aktiviteter omfatter  

 minedrift, transport af polymetalliske noduler og produktion af forarbejdede  

 metaller, betyder udtrykket »kontrahentens bruttoudbytte«  

 bruttoindtægterne fra salget af forarbejdede metaller og alle andre  

 pengebeløb, som med rimelighed skønnes at kunne tilskrives  

 aktiviteter i henhold til kontrakten i overensstemmelse med Myndighedens  

 finansielle regler, forskrifter og procedurer.
 ii)	I alle andre tilfælde end sådanne, som er nærmere  

 angivet i litra g), i) og litra n), iii), betyder udtrykket »kontrahentens  

 bruttoudbytte« bruttoindtægterne fra salget af halvforarbejdede  

 metaller fra polymetalliske noduler udvundet i kontraktområdet og alle  

 andre pengebeløb, som med rimelighed skønnes at kunne  

 tilskrives aktiviteter i henhold til kontrakten i overensstemmelse med  

 Myndighedens finansielle regler, forskrifter og procedurer.
 h)	Udtrykket »kontrahentens udviklingsomkostninger« betyder:
i)	alle udgifter, som er påløbet før  

 igangsættelsen af kommerciel produktion, og som står i direkte  

 forbindelse med udviklingen af kontraktsområdets produktionskapacitet,  

 samt virksomhed, som står i forbindelse hermed med henblik på  

 aktiviteter i henhold til kontrakten i alle andre tilfælde end det, som  

 er nærmere angivet i litra n), i overensstemmelse med almindeligt  

 anerkendte regnskabsprincipper, herunder bl.a. udgifter til maskineri,  

 udstyr, skibe, forarbejdningsanlæg, konstruktionsarbejder, bygninger,  

 land, veje, forundersøgelse og efterforskning af  

 kontraktområdet, forskning og udvikling, renter, eventuelle  

 lejemål, licenser og afgifter; og ii)	udgifter svarende til de under i) oven for nævnte, som er  

 påløbet efter igangsættelsen af kommerciel produktion, og  

 som er nødvendige for udførelsen af arbejdsplanen, med  

 undtagelse af sådanne, som kan henføres til  

 driftsomkostninger.
i)	Udbyttet fra afhændelsen af aktiver og markedsværdien af  

 sådanne aktiver, som ikke længere kræves med henblik  

 på aktiviteter i henhold til kontrakten, og som ikke bliver solgt, skal  

 fratrækkes kontrahentens udviklingsomkostninger i løbet af det  

 relevante regnskabsår.
I tilfælde, hvor disse fradrag overskrider  

 kontrahentens udviklingsomkostninger, skal overskuddet lægges til  

 kontrahentens bruttoudbytte.
j)	Kontrahentens udviklingsomkostninger, som er påløbet  

 før igangsættelsen af kommerciel produktion, som omhandlet i  

 litra h), i), og litra n), iv), skal nedskrives ved 10 lige store annuiteter  

 fra datoen for igangsættelse af kommerciel produktion.
Kontrahentens  

 udviklingsomkostninger, som er påløbet efter  

 igangsættelsen af kommerciel produktion, som omhandlet i litra h), ii),  

 og litra n), iv), skal nedskrives ved 10 eller færre lige store  

 annuiteter med henblik på at sikre at de er fuldstændig  

 nedskrevet ved kontraktens udløb.
 k)	Udtrykket »kontrahentens driftsomkostninger« betyder alle de efter  

 igangsættelsen af kommerciel produktion påløbne udgifter  

 til udnyttelse af kontraktområdets produktionskapacitet samt til den  

 virksomhed, der står i forbindelse hermed til aktiviteter i henhold til  

 kontrakten, i overensstemmelse med almindeligt anerkendte  

 regnskabsprincipper, herunder bl.a. den faste årlige afgift eller  

 produktionslicensen, alt efter hvilken der er den største, udgifter  

 til honorarer og lønninger, medarbejdergoder, materialer,  

 tjenesteydelser, transport, forarbejdnings- og marketingsomkostninger,  

 renteudgifter, offentlige ydelser, beskyttelse af havmiljøet, faste  

 udgifter og administrationsomkostninger, som står i direkte forbindelse  

 med aktiviteter i henhold til kontrakten, samt alle nettodriftstab, som er  

 overført eller ført tilbage som nærmere angivet heri.  

 Nettodriftstab kan overføres i to på hinanden følgende  

 år med undtagelse af de to sidste år af kontrakten, hvor de kan  

 føres tilbage til de to foregående år.
 l)	I tilfælde, hvor kontrahentens aktiviteter omfatter minedrift,  

 transport af polymetalliske noduler og produktion af forarbejdede eller  

 halvforarbejdede metaller, betyder udtrykket »udviklingsomkostninger i  

 minedriftssektoren« den del af kontrahentens udviklingsomkostninger, som  

 står i direkte forbindelse med minedrift af ressourcerne i  

 kontraktområdet, i overensstemmelse med almindeligt anerkendte  

 regnskabsprincipper og Myndighedens finansielle regler, forskrifter og  

 procedurer, herunder bl.a. ansøgningsafgift, den faste årlige  

 afgift og, efter behov, omkostninger ved forundersøgelse og  

 efterforskning af kontraktområdet og en del af forsknings- og  

 udviklingsomkostningerne.
m)	Udtrykket »udbytte af investering« betyder i et hvilket som helst  

 regnskabsår forholdet mellem det tilskrivelige nettoudbytte i det  

 år og udviklingsomkostningerne i minedriftssektoren.
Med henblik  

 på beregning af dette forhold skal udviklingsomkostningerne i  

 minedriftssektoren omfatte udgifter til nyt eller genanskaffet udstyr i  

 minedriftssektoren minus den oprindelige udgift til det udskiftede  

 udstyr.
 n)	I tilfælde, hvor kontrahenten udelukkende udøver  

 minedrift:
i)	betyder udtrykket »tilskriveligt nettoudbytte« kontrahentens samlede  

 nettoudbytte; ii)	defineres udtrykket »kontrahentens nettoudbytte« som i litra  

 f); iii)	betyder udtrykket »kontrahentens bruttoudbytte«  

 bruttoindtægterne fra salget af de polymetalliske noduler og alle andre  

 pengebeløb, som med rimelighed skønnes at kunne tilskrives  

 aktiviteter i henhold til kontrakten i overensstemmelse med Myndighedens  

 finan sielle regler, forskrifter og procedurer; iv)	betyder udtrykket »kontrahentens udviklingsomkostninger« alle  

 udgifter påløbet før igangsættelsen af kommerciel  

 produktion som omtalt i litra h), i), og alle udgifter påløbet  

 efter igangsættelsen af kommerciel produktion som omtalt i litra h),  

 ii), som står i direkte forbindelse med minedrift af ressourcerne i  

 kontraktområdet, i overensstemmelse med almindeligt anerkendte  

 regnskabsprincipper; v)	betyder udtrykket »kontrahentens driftsomkostninger« kontrahentens  

 driftsomkostninger som i litra k), som står i direkte forbindelse med  

 minedrift af ressourcerne i kontraktområdet i overensstemmelse med  

 almindeligt anerkendte regnskabsprincipper; vi)	betyder udtrykket »udbytte af investering« i ethvert  

 regnskabsår forholdet mellem kontra hentens nettoudbytte i det  

 pågældende år og kontrahentens udviklingsomkostninger.
Med  

 henblik på beregning af dette forhold skal kontrahentens  

 udviklingsomkostninger omfatte udgifter til nyt eller genanskaffet udstyr  

 minus den oprindelige udgift til det udskiftede udstyr.
 o)	De i litra h), k), l) og n) nævnte omkostninger  

 vedrørende renter betalt af kontrahenten skal tillades i den  

 udstrækning, Myndigheden i alle tilfælde, i henhold til artikel  

 4, stk. 1, i dette bilag, godkender forholdet mellem gæld og  

 kapital samt rentesatserne som værende rimelige under hensyntagen til  

 gældende handelspraksis.
 p)	De i dette stk. nævnte omkostninger må ikke  

 fortolkes således, at de omfatter betalinger af selskabsskatter eller  

 lignende skatter og afgifter, som pålægges af stater med hensyn  

 til kontrahentens aktiviteter.
 7.
a)	Udtrykket »forarbejdede metaller«, som omhandlet i stk. 5 og 6,  

 betyder metaller i den mest almindelige form, i hvilken de sædvanligvis  

 handles på internationale terminsmarkeder.
I dette øjemed skal  

 Myndigheden i sine finansielle regler, forskrifter og procedurer  

 nærmere angive det relevante internationale terminsmarked.
For  

 metaller, som ikke bliver handlet på sådanne markeder, betyder  

 udtrykket »forarbejdede metaller« metaller i den mest almindelige form, i  

 hvilken de sædvanligvis handles ved transaktioner, som er normale  

 på et frit marked eller mellem uafhængige virksomheder.
 b)	I tilfælde, hvor Myndigheden ikke på anden måde  

 kan bestemme mængden af forarbejdede metaller produceret fra  

 polymetalliske noduler, som er udvundet i kontraktområdet, som  

 omhandlet i stk. 5, litra b) og stk. 6, litra b), skal  

 mængden bestemmes på grundlag af metalindholdet i nodulerne,  

 forarbejdningseffektiviteten og andre relevante faktorer i henhold til  

 Myndighedens regler, forskrifter og procedurer samt i overensstemmelse med  

 almindeligt anerkendte regnskabsprincipper.
8. Såfremt et internationalt terminsmarked fastsætter en  

 repræsentativ prismekanisme for forarbejdede metaller, polymetalliske  

 noduler og halvforarbejdede metaller fra nodulerne, skal gennemsnitsprisen  

 på et sådant marked anvendes.
I alle andre tilfælde skal  

 Myndigheden, efter konsultation med kontrahenten, fastsætte en rimelig  

 pris for de nævnte produkter i overensstemmelse med stk. 9.
 9.
a)	Alle omkostninger, udgifter, udbytter og indtægter og alle  

 pris- og værdifastsættelser omtalt i denne artikel skal  

 være resultatet af transaktioner, som er normale på et frit og  

 åbent marked eller mellem uafhængige virksomheder.
I mangel heraf  

 skal de bestemmes af Myndigheden efter konsultation med kontrahenten, som om  

 de var resultatet af transaktioner, som er normale på et frit og  

 åbent marked eller mellem uafhængige virksomheder under  

 hensyntagen til relevante dispositioner på andre markeder.
b)	Med henblik på at sikre overholdelse og  

 håndhævelse af bestemmelserne i dette stk. skal Myndigheden  

 lade sig vejlede af principperne for og fortolkningen af af de nævnte  

 transaktioner vedtaget af De Forenede Nationers Kommission for Transnationale  

 Selskaber, gruppen af eksperter for beskatningsaftaler mellem udviklede lande  

 og udviklingslande og andre internationale organisationer.
Den skal ligeledes  

 i sine regler, forskrifter og procedurer fastsætte ensartede og  

 internationalt accepterede regnskabsregler og -procedurer samt en metode,  

 hvorefter kontrahenten vælger uafhængige autoriserede revisorer,  

 som kan accepteres af Myndigheden med henblik på revision under  

 iagttagelse af de nævnte regler, forskrifter og procedurer.
 10.Kontrahenten skal, i overensstemmelse med Myndighedens finansielle  

 regler, forskrifter og procedurer, stille sådanne finansielle data, som  

 er nødvendige for at afgøre, om denne artikel efterleves, til  

 rådighed for revisorerne.
 11. Alle omkostninger, udgifter, udbytter og indtægter samt alle  

 priser og værdier, som omhandles i denne artikel, skal fastsættes  

 i overensstemmelse med almindeligt anerkendte regnskabsprincipper og  

 Myndighedens finansielle regler, forskrifter og procedurer.
12. Betalinger til Myndigheden i henhold til stk. 5 og 6 skal  

 foretages i fri omsættelig valuta eller valuta, som er frit  

 tilgængelig og effektivt anvendelig på de større  

 valutamarkeder, eller efter kontrahentens eget valg, med hvad der svarer  

 dertil i forarbejdede metaller til markedspris.
Markedsprisen skal  

 fastsættes i overensstemmelse med stk. 5, litra b). Den frit  

 omsættelige valuta og valuta, som er frit tilgængelig eller  

 effektivt anvendelig på de større valutamarkeder, skal defineres  

 i Myndighedens regler, forskrifter og procedurer i overensstemmelse med den  

 herskende internationale pengepraksis.
 13. Alle kontrahentens finansielle forpligtelser over for Myndigheden  

 såvel som alle afgifter, omkostninger, udgifter, udbytter og  

 indtægter, som omhandlet i denne artikel, skal justeres ved at  

 anføre dem i konstante værdier i forhold til et basisår.
 14. Myndigheden kan, under hensyntagen til henstillinger fra Kommissionen  

 for Økonomisk Planlægning og den Juridiske og Tekniske  

 Kommission, vedtage regler, forskrifter og procedurer, hvorefter der på  

 et ligeligt og ikke-diskriminerende grundlag kan ydes incitamenter til  

 kontrahenter med henblik på at fremme de i stk. 1 nævnte  

 formål.
 15. I tilfælde af en tvist mellem Myndigheden og en kontrahent om  

 fortolkningen eller anvendelsen af en kontrakts finansielle vilkår kan  

 enhver af parterne indbringe tvisten for bindende handelsvoldgift, medmindre  

 begge parter aftaler at bilægge tvisten på anden måde i  

 overensstemmelse med artikel 188, stk. 2.
Artikel 14 Overførsel af data 1. Operatøren skal i overensstemmelse med Myndighedens regler,  

 forskrifter og procedurer samt arbejdsplanernes vilkår og betingelser  

 med mellemrum, fastsat af Myndigheden, til denne overføre alle data,  

 som er både nødvendige og relevante for en effektiv  

 udøvelse af beføjelserne og funktionerne hos Myndighedens  

 hovedorganer med hensyn til det område, arbejdsplanen omfatter.
2. Overførte data vedrørende det område, arbejdsplanen  

 omfatter, og som anses for at være omfattet af industriel ejendomsret,  

 kan kun anvendes til de i denne artikel nævnte formål.
Data, som  

 er nødvendige for Myndighedens udarbejdelse af regler, forskrifter og  

 procedurer vedrørende beskyttelsen af havmiljøet og  

 sikkerheden, skal, bortset fra data vedrørende udstyrets konstruktion,  

 ikke anses for at være omfattet af industriel ejendomsret.
3. Data, som er overført til Myndigheden af forundersøgere,  

 kontraktsansøgere og kontrahenter, og som anses for at være  

 omfattet af industriel ejendomsret, må ikke af Myndigheden videregives  

 til Produktionsselskabet eller nogensomhelst uden for Myndigheden.
Data  

 vedrørende reserverede områder kan dog videregives til  

 Produktionsselskabet.
Sådanne data, som er overført af disse  

 personer til Produktionsselskabet, må ikke videregives af  

 Produktionsselskabet til Myndigheden eller nogensomhelst uden for  

 Myndigheden.
Artikel 15 Uddannelsesprogrammer Kontrahenten skal i overensstemmelse med artikel 144, stk. 2,  

 tilrettelægge programmer af praktisk karakter for uddannelsen af  

 Myndighedens og udviklingslandenes personel, herunder for sådant  

 personels deltagelse i alle aktiviteter i Området, som omfattes af  

 kontrakten.
Artikel 16 Eneret til efterforskning og udnyttelse Myndigheden skal, i henhold til kapitel XI og sine regler, forskrifter og  

 procedurer, tillægge operatøren eneret til efterforskning og  

 udnyttelse af det område, som arbejdsplanen omfatter, med hensyn til en  

 nærmere angivet kategori af ressourcer, og den skal sikre, at ingen  

 anden enhed eller person gennemfører aktiviteter i det samme  

 område vedrørende en anden kategori af ressourcer på en  

 måde, som kan forstyrre operatørens virksomhed.  

 Operatøren skal have garanti for adkomsten i overensstemmelse med  

 artikel 153, stk. 6.
Artikel 17 Myndighedens regler, forskrifter og procedurer 1. Myndigheden skal, med henblik på udøvelsen af sine  

 funktioner som fastsat i kapitel XI, vedtage og på en ensartet  

 måde udarbejde regler, forskrifter og procedurer i overensstemmelse med  

 artikel 160, stk. 2, litra f) ii), og artikel 162, stk. 2, litra  

 o), ii), bl.a. vedrørende følgende  

 spørgsmål:
a)	administrative procedurer vedrørende forundersøgelse,  

 efterforskning og udnyttelse i Området; b)	aktiviteter:
i)	områdestørrelse; ii)	aktiviteternes varighed; iii)	krav til effektiv indsats, herunder forsikringer i henhold til  

 artikel 4, stk. 6, litra c), i dette bilag; iv)	kategorier af ressourcer; v)	opgivelse af områder; vi)	fremskridtsrapporter; vii)	forelæggelse af data; viii)	inspektion og overvågning af aktiviteter; ix)	forebyggelse af forstyrrelse af andre aktiviteter i  

 havmiljøet; x)	en kontrahents overførsel af rettigheder og  

 forpligtelser; xi)	procedurer for overførsel af teknologi til udviklingslande i  

 overensstemmelse med artikel 144 samt for deres direkte deltagelse; xii)	normer og praksis for minedrift, herunder sådanne, som  

 vedrører driftssikkerhed, bevarelse af ressourcerne og beskyttelse af  

 havmiljøet; xiii)	definition af kommerciel produktion; xiv)	kvalifikationsnormer for ansøgere; c)	finansielle spørgsmål:
i)	fastlæggelse af ensartede og ikke-diskriminerende omkostnings-  

 og regnskabsregler såvel som metoder til udvælgelse af  

 revisorer; ii)	fordeling af udbytte fra aktiviteter; iii)	de i artikel 13 i dette bilag nævnte incitamenter; d)	iværksættelse af afgørelser truffet i henhold til  

 artikel 151, stk. 10, og artikel 164, stk. 2, litra d).
 2. Regler, forskrifter og procedurer vedrørende følgende  

 enkeltspørgsmål skal fuldt ud afspejle de objektive kriterier,  

 som er anført nedenfor:
 a)	Områdestørrelse:
Myndigheden skal fastsætte den passende størrelse af  

 efterforskningsområder, som kan være indtil dobbelt så  

 store som udnyttelsesområder, med henblik på at sikre intensive  

 efterforskningsaktiviteter.
Områdestørrelsen skal beregnes  

 således, at den opfylder kravene i artikel 8 i dette bilag  

 vedrørende reservation af områder såvel som angivne produk  

 tionskrav i overenssstemmelse med artikel 151 i henhold til  

 kontraktsvilkårene og under hensyntagen til det aktuelle udviklingstrin  

 for den disponible teknologi inden for havminedrift og områdernes  

 relevante fysiske særpræg.
Områder må hverken  

 være mindre eller større end nødvendigt for at opfylde  

 dette formål.
 b)	Aktiviteternes varighed:
i)	Forundersøgelse skal være uden  

 tidsbegrænsning; ii)	Efterforskning skal være af tilstrækkelig lang varighed  

 til at tillade en grundig undersøgelse af det angivne område,  

 udformning og konstruktion af minedriftsudstyr til området, samt  

 udformning og konstruktion af små og mellemstore  

 forarbejdningsanlæg med henblik på afprøvning af  

 minedrifts- og forarbejdningssystemer; iii)	Varigheden af udnyttelsen skal stå i forhold til  

 minedriftsprojektets økonomiske levetid, under hensyntagen til  

 sådanne faktorer som opbrugen af malmen, minedriftsudstyrets og  

 forarbejdningsfaciliteternes brugbare levetid samt den kommercielle  

 levedygtighed.
Udnyttelsen skal være af tilstrækkelig varighed  

 til at tillade kommerciel udvinding af mineraler i området og skal  

 omfatte en rimelig periode til konstruktion af minedrifts- og  

 forarbejdningssystemer i kommerciel målestok, i løbet af hvilken  

 periode kommerciel produktion ikke bør kræves.
Den samlede  

 varighed for udnyttelse bør dog tillige være så kort, at  

 den giver Myndigheden mulighed for at ændre vilkårene og  

 betingelserne i arbejdsplanen på det tidspunkt, den behandler  

 spørgsmålet om fornyelse i overenssstemmelse med sådanne  

 regler, forskrifter og procedurer, som den har vedtaget efter godkendelsen af  

 arbejdsplanen; c)	Krav til indsats:
Myndigheden skal kræve, at operatøren, i løbet af  

 efterforskningsfasen, afholder periodiske udgifter, som står i rimeligt  

 forhold til størrelsen af det område, arbejdsplanen omfatter, og  

 de udgifter, som kan forventes afholdt af en bona fide operatør, der  

 har til hensigt inden for de tidsgrænser, som Myndigheden  

 fastsætter, at tage området i brug til kommerciel produktion.  

 Sådanne krævede udgifter bør ikke fastsættes  

 på et niveau, som vil kunne virke afskrækkende på  

 eventuelle operatører med mindre kostbar teknologi end den, som  

 almindeligvis anvendes.
Myndigheden skal fastsætte en maksimal  

 tidsfrist for igangsættelse af kommerciel produktion, idet denne frist  

 skal begynde at løbe efter afslutningen af efterforskningsfasen og det  

 første stadium af udnyttelsesfasen.
Ved fastsættelsen af denne  

 frist bør Myndigheden tage hensyn til, at konstruktion af minedrifts-  

 og forarbejdningssystemer i stor målestok ikke kan indledes før  

 efter afslutningen af efterforskningsfasen og påbegyndelsen af  

 udnyttelsesfasen.
I overensstemmelse hermed bør der ved  

 fastsættelsen af fristen inden for hvilket et område skal tages i  

 brug til kommerciel produktiom, tages hensyn til det nødvendige  

 tidsrum til denne konstruktion efter afslutningen af efterforskningsfasen,  

 ligesom der skal tages rimeligt hensyn til uundgåelige forsinkelser i  

 konstruktionsplanen.
Når først kommerciel produktion er  

 igangsat, skal Myndigheden inden for rimelige grænser og under  

 hensyntagen til alle relevante faktorer kræve, at operatøren  

 opretholder kommerciel produktion i hele arbejdsplanens periode.
 d)	Kategorier af ressourcer:
 Ved fastsættelsen af den kategori af ressourcer med hensyn til  

 hvilken en arbejdsplan kan godkendes, skal Myndigheden bl.a. lægge  

 vægt på følgende karakteristika:
i)	at visse ressourcer kræver anvendelse af minedriftsmetoder af  

 samme karakter; ii)	at nogle ressourcer kan udvindes samtidigt af flere  

 operatører i samme område, uden at disse forstyrrer hinanden  

 unødigt.
 Intet i dette litra skal hindre Myndigheden i at godkende en  

 arbejdsplan for mere end en kategori af ressourcer i det samme område  

 til den samme ansøger.
 e)	Opgivelse af områder:
 Operatøren skal uden at ifalde sanktioner have ret til på  

 et hvilket som helst tidspunkt at opgive samtlige eller dele af sine  

 rettigheder i det område, arbejdsplanen omfatter.
 f)	Beskyttelse af havmiljøet:
 Der skal udarbejdes regler, forskrifter og procedurer med henblik  

 på at sikre, at havmiljøet effektivt beskyttes mod skadelige  

 virkninger, som er en direkte følge af aktiviteter i Området  

 eller forarbejdning om bord på et skib umiddelbart oven over et  

 mineraludvindingssted af mineraler, som hidrører fra  

 mineraludvindingsstedet, under hensyntagen til den udstrækning, i  

 hvilken sådanne skadelige virkninger kan være en direkte  

 følge af boring, bundskrabning, udtagning af boreprøver og  

 udgravning såvel som udtømning, dumpning og udledning af  

 sedimenter, affaldsstoffer eller andre spildstoffer i havmiljøet.
 g)	Kommerciel produktion:
 Kommerciel produktion anses for at være påbegyndt,  

 såfremt en operatør har indledt vedholdende  

 udvindingsaktiviteter i stor målestok, som giver en tilstrækkelig  

 mængde materialer til klart at indicere, at det primære  

 formål er produktion i stor målestok snarere end produktion med  

 henblik på indsamling af oplysninger, analyser eller afprøvning  

 af udstyr eller anlæg.
Artikel 18 Sanktioner 1. En kontrahents rettigheder i henhold til kontrakten kan kun suspenderes  

 eller ophæves i følgende tilfælde:
a)	såfremt kontrahenten, trods advarsler fra Myndigheden, har  

 udført sine aktiviteter på en sådan måde, at de  

 medfører alvorlige, vedvarende og forsætlige overtrædelser  

 af kontraktens grundlæggende betingelser, kapitel XI og Myndighedens  

 regler, forskrifter og procedurer; eller b)	såfremt kontrahenten ikke har efterkommet en af  

 bilæggelsesorganet truffet endelig, bindende afgørelse, som  

 finder anvendelse på ham.
 2. I tilfælde af en hvilken som helst overtrædelse af  

 kontrakten, som ikke er omfattet af stk. 1, litra a), eller i stedet for  

 suspension eller ophævelse i henhold til stk. 1, litra a, kan  

 Myndigheden pålægge kontrahenten bøder, som står i  

 forhold til overtrædelsens grovhed.
 3. Med undtagelse af ordrer i krisesituationer som anført i artikel  

 162, stk. 2, litra w), kan Myndigheden ikke fuldbyrde en  

 afgørelse, som omfatter bøder, suspension eller  

 ophævelse, før der er givet kontrahenten rimelig mulighed for at  

 udtømme de retsmidler, som står til rådighed for ham i  

 henhold til kapitel XI, afsnit 5.
Artikel 19 Revision af kontrakten 1. Såfremt sådanne omstændigheder er indtruffet eller  

 skønnes at ville indtræffe, som efter en af parternes opfattelse  

 ville medføre, at kontrakten bliver urimelig, eller ville gøre  

 det vanskeligt eller umuligt at nå de mål, som er angivet i  

 kontrakten eller i kapitel XI, skal parterne indlede forhandlinger med  

 henblik på at revidere kontrakten i overensstemmelse hermed.
 2. Enhver kontrakt, som er indgået i overensstemmelse med artikel  

 153, stk. 3, kan kun revideres med parternes samtykke.
Artikel 20 Overdragelse af rettigheder og forpligtelser Rettigheder og forpligtelser i henhold til en kontrakt kan kun overdrages  

 med Myndighedens samtykke og i overensstemmelse med dens regler, forskrifter  

 og procedurer.
Myndigheden må ikke uden tilstrækkelig begrundelse  

 nægte at give samtykke til overdragelsen, såfremt den, til hvem  

 overdragelsen skal ske, i alle henseender er en kvalificeret ansøger  

 og påtager sig alle overdragerens forpligtelser, og såfremt  

 overdragelsen ikke medfører, at den, til hvem overdragelse skal ske,  

 får tildelt en arbejdsplan, hvis godkendelse ville være i strid  

 med artikel 6, stk. 3, litra c), i dette bilag.
Artikel 21 Anvendelig ret 1. Kontrakten er undergivet kontraktsvilkårene, Myndighedens regler,  

 forskrifter og procedurer, kapitel XI og andre folkeretlige regler, som ikke  

 er uforenelige med denne konvention.
 2. Enhver endelig afgørelse truffet af en domstol, som har  

 kompetence i henhold til denne konvention, vedrørende Myndighedens og  

 kontrahentens rettigheder og forpligtelser skal kunne håndhæves  

 på enhver deltagende stats territorium.
3. Ingen deltagende stat kan stille betingelser til en kontrahent, som er  

 uforenelige med kapitel XI.
Dog skal en deltagende stats anvendelse over for  

 kontrahenter, som den er sponsor for, eller skibe, som fører dens  

 flag, af love eller forskrifter af miljømæssig eller anden  

 karakter, som er strengere end de regler, forskrifter og procedurer, som  

 Myndigheden har vedtaget i henhold til artikel 17, stk. 2, litra f), i  

 dette bilag, ikke anses for uforenelig med kapitel XI.
Artikel 22 Ansvar Kontrahenten skal bære ansvaret for enhver skade, der er en  

 følge af retsstridige handlinger i forbindelse med hans aktiviteter,  

 dog under hensyntagen til Myndighedens eventuelle medvirken eller  

 undladelser.
På samme måde skal Myndigheden bære ansvaret  

 for enhver skade, der er en følge af dens retsstridige udøvelse  

 af sine beføjelser og funktioner, herunder overtrædelser af  

 artikel 168, stk. 2, dog under hensyntagen til kontrahentens eventuelle  

 medvirken eller undladelser.
Erstatningen skal i ethvert tilfælde svare  

 til skadens virkelige størrelse.
Bilag IV PRODUKTIONSSELSKABETS STATUT Artikel 1 Formål 1. Produktionsselskabet er det organ under Myndigheden, som direkte skal  

 udføre aktiviteter i Området i henhold til artikel 153,  

 stk. 2, litra a), såvel som transport, forarbejdning og  

 afsætning af mineraler, som udvindes i Området.
 2. Ved udførelsen af sine formål og ved udøvelsen af  

 sine funktioner skal Produktionsselskabet handle i overensstemmelse med denne  

 konvention og Myndighedens regler, forskrifter og procedurer.
 3. Ved udviklingen af Områdets ressourcer i henhold til stk. 1  

 skal Produktionsselskabet, med forbehold af denne konvention, drive  

 virksomhed efter sunde forretningsprincipper.
Artikel 2 Forholdet til Myndigheden 1. I henhold til artikel 170 skal Produktionsselskabet handle i  

 overensstemmelse med Forsamlingens generelle politik og Rådets  

 direktiver.
 2. Med forbehold af stk. 1 skal Produktionsselskabet være  

 autonomt under udførelsen af sine aktiviteter.
 3. Intet i denne konvention skal bevirke, at Produktionsselskabet bliver  

 ansvarlig for Myndighedens handlinger eller forpligtelser, eller at  

 Myndigheden bliver ansvarlig for Produktionsselskabets handlinger eller  

 forpligtelser.
Artikel 3 Ansvarsbegrænsning Med forbehold af artikel 11, stk. 3, i dette bilag skal intet medlem  

 af Myndigheden udelukkende på grund af sit medlemskab være  

 ansvarlig for Produktionsselskabets handlinger og forpligtelser.
Artikel 4 Struktur Produktionsselskabet skal have en bestyrelse, en generaldirektør og  

 det nødvendige personale til udførelsen af sine funktioner.
Artikel 5 Bestyrelsen 1. Bestyrelsen skal bestå af 15 medlemmer valgt af Forsamlingen i  

 overensstemmelse med artikel 160, stk. 2, litra c). Ved valget af  

 bestyrelsesmedlemmer skal der tages behørigt hensyn til princippet om  

 ligelig geografisk fordeling.
Når Myndighedens medlemmer indstiller  

 kandidater til valg til bestyrelsen, skal de med henblik på at sikre  

 Produktionsselskabets levedygtighed og vellykkede drift tage hensyn til  

 behovet for, at der indstilles kandidater med den højeste grad af  

 kompetence og med kvalifikationer inden for de relevante områder.
 2. Bestyrelsesmedlemmerne vælges for en periode på fire  

 år og kan genvælges, og der skal tages behørigt hensyn til  

 princippet om, at medlemskab går på omgang.
3. Bestyrelsesmedlemmerne skal fortsætte deres hverv, indtil deres  

 efterfølgere er valgt.
Såfremt en bestyrelsespost bliver ledig,  

 skal Forsamlingen, i overensstemmelse med artikel 160, stk. 2, litra c),  

 vælge et andet medlem for resten af forgængerens periode.
4. Bestyrelsesmedlemmer handler i deres personlige egenskab.
Under  

 udførelsen af deres hverv må de ikke søge eller modtage  

 instruktioner fra nogen regering eller fra nogen anden kilde.
Ethvert af  

 Myndighedens medlemmer skal respektere bestyrelsesmedlemmernes  

 uafhængighed og afstå fra alle forsøg på at  

 påvirke nogen af dem under udførelsen af deres hverv.
5. Hvert bestyrelsesmedlem skal modtage et honorar, som betales af  

 Produktionsselskabets midler.
Honorarets størrelse skal  

 fastsættes af Forsamlingen efter henstilling fra Rådet.
 6. Bestyrelsen skal normalt virke ved Produktionsselskabets hovedkontor og  

 skal træde sammen så ofte, som Produktionsselskabets forretninger  

 måtte kræve det.
 7. To trediedele af bestyrelsesmedlemmerne skal udgøre et  

 beslutningsdygtigt antal.
8. Hvert bestyrelsesmedlem skal have én stemme.
Alle sager forelagt  

 bestyrelsen skal afgøres ved et flertal af dens medlemmer.  

 Såfremt der opstår interessekonflikt for et medlem i forbindelse  

 med en sag forelagt bestyrelsen, skal han afstå fra at afgive sin  

 stemme i sagen.
9. Ethvert medlem af Myndigheden kan bede bestyrelsen om oplysninger om  

 dens aktiviteter, som især berører dette medlem.
Bestyrelsen  

 skal bestræbe sig på at skaffe sådanne oplysninger.
Artikel 6 Bestyrelsens beføjelser og funktioner Bestyrelsen skal lede Produktionsselskabets aktiviteter.
I  

 overensstemmelse med denne konvention skal bestyrelsen udøve de  

 beføjelser, der er nødvendige for at opfylde  

 Produktionsselskabets formål, herunderbeføjelser til  

 at:
a)	vælge en formand blandt sine medlemmer; b)	vedtage sin forretningsorden; c)	udarbejde og forelægge formelle skriftlige arbejdsplaner for  

 Rådet i overensstemmelse med artikel 153, stk. 3, og artikel 162,  

 stk. 2, litra j); d)	udarbejde arbejdsplaner og programmer til gennemførelse af de  

 i artikel 170 beskrevne aktiviteter; e)	forberede og forelægge ansøgninger om  

 produktionstilladelser for Rådet i overensstemmelse med artikel 151,  

 stk. 2 til 7; f)	give tilladelse til forhandlinger om erhvervelse af teknologi,  

 herunder sådanne, som er fastsat i bilag III, artikel 5, stk. 3,  

 litra a), c) og d), samt godkende resultaterne af sådanne  

 forhandlinger; g)	fastlægge vilkår og betingelser og give tilla delse til  

 forhandlinger om joint ventures og andre former for samarbejdsarrangementer,  

 som omhandlet i bilag III, artikel 9 og artikel 11, samt godkende  

 resultaterne af sådanne forhandlinger; h)	fremsætte henstillinger til Forsamlingen om, hvilken del af  

 Produktionsselskabets nettoindtægt, der bør overføres til  

 reserver i overensstemmelse med artikel 160, stk. 2, litra f), og  

 artikel 10 i dette bilag; i)	godkende Produktionsselskabets årsbudget; j)	give tilladelse til anskaffelsen af varer og tjenesteydelser i  

 overensstemmelse med artikel 12, stk. 3, i dette bilag; k)	forelægge en årsberetning for Rådet i  

 overensstemmelse med artikel 9 i dette bilag; l)	forelægge for Rådet til Forsamlingens godkendelse udkast  

 til regler vedrørende organisation, forvaltning, udnævnelse og  

 afskedigelse af Produktionsselskabets personale, samt vedtage forskrifter til  

 iværksættelsen af sådanne regler; m)	optage lån og stille sådan sikkerhed eller anden  

 garanti,som den måtte beslutte i overensstem melse med artikel 11,  

 stk. 2, i dette bilag; n)	tage ethvert retligt skridt, indgå aftaler og foretage  

 transaktioner samt træffe enhver anden foranstaltning i  

 overensstemmelse med artikel 13 i dette bilag; o)	med forbehold af Rådets godkendelse delegere alle ikke  

 skønsmæssige beføjelser til generaldirektøren og  

 til sine udvalg.
Artikel 7 Produktionsselskabets generaldirektør og  

 personale 1. Forsamlingen skal efter henstilling fra Rådet og indstilling fra  

 bestyrelsen vælge Produktionsselskabets generaldirektør, som  

 ikke må være medlem af bestyrelsen.
Generaldirektøren skal  

 beklæde stillingen i en fastlagt periode, som ikke må overskride  

 fem år, og kan genvælges for yderligere perioder.
2. Generaldirektøren skal være Produktionsselskabets  

 juridiske repræsentant og øverste chef og skal være  

 direkte ansvarlig over for bestyrelsen for udførelsen af  

 Produktionsselskabets aktiviteter.
Han skal være ansvarlig for  

 organisation, forvaltning, udnævnelse og afskedigelse af  

 Produktionsselskabets personale i overensstemmelse med de regler og  

 forskrifter, som er nævnt i artikel 6, litra l), i dette bilag.
Han  

 skal deltage, uden stemmeret, i bestyrelsens møder og kan deltage,  

 uden stemmeret, i Forsamlingens og Rådets møder, når disse  

 organer behandler sager, som vedrører Produktionsselskabet.
3. Det afgørende hensyn ved rekrutteringen og udnævnelsen af  

 personalet og ved fastsættelsen af dettes arbejdsvilkår skal  

 være at sikre den højeste grad af effektivitet og teknisk  

 kompetence.
Med forbehold heraf skal der dog tages behørigt hensyn til  

 betydningen af rekruttering af personalet på et ligeligt geografisk  

 grundlag.
4. Generaldirektøren og personalet må under udførelsen  

 af deres hverv ikke søge eller modtage instruktioner fra nogen  

 regering eller nogen anden kilde uden for Produktionsselskabet.
De skal  

 afstå fra enhver handling, som kunne rejse tvivl om deres stilling som  

 internationale embedsmænd i Produktionsselskabet, kun ansvarlige over  

 for Produktionsselskabet.
Hver deltagende stat skal respektere den eksklusivt  

 internationale stilling, som generaldirektøren og  

 Produktionsselskabets personale indtager, og må ikke søge at  

 påvirke dem under udførelsen af deres hverv.
 5. De i artikel 168, stk. 2, omhandlede forpligtelser gælder  

 ligeledes for Produktionsselskabets personale.
Artikel 8 Placering Produktionsselskabet skal have sit hovedkontor ved Myndighedens  

 sæde.
Produktionsselskabet kan oprette andre kontorer og faciliteter  

 på enhver deltagende stats territorium med denne stats samtykke.
Artikel 9 Beretninger og finansoversigter 1. Produktionsselskabet skal ikke senere end tre måneder efter  

 afslutningen af hvert finansår forelægge Rådet til  

 behandling en årsberetning indeholdende en revideret  

 regnskabsopgørelse og skal med passende mellemrum til Rådet  

 fremsende en kortfattet oversigt over den økonomiske stilling samt en  

 oversigt over overskud og tab udvisende driftsresultatet.
 2. Produktionsselskabet skal offentliggøre sin årsberetning  

 og sådanne andre beretninger, som det anser for passende.
 3. Alle beretninger og finansoversigter, som er omhandlet i denne artikel,  

 skal sendes til Myndighedens medlemmer.
Artikel 10 Fordeling af nettoindtægt 1. Med forbehold af stk. 3 skal Produktionsselskabet til Myndigheden  

 indbetale de i bilag III, artikel 13, omhandlede beløb, eller hvad der  

 svarer dertil.
2. Forsamlingen skal efter henstilling fra bestyrelsen afgøre,  

 hvilken del af Produktionsselskabets nettoindtægt, der skal  

 overføres til dets reserver.
Resten skal overføres til  

 Myndigheden.
 3. I en begyndelsesperiode som er nødvendig for at  

 Produktionsselskabet kan blive selvfinansierende, og som ikke må  

 være længere end 10 år fra igangsættelsen af  

 kommerciel produktion, skal Forsamlingen fritage Produktionsselskabet for de  

 i stk. 1 nævnte indbetalinger og skal lade hele  

 Produktionsselskabets nettoindtægt indgå i dets reserver.
Artikel 11 Finanser 1. Produktionsselskabets midler skal omfatte:
a)	beløb modtaget fra Myndigheden i overensstemmelse med artikel  

 173, stk 2, litra b); b)	frivillige bidrag fra deltagende stater med henblik på at  

 finansiere Produktionsselskabets aktiviteter; c)	beløb, som Produktionsselskabet har lånt i  

 overensstemmelse med stk. 2 og 3; d)	indtægt fra Produktionsselskabets aktiviteter; e)	andre midler, som er stillet til rådighed for  

 Produktionsselskabet, for at det kan igangsætte sine aktiviteter  

 så hurtigt som muligt og udføre sine funktioner; 2.
a)	Produktionsselskabet skal have beføjelse til at optage  

 lån og stille sådan sikkerhed eller anden garanti, som det  

 måtte beslutte.
Produktionsselskabet skal, før det udbyder sine  

 obligationer til offentligt salg på en deltagende stats kapitalmarkeder  

 eller i dens valuta, først indhente denne deltagende stats  

 godkendelse.
Det samlede lånebeløb skal efter henstilling fra  

 bestyrelsen godkendes af Rådet.
 b)	Deltagende stater skal gøre sig enhver rimelig  

 bestræbelse for at støtte Produktionsselskabets  

 ansøgninger om lån på kapitalmarkeder og fra  

 internationale finansinstitutter.
 3.
a)	Produktionsselskabet skal tildeles de nødvendige midler til  

 efterforskning og udnyttelse af et udvindingssted og til transport,  

 forarbejdning og afsætning af mineraler, som er udvundet derfra, og det  

 fremstillede nikkel, kobber, kobolt og mangan, samt til dækning af sine  

 første administrationsomkostninger.
Størrelsen af de  

 nævnte midler samt kriterierne og faktorerne for justeringen deraf,  

 skal være indeholdt i Den Forberedende Kommissions udkast til  

 Myndighedens regler, forskrifter og procedurer.
b)	Alle deltagende stater skal til Produktionsselskabets rådighed  

 stille et beløb, som svarer til halvdelen af de i litra a)  

 nævnte midler, i form af langfristede rentefrie lån i  

 overensstemmelse med bidragsskalaen for De Forenede Nationers ordinære  

 budget på det tidspunkt, hvor bidragene ydes, idet der foretages  

 justering under hensyn til stater, som ikke er medlemmer af De Forenede  

 Nationer.
Alle deltagende stater skal, i overensstemmelse med den samme  

 skala, garantere for den gæld, som Produktionsselskabet har stiftet ved  

 tilvejebringelsen af den anden halvdel af midlerne.
 c)	Såfremt summen af de finansielle bidrag fra deltagende stater  

 er mindre end de midler, som skal tildeles Produktionsselskabet i henhold til  

 litra a), skal Forsamlingen på sit første møde tage  

 stilling til omfanget af det manglende beløb og, under hensyntagen til  

 de deltagende staters forpligtelse i henhold til litra a) og b) samt enhver  

 henstilling fra Den Forberedende Kommission, ved konsensus vedtage  

 foranstaltninger vedrørende dette manglende beløb.
 d)	i)	Hver deltagende stat skal inden 60 dage efter denne  

 konventions ikrafttræden eller inden 30 dage efter deponeringen af sit  

 ratifikations- eller tiltrædelsesinstrument, alt efter hvilket der er  

 senest, hos Produktionsselskabet deponere uigenkaldelige,  

 ikke-omsættelige, ikke-rentebærende egenveksler på et  

 beløb svarende til en sådan deltagende stats andel i rentefrie  

 lån i henhold til litra b).
 ii)	På det tidligst mulige tidspunkt efter denne konventions  

 ikrafttræden og derefter med årlige eller andre passende  

 mellemrum skal bestyrelsen udarbejde en oversigt over størrelsen af  

 sit behov og en forfaldsplan for finansiering af Produktionsselskabets  

 administrationsomkostninger og til udførelsen af Produktionsselskabets  

 aktiviteter i henhold til artikel 170 og artikel 12 i dette bilag.
iii)	Produktionsselskabet skal derefter, gennem Myndigheden, give de  

 deltagende stater meddelelse om deres respektive andele i midlerne, som i  

 overensstemmelse med litra b) kræves til dækning af sådanne  

 omkostninger.
Produktionsselskabet skal indløse en så stor del  

 af egenvekslerne, som er nødvendigt til dækning af den i  

 forfaldsplanen nævnte udgift med hensyn til rentefrie lån.
 iv)	De deltagende stater skal, efter modtagelse af en sådan  

 meddelelse, stille deres respektive andele af gældsgarantierne til  

 rådighed for Produktionsselskabet i overensstemmelse med litra b).
 e)	i)	Efter anmodning fra Produktionsselskabet kan de deltagende  

 stater stille garanti for gæld ud over de beløb, som er  

 garanteret i overensstemmelse med den i litra b) nævnte skala.
 ii)	I stedet for garanti for gæld kan en deltagende stat yde et  

 frivilligt bidrag til Produktionsselskabet med et beløb, som svarer  

 til den del af gælden, som den ellers skulle have garanteret  

 for.
f)	Tilbagebetaling af de rentebærende lån skal gå  

 forud for tilbagebetaling af de rentefrie lån.
Tilbagebetaling af  

 rentefrie lån skal ske efter en plan, vedtaget af Forsamlingen, efter  

 henstilling fra Rådet og indstilling fra bestyrelsen.
Under  

 udøvelsen af denne funktion skal bestyrelsen have de relevante  

 bestemmelser i Myndighedens regler, forskrifter og procedurer for øje.  

 Disse regler, forskrifter og procedurer skal tilgodese den afgørende  

 betydning af at sikre Produktionsselskabets tilfredsstillende funktion og  

 især dets finansielle uafhængighed.
g)	Midler, som er stillet til rådighed for Produktionsselskabet,  

 skal være i frit omsættelige valutaer eller valutaer, som er frit  

 tilgængelige og effektivt anvendelige på de større  

 valutamarkeder.
Disse valutaer skal angives i Myndighedens regler,  

 forskrifter og procedurer i overensstemmelse med den herskende internationale  

 pengepraksis.
Med undtagelse af stk. 2 må ingen deltagende stat  

 opretholde eller pålægge restriktioner på  

 Produktionsselskabets besiddelse, brug eller veksling af disse midler.
h)	»Garanti for gæld« betyder et løfte fra en deltagende  

 stat til Produktionsselskabets kreditorer om at dække pro rata, i  

 overensstemmelse med den relevante skala, de af Produktionsselskabets  

 finansielle forpligtelser, som er omfattet af garantien, efter at  

 kreditorerne har givet den deltagende stat meddelelse om  

 Produktionsselskabets misligholdelse.
Fremgangsmåden ved betaling af  

 disse forpligtelser skal være i overensstemmelse med Myndighedens  

 regler, forskrifter og procedurer.
4. Produktionsselskabets midler, aktiver og udgifter skal holdes adskilt  

 fra Myndighedens.
Denne artikel skal dog ikke forhindre Produktionsselskabet  

 i at indgå ordninger med Myndigheden vedrørende faciliteter,  

 personel og tjenesteydelser samt vedrørende refusion af  

 administrationsomkostninger, som er betalt af den ene på den andens  

 vegne.
 5. Produktionsselskabets akter, regnskabsbøger og konti, herunder  

 dets årlige finansoversigter, skal årligt revideres af en  

 uafhængig revisor, udpeget af Rådet.
Artikel 12 Aktiviteter 1. Produktionsselskabet skal forelægge Rådet forslag om  

 projekter til udførelse af aktiviteter i overensstemmelse med artikel  

 170. Sådanne forslag skal indeholde en formel skriftlig arbejdsplan for  

 aktiviteter i Området i overensstemmelse med artikel 153, stk. 3,  

 samt alle sådanne andre oplysninger og data, som fra tid til anden  

 måtte kræves til Den Juridiske og Tekniske Kommissions vurdering  

 og til Rådets godkendelse.
 2. Efter Rådets godkendelse skal Produktionsselskabet udføre  

 projektet på grundlag af den i stk. 1 nævnte formelle  

 skriftlige arbejdsplan.
 3.
 a)	Såfremt Produktionsselskabet ikke råder over de varer og  

 tjenesteydelser, som kræves til dets aktiviteter, kan det anskaffe dem.  

 I dette øjemed skal det indkalde licitationstilbud og indgå  

 kontrakt med tilbudsgivere, hvis tilbud giver den bedste kombination af  

 kvalitet, pris og leveringstid.
 b)	Såfremt der er mere end et tilbud, som giver en sådan  

 kombination, skal kontrakten tildeles i overensstemmelse med:
i)	princippet om ikke-forskelsbehandling på grundlag af politiske  

 eller andre betragtninger, som ikke er relevante for en behørigt  

 omhyggelig og effektiv udførelse af aktiviteterne; ii)	retningslinier, som er godkendt af Rådet, med hensyn til  

 hvilke fortrinsrettigheder, der skal indrømmes varer og  

 tjenesteydelser, som hidrører fra udviklingslandene, særlig  

 indlandsstaterne og de geografisk forfordelte blandt disse.
 c)	Bestyrelsen kan vedtage regler, som fastsætter de  

 særlige omstændigheder, under hvilke kravet om opfordring til  

 tilbudsgivning, i Produktionsselskabets egen interesse, kan  

 frafaldes.
 4. Produktionsselskabet har ejendomsret til alle mineraler og forarbejdede  

 stoffer, som det har produceret.
5. Produktionsselskabet skal sælge sine produkter på et  

 ikke-diskriminerende grundlag.
Det må ikke give  

 ikke-handelsmæssige rabatter.
 6. Med forbehold af almindelige eller særlige beføjelser, som  

 er tillagt Produktionsselskabet i henhold til andre bestemmelser i denne  

 konvention, skal Produktionsselskabet udøve sådanne  

 beføjelser, som er nødvendige for dets  

 forretningsførelse.
7. Produktionsselskabet må ikke gribe ind i nogen deltagende stats  

 politiske anliggender; ej heller må det lade sine afgørelser  

 påvirke af vedkommende deltagende stats politiske stilling.
Alene  

 kommercielle hensyn skal være relevante for dets afgørelser, og  

 disse hensyn skal afvejes upartisk med henblik på gennemførelsen  

 af de mål, som er angivet i artikel 1 i dette bilag.
Artikel 13 Retlig status, privilegier og immuniteter 1. Med henblik på at sætte Produktionsselskabet i stand til at  

 udføre sine funktioner skal den status og de immuniteter og  

 privilegier, som er anført i denne artikel, indrømmes  

 Produktionsselskabet på de deltagende staters territorier.
Til  

 gennemførelsen af dette princip kan Produktionsselskabet og de  

 deltagende stater, hvor det er nødvendigt, indgå særlige  

 aftaler.
 2. Produktionsselskabet skal besidde den nødvendige kompetence til  

 udøvelsen af sine funktioner og opfyldelsen af sine mål og  

 især besidde kompetence til:
a)	at indgå kontrakter, samarbejdsarrangementer eller andre  

 arrangementer, herunder aftaler med stater og internationale  

 organisationer; b)	at anskaffe, leje, besidde og afhænde fast ejendom og  

 løsøre; c)	at være part i en retssag.
 3.
 a)	Søgsmål mod Produktionsselskabet kan kun anlægges  

 for den kompetente domstol på en deltagende stats territorium, hvor  

 Produktionsselskabet:
i)	har et kontor eller en installation; ii)	har udpeget en befuldmægtiget til at modtage forkyndelse  

 eller meddelelse om stævning; iii)	har indgået en kontrakt om varer eller tjenesteydelser; iv)	har udstedt værdipapirer; eller v)	på anden måde tager del i erhvervsmæssig  

 aktivitet.
 b)	Produktionsselskabets ejendom og formue, hvor den end befinder sig,  

 og hvem der end bestyrer den, skal være fritaget for enhver form for  

 retsforfølgning, herunder tvangsfuldbyrdelse indtil afsigelsen af  

 endelig dom mod Produktionsselskabet.
 4.
 a)	Produktionsselskabets ejendom og formue, hvor den end befinder sig,  

 og hvem der end bestyrer den, skal være fritaget for rekvisition,  

 konfiskation, ekspropriation eller enhver anden form for beslaglæggelse  

 ved indgreb fra den udøvende eller lovgi vende magts side.
 b)	Produktionsselskabets ejendom og formue, hvor den end befinder sig,  

 og hvem der end bestyrer den, skal være fritaget for enhver form for  

 diskriminerende restriktioner, forskrifter, kontrol og moratorier.
 c)	Produktionsselskabet og dets ansatte skal respektere lokale love og  

 forskrifter i enhver stat eller på ethvert territorium, hvor  

 Produktionsselskabet eller dets ansatte måtte drive forretning eller  

 på anden måde virker.
d)	Deltagende stater skal sikre, at Produktionsselskabet nyder alle de  

 rettigheder, privilegier, og immuniteter, som de indrømmer enheder,  

 som udøver erhvervsmæssig virksomhed på deres territorier.  

 Disse rettigheder, privilegier og immuniteter skal indrømmes  

 Produktionsselskabet på et grundlag, der ikke er mindre gunstigt end  

 det, som de indrømmer enheder, der driver lignende  

 erhvervsmæssig virksomhed.
Hvor deltagende stater indrømmer  

 udviklingslande eller disses erhvervsforetagender særlige privilegier,  

 skal Produktionsselskabet nyde sådanne privilegier på et  

 tilsvarende fortrinsberettiget grundlag.
 e)	De deltagende stater kan yde Produktionsselskabet særlige  

 incitamenter, rettigheder, privilegier og immuniteter uden at forpligte sig  

 til at yde andre erhvervsforetagender sådanne incitamenter,  

 rettigheder, privilegier og immuniteter.
 5. Produktionsselskabet skal forhandle om fritagelse for direkte eller  

 indirekte beskatning med de værtslande, hvor dets kontorer og  

 faciliteter befinder sig.
 6. Hver deltagende stat skal træffe de nødvendige  

 foranstaltninger med henblik på gennemførelsen, inden for sin  

 egen lovgivning, af de principper, som er anført i dette bilag, og  

 skal give Produktionsselskabet meddelelse om de konkrete foranstaltninger,  

 som er truffet.
 7. Produktionsselskabet kan i den udstrækning og på de  

 betingelser, som det måtte bestemme, give afkald på ethvert af de  

 privilegier og enhver af de immuniteter, som det er blevet indrømmet i  

 henhold til denne artikel eller i de i stk. 1 nævnte særlige  

 aftaler.
Bilag V FORLIG AFSNIT 1 FORLIGSPROCEDURE I HENHOLD TIL KAPITEL XV, AFSNIT 1 Artikel 1 Indledning af forhandlinger Såfremt parterne i en tvist i overensstemmelse med artikel 284 har  

 aftalt at underkaste den forligsprocedure i henhold til dette afsnit, kan  

 enhver af parterne ved en skriftlig meddelelse til den anden part eller de  

 andre parter i tvisten indlede forhandlingerne.
Artikel 2 Liste over forligsmænd En liste over forligsmænd skal udarbejdes og føres af De  

 Forenede Nationers generalsekretær.
Hver deltagende stat skal  

 være berettiget til at indstille fire forligsmænd, der alle skal  

 være personer, der nyder den højeste anseelse i henseende til  

 upartiskhed, dygtighed og hæderlighed.
Navnene på de  

 således indstillede personer skal udgøre listen.
Såfremt  

 på noget tidspunkt de af en deltagende stat indstillede  

 forligsmænd på den således etablerede liste er færre  

 end fire, skal denne deltagende stat være berettiget til i  

 fornødent omfang at indstille yderligere personer.
Navnet på en  

 forligsmand skal forblive på listen, indtil det tilbagetrækkes af  

 den deltagende stat, der har foretaget indstillingen, dog således at en  

 forligsmand skal fortsætte med at deltage i en forligskommission, til  

 hvilken den pågældende forligsmand er blevet udpeget, indtil  

 afslutningen af forhandlingerne for denne kommission.
Artikel 3 Nedsættelse af forligskommissionen Forligskommissionen skal, medmindre parterne aftaler andet,  

 nedsættes som følger:
 a)	Med forbehold af litra g) skal forligskommissionen bestå af  

 fem medlemmer.
 b)	Den part, der indleder forhandlingerne, skal udpege to  

 forligsmænd, som fortrinsvis skal vælges fra den i artikel 2 i  

 dette bilag omhandlede liste, og hvoraf en kan være statsborger i den  

 pågældende parts stat, medmindre parterne aftaler andet.  

 Sådanne udpegninger skal være indeholdt i den i artikel 1 i dette  

 bilag omhandlede meddelelse.
 c)	Den anden part i tvisten skal inden 21 dage efter modtagelsen af den  

 i artikel 1 i dette bilag omhandlede meddelelse udpege to forligsmænd  

 på den måde, der er beskrevet i litra b). Hvis udpegningerne ikke  

 er foretaget inden for denne periode, kan den part, der har indledt  

 forhandlingerne, inden en uge efter udløbet af perioden enten afslutte  

 forhandlingerne ved en meddelelse stilet til den anden part eller anmode De  

 Forenede Nationers generalsekretær om at foretage udpegningerne i  

 overensstemmelse med litra e).
d)	Inden 30 dage efter at alle fire forligsmænd er blevet  

 udpeget, skal disse udpege en femte forligsmand fra den i artikel 2 i dette  

 bilag omhandlede liste, som skal være formand.
Hvis udpegningen ikke er  

 foretaget inden for denne periode, kan enhver af parterne inden en uge efter  

 udløbet af perioden anmode De Forenede Nationers generalsekretær  

 om at foretage udpegningerne i overensstemmelse med litra e).
 e)	Inden 30 dage efter modtagelsen af en anmodning i henhold til litra  

 c) eller d) skal De Forenede Nationers generalsekretær i samråd  

 med parterne i tvisten foretage de nødvendige udpegninger fra den i  

 artikel 2 i dette bilag omhandlede liste.
 f)	Ledige pladser skal besættes på den måde, der er  

 foreskrevet for den oprindelige udpegning.
g)	To eller flere parter, som ved aftale bestemmer, at de har  

 sammenfaldende interesser, skal udpege to forligsmænd i  

 fællesskab.
I tilfælde, hvor to eller flere parter har  

 forskellige interesser, eller hvor der er uenighed om, hvorvidt de har  

 sammenfaldende interesser, skal de udpege forligsmænd hver for sig.
 h)	I tvister, der omfatter flere end to parter, der har forskellige  

 interesser, eller hvor der er uenighed om, hvorvidt de har sammenfaldende  

 interesser, skal parterne anvende litra a) til f) i det omfang, det er  

 muligt.
Artikel 4 Procedureregler Forligskommissionen fastsætter selv sine procedureregler, medmindre  

 parterne aftaler andet.
Kommissionen kan med samtykke fra parterne i tvisten  

 opfordre enhver deltagende stat til at indgive sine synspunkter mundtligt  

 eller skriftligt til den.
Kommissionens afgørelser vedrørende  

 proceduremæssige anliggender, beretningen og henstillingerne skal  

 vedtages med et flertal af dens medlemmer.
Artikel 5 Mindelig afgørelse Kommissionen kan henlede parternes opmærksomhed på  

 foranstaltninger, der vil kunne fremme en mindelig afgørelse af  

 tvisten.
Artikel 6 Kommissionens funktioner Kommissionen skal høre parterne, undersøge deres  

 påstande og indsigelser samt fremsætte forslag over for parterne  

 med henblik på at nå til en mindelig afgørelse.
Artikel 7 Beretning 1. Kommissionen skal aflægge beretning inden 12 måneder efter  

 sin nedsættelse.
Dens beretning skal gengive alle aftaler, der er  

 indgået, og, såfremt aftale ikke opnås, dens konklusioner i  

 alle faktiske eller retlige spørgsmål, der er relevante for  

 tvisten samt sådanne henstillinger, som kommissionen skønner  

 egnede med henblik på en mindelig afgørelse.
Beretningen skal  

 deponeres hos De forenede Nationers generalsekretær og skal  

 omgående af denne sendes til parterne i tvisten.
 2. Kommissionens beretning, herunder dens konklusioner eller  

 henstillinger, er ikke bindende for parterne.
Artikel 8 Afslutning Forhandlingerne er afsluttet, når en bilæggelse er nået,  

 når parterne har accepteret eller en part har afvist beretningens  

 henstillinger ved en skriftlig meddelelse stilet til De Forenede Nationers  

 generalsekretær, eller når en periode på tre måneder  

 er forløbet fra datoen for fremsendelsen af beretningen til  

 parterne.
Artikel 9 Honorarer og udgifter Kommissionens honorarer og udgifter skal afholdes af parterne i  

 tvisten.
Artikel 10 Parternes ret til at ændre procedure Parterne i tvisten kan ved en aftale, der kun gælder for den  

 pågældende tvist, ændre enhver bestemmelse i dette  

 bilag.
AFSNIT 2 TVUNGEN INDBRINGELSE TIL BEHANDLING VED FORLIGSPROCEDURE I  

 HENHOLD TIL KAPITEL XV, AFSNIT 3 Artikel 11 Indledning af forhandlinger 1. En part i en tvist, som i overensstemmelse med kapitel XV, afsnit 3,  

 kan underkastes forligsprocedure i henhold til nærværende afsnit,  

 kan indlede forhandlingerne ved en skriftlig meddelelse stilet til den anden  

 part eller de andre parter i tvisten.
 2. Enhver part i tvisten, som har modtaget meddelelse i henhold til  

 stk. 1, skal være forpligtet til at lade sig underkaste  

 sådan forligsprocedure.
Artikel 12 Undladelse af at svare eller lade sig underkaste  

 forligsprocedure Det forhold, at en eller flere parter i en tvist undlader at svare  

 på en meddelelse om iværksættelse af forhandlinger eller at  

 underkaste sig sådanne forhandlinger, skal ikke være en hindring  

 for disse forhandlinger.
Artikel 13 Kompetence Uenighed om, hvorvidt en forligskommission, der fungerer i henhold til  

 dette afsnit, har kompetence, skal afgøres af den  

 pågældende kommission.
Artikel 14 Anvendelse af afsnit 1 Artikel 2 til 10 i afsnit 1 i dette bilag finder anvendelse med forbehold  

 af nærværende afsnit.
Bilag VI STATUT FOR DEN INTERNATIONALE HAVRETSDOMSTOL Artikel 1 Almindelige bestemmelser 1. Den internationale Havretsdomstol skal oprettes og virke i  

 overensstemmelse med bestemmelserne i denne konvention og denne statut.
 2. Domstolens sæde skal være i Den frie hansestad Hamborg i  

 Forbundsrepublikken Tyskland.
 3. Domstolen kan træde sammen og udøve sin virksomhed  

 andetsteds, når som helst den anser det for ønskeligt.
 4. Indbringelse af en tvist for Domstolen skal ske i henhold til  

 bestemmelserne i kapitel XI og XV.
AFSNIT 1 DOMSTOLENS ORGANISATION Artikel 2 Sammensætning 1. Domstolen skal sammensættes af 21 uafhængige medlemmer, der  

 vælges blandt personer, der nyder den højeste anseelse i  

 henseende til upartiskhed og hæderlighed, og som er i besiddelse af  

 anerkendt sagskundskab i havretsspørgsmål.
 2. Det skal sikres, at der i Domstolen som helhed er en  

 repræsentation af de væsentligste retssystemer i verden samt en  

 ligelig geografisk fordeling.
Artikel 3 Medlemmer 1. Der må i Domstolen ikke være to medlemmer, som er  

 statsborgere i den samme stat.
En person, som, med henblik på  

 medlemskab af Domstolen, kunne betragtes som statsborger i mere end en stat,  

 anses som statsborger i den stat, i hvilken han sædvanligvis  

 udøver borgerlige og politiske rettigheder.
 2. Der må ikke være færre end tre medlemmer fra hver  

 geografisk gruppe som fastsat af De Forenede Nationers generalforsamling.
Artikel 4 Indstilling og valg 1. Hver deltagende stat kan ikke indstille flere end to personer, der skal  

 have de i artikel 2 i dette bilag foreskrevne kvalifikationer.
Medlemmerne af  

 Domstolen skal vælges på grundlag af en liste over således  

 indstillede personer.
2. Senest tre måneder inden datoen for valget skal ved det  

 første valg De Forenede Nationers generalsekretær og ved  

 efterfølgende valg Domstolens justitssekretær skriftlig opfordre  

 de deltagende stater til, inden for en frist af to måneder, at indgive  

 deres indstillinger til medlemmer til Domstolen.
Generalsekretæren  

 eller justitssekretæren skal udarbejde en liste i alfabetisk orden over  

 alle de personer, der således er indstillet, med angivelse af de  

 deltagende stater, der har foretaget indstillingen, og skal forelægge  

 den for de deltagende stater, inden den syvende dag i den sidste måned  

 før datoen for hvert valg.
 3. Det første valg skal afholdes inden seks måneder efter  

 datoen for denne konventions ikrafttræden.
4. Domstolens medlemmer vælges ved hemmelig afstemning.
Valg  

 foretages under et møde mellem de deltagende stater indkaldt af De  

 Forenede Nationers generalsekretær ved det første valg og ved  

 efterfølgende valg ved en fremgangsmåde, der er aftalt mellem de  

 deltagende stater.
På dette møde udgør to trediedele af  

 de deltagende stater et beslutningsdygtigt antal.
Som medlemmer af Domstolen  

 vælges de kandidater, som har opnået det største antal  

 stemmer og to trediedels flertal af stemmerne fra de deltagende stater, der  

 er til stede og stemmer, forudsat at et sådant flertal omfatter et  

 flertal af de deltagende stater.
Artikel 5 Funktionstid 1. Domstolens medlemmer skal vælges for ni år og kan  

 genvælges.
For så vidt angår de medlemmer, der er valgt ved  

 det første valg til Domstolen, skal funktionstiden for syv medlemmer  

 dog udløbe efter tre års forløb, og funktionstiden for  

 yderligere syv medlemmer efter seks års forløb.
 2. De medlemmer af Domstolen, hvis funktionstid udløber ved  

 afslutningen af de ovenfor nævnte begyndelsesperioder på tre  

 eller seks år, udpeges ved en lodtrækning, der skal foretages af  

 De Forenede Nationers generalsekretær umiddelbart efter, at det  

 første valg har fundet sted.
3. Medlemmerne af Domstolen skal fortsat udøve deres funktion,  

 indtil andre er valgt i deres sted.
Uanset sådant valg skal de afslutte  

 de retsforhandlinger, som de har påbegyndt før tidspunktet for  

 deres udskiftning.
 4. I tilfælde hvor et medlem af Domstolen trækker sig tilbage,  

 skal skriftlig meddelelse herom tilstilles Domstolens præsident.  

 Stillingen bliver ledig ved modtagelsen af brevet om tilbagetræden.
Artikel 6 Ledige pladser 1. Ledige pladser skal besættes på samme måde som  

 gældende for det første valg med forbehold af følgende  

 bestemmelser: Inden en måned efter at pladsen er blevet ledig, skal  

 justitssekretæren udsende de i artikel 4 i dette bilag fastsatte  

 opfordringer, og datoen for valget fastsættes af Domstolens  

 præsident efter samråd med de deltagende stater.
 2. Et medlem af Domstolen, som vælges i stedet for et medlem, hvis  

 funktionstid endnu ikke er udløbet, skal beklæde stillingen i  

 resten af forgængerens funktionstid.
Artikel 7 Uforenelig virksomhed 1. Intet medlem af Domstolen kan udøve nogen politisk eller  

 administrativ virksomhed eller være aktivt tilknyttet eller have  

 økonomiske interesser i nogen aktivitet i nogen virksomhed, der  

 beskæftiger sig med efterforskning eller udnyttelse af havets eller  

 havbundens ressourcer eller anden erhvervsmæssig udnyttelse af havet  

 eller havbunden.
 2. Intet medlem af Domstolen må udøve hvervet som agent,  

 rådgiver eller advokat i nogen sag.
 3. Ethvert tvivlstilfælde vedrørende disse  

 spørgsmål skal afgøres af et flertal af de øvrige  

 tilstedeværende medlemmer af Domstolen.
Artikel 8 Betingelser for medlemmers deltagelse i en konkret  

 sag 1. Intet medlem af Domstolen må deltage i afgørelsen af nogen  

 sag, i hvilken han tidligere har taget aktivt del som den ene af parternes  

 repræsentant, rådgiver eller advokat, eller som medlem af nogen  

 national eller international domstol eller i nogen anden egenskab.
 2. Såfremt et af Domstolens medlemmer af særlige grunde ikke  

 mener at burde tage del i pådømmelsen af en bestemt sag, skal  

 han meddele dette til Domstolens præsident.
 3. Såfremt Domstolens præsident finder, at et af Domstolens  

 medlemmer af særlige grunde ikke bør tage sæde i en  

 bestemt sag, skal han underrette den pågældende derom.
 4. Ethvert tvivlstilfælde vedrørende disse  

 spørgsmål skal afgøres af et flertal af de øvrige  

 tilstedeværende medlemmer af Domstolen.
Artikel 9 Følgen af ikke længere at opfylde de  

 stillede betingelser Såfremt de øvrige medlemmer af Domstolen er af den enstemmige  

 opfattelse, at et medlem ikke længere opfylder de stillede betingelser,  

 skal Domstolens præsident erklære pladsen for ledig.
Artikel 10 Privilegier og immuniteter Domstolens medlemmer skal under udøvelsen af deres hverv nyde  

 diplomatiske privilegier og immuniteter.
Artikel 11 Højtidelig erklæring fra medlemmer Ethvert medlem af Domstolen skal, før han påbegynder  

 udøvelsen af sin funktion, afgive en højtidelig erklæring  

 i et offentlig møde om at ville udføre sit hverv upartisk og  

 samvittighedsfuldt.
Artikel 12 Præsident, vicepræsident og  

 justitssekretær 1. Domstolen skal vælge sin præsident og vicepræsident  

 for tre år; de kan genvælges.
 2. Domstolen skal udnævne sin justitssekretær og kan  

 træffe bestemmelse om udnævnelse af sådanne andre  

 embedsmænd, som der måtte være behov for.
 3. Præsidenten og justitssekretæren skal have bopæl ved  

 Domstolens sæde.
Artikel 13 Beslutningsdygtighed 1. Alle de medlemmer af Domstolen, der er til rådighed, skal deltage  

 i retsmøderne.
Et antal af 11 valgte medlemmer kræves for at  

 gøre Domstolen beslutningsdygtig.
 2. Under hensyntagen til bestemmelserne i artikel 17 i dette bilag og til  

 afdelingernes effektive funktion som foreskrevet i artikel 14 og 15 i dette  

 bilag skal Domstolen fastslå, hvilke medlemmer, der er til  

 rådighed for at gøre Domstolen beslutningsdygtig i behandlingen  

 af en bestemt tvist.
 3. Alle tvister og anmodninger, der forelægges for Domstolen, skal  

 behandles og afgøres af den, medmindre artikel 14 i dette bilag finder  

 anvendelse, eller parterne anmoder om behandling i overensstemmelse med  

 artikel 15 i dette bilag.
Artikel 14 Afdelingen for Havbundstvister En afdeling for havbundstvister skal oprettes i overensstemmelse med  

 bestemmelserne i afsnit 4 i dette bilag.
Dens kompetence, beføjelser  

 og funktioner er fastlagt i kapitel XI, afsnit 5.
Artikel 15 Særlige afdelinger 1. Domstolen kan nedsætte sådanne afdelinger, bestående  

 af tre eller flere af dens medlemmer, som den anser for nødvendige til  

 behandling af bestemte kategorier af tvister.
 2. Såfremt parterne anmoder om det, skal Domstolen nedsætte en  

 afdeling til behandling af en bestemt tvist, der er indbragt for den.  

 Sammensætningen af en sådan afdeling skal afgøres af  

 Domstolen med parternes billigelse.
3. For at fremme en hurtig behandling af sagerne skal Domstolen hvert  

 år nedsætte en afdeling bestående af fem af dens valgte  

 medlemmer, som kan behandle og afgøre tvister efter en summarisk  

 procedure.
To alternative medlemmer skal udvælges for at kunne  

 træde i stedet for medlemmer, som er ude af stand til at deltage i en  

 bestemt retsforhandling.
 4. Tvister skal behandles og afgøres af de i denne artikel  

 omhandlede afdelinger, såfremt parterne fremsætter begæring  

 herom.
 5. En dom, som afsiges af de afdelinger, der er omhandlet i denne artikel  

 og i artikel 14 i dette bilag, skal betragtes som afsagt af Domstolen.
Artikel 16 Domstolens reglement Domstolen skal fastsætte regler for udøvelse af sin  

 virksomhed.
Den skal navnlig træffe bestemmelse om sin  

 forretningsorden.
Artikel 17 Medlemmers statsborgerskab 1. Medlemmer af Domstolen, som har samme statsborgerskab som en af  

 parterne i tvisten, skal bevare retten til at deltage som medlemmer af  

 Domstolen.
 2. Såfremt der i Domstolen under dennes behandling af en tvist  

 sidder et medlem, som har samme statsborgerskab som en af parterne, kan  

 enhver anden part i tvisten udpege en person til at deltage som medlem af  

 Domstolen.
 3. Såfremt der i Domstolen, under dennes behandling af en tvist,  

 ikke sidder noget medlem med samme statsborgerskab som parterne, kan hver af  

 disse parter udpege en person til at deltage som medlem af Domstolen.
4. Bestemmelserne i denne artikel skal finde anvendelse på de  

 afdelinger, der er omtalt i artikel 14 og 15 i dette bilag.
I sådanne  

 tilfælde skal præsidenten i samråd med parterne anmode de  

 medlemmer af Domstolen, der udgør afdelingen, om, i fornødent  

 omfang at overlade deres pladser til de medlemmer af Domstolen, som har samme  

 statsborgerskab som vedkommende parter og, hvis sådanne ikke findes  

 eller er forhindrede i at være til stede, til medlemmer, der er  

 specielt valgt af parterne.
5. Når flere parter har sammenfaldende interesser, skal de, for  

 så vidt angår de ovennævnte bestemmelser, kun anses som  

 én part.
Ethvert tvivlstilfælde herom afgøres af  

 Domstolen.
6. Medlemmer, som er udpeget på den i stk. 2, 3 og 4 omhandlede  

 måde, skal opfylde betingelserne i artikel 2, 8 og 11 i dette bilag.
De  

 deltager i sagens afgørelse på fuldkommen lige fod med deres  

 kolleger.
Artikel 18 Aflønning af medlemmer 1. Hvert valgt medlem af Domstolen skal modtage et årligt vederlag  

 og et særligt vederlag for hver dag, han udfører sine  

 funktioner, dog således at det samlede beløb, der udbetales til  

 et medlem som særligt vederlag i løbet af et år, ikke  

 overstiger størrelsen af det årlige vederlag.
 2. Præsidenten skal modtage et særligt årligt  

 vederlag.
 3. Vicepræsidenten skal modtage et særligt vederlag for hver  

 dag, han fungerer som præsident.
 4. Medlemmer, som udpeges i henhold til artikel 17 i dette bilag udover  

 Domstolens valgte medlemmer, skal modtage en godtgørelse for hver dag,  

 de udøver deres funktioner.
5. Disse lønninger, vederlag og godtgørelser skal  

 fastsættes fra tid til anden på møder mellem de deltagende  

 stater under hensyntagen til Domstolens arbejdsbyrde.
De kan ikke  

 nedsættes i løbet af funktionstiden.
 6. Justitssekretærens løn skal efter forslag fra Domstolen  

 fastsættes på møder mellem de deltagende stater.
 7. I forskrifter, vedtaget på møder mellem de deltagende  

 stater, fastsættes de betingelser, hvorunder der kan ydes pension til  

 Domstolens medlemmer og justitsekretær såvel som de betingelser,  

 hvorunder Domstolens medlemmer og justitssekretær skal have deres  

 rejseudgifter godtgjort.
 8. Disse lønninger, vederlag og godtgørelser skal være  

 fritaget for enhver beskatning.
Artikel 19 Domstolens udgifter 1. Domstolens udgifter skal afholdes af de deltagende stater og af  

 Myndigheden på de vilkår og på den måde, som  

 besluttes på møder mellem de deltagende stater.
 2. I tilfælde, hvor en anden enhed end en deltagende stat eller  

 Myndigheden er part i en tvist, der er indbragt for Domstolen, skal denne  

 fastsætte det beløb, som parten skal bidrage med til  

 dækning af Domstolens udgifter.
AFSNIT 2 KOMPETENCE Artikel 20 Adgang til Domstolen 1. Domstolen står åben for de deltagende stater.
 2. Domstolen står åben for andre enheder end deltagende stater  

 i enhver sag, der udtrykkeligt er omhandlet i kapitel XI eller i enhver sag,  

 der er indbragt i henhold til anden aftale, der giver Domstolen kompetence,  

 og som er godkendt af alle parter i tvisten.
Artikel 21 Kompetence Domstolens kompetence omfatter alle tvister og anmodninger, der er  

 indbragt for den i overensstemmelse med denne konvention, samt alle  

 spørgsmål, der er særligt omhandlet i enhver anden aftale,  

 som giver Domstolen kompetence.
Artikel 22 Indbringelse af tvister, der er omfattet af andre  

 aftaler Såfremt alle parter i en traktat eller en konvention, der allerede  

 er i kraft, og som vedrører det af denne konvention omfattede  

 sagsområde, er enige herom, kan enhver tvist vedrørende  

 fortolkningen eller anvendelsen af den pågældende traktat eller  

 konvention forelægges for Domstolen i overensstemmelse med en  

 sådan aftale.
Artikel 23 Anvendelig ret Domstolen afgør alle tvister og anmodninger i overensstemmelse med  

 artikel 293.
AFSNIT 3 PROCEDURE Artikel 24 Indledning af retsforhandlinger 1. Tvister kan indbringes for Domstolen enten ved meddelelse om en  

 særlig aftale eller ved skriftlig anmodning, stilet til  

 justitssekretæren.
I begge tilfælde skal tvistens genstand og  

 dens parter angives.
 2. Justitssekretæren skal ufortøvet give meddelelse om den  

 særlige aftale eller om anmodningen til alle berørte parter.
 3. Justitssekretæren skal ligeledes give meddelelse til alle  

 deltagende stater.
Artikel 25 Foreløbige foranstaltninger 1. I overensstemmelse med artikel 290 skal Domstolen og Afdelingen for  

 Havbundstvister have beføjelse til at foreskrive foreløbige  

 foranstaltninger.
2. Såfremt Domstolen ikke er trådt sammen, eller der ikke er  

 et tilstrækkeligt antal medlemmer til stede til at gøre den  

 beslutningsdygtig, skal de foreløbige foranstaltninger foreskrives af  

 den afdeling, der i henhold til artikel 15, stk. 3, i dette bilag  

 behandler tvister efter en summarisk procedure.
Uanset artikel 15,  

 stk. 4, i dette bilag kan sådanne foreløbige  

 foranstaltninger vedtages efter anmodning af enhver part i tvisten.
De skal  

 være underkastet Domstolens vurdering og prøvelse.
Artikel 26 Mundtlig forhandling 1. Den mundtlige forhandling skal ledes af præsidenten eller i hans  

 fravær af vicepræsidenten.
Hvis begge er forhindrede, skal den  

 ledes af den ældste af de tilstedeværende dommere.
 2. Den mundtlige forhandling skal være offentlig, medmindre  

 Domstolen beslutter andet, eller parterne begærer, at offentligheden  

 ikke får adgang.
Artikel 27 Sagens gang Domstolen skal fastsætte forskrifter for sagens gang, bestemme i  

 hvilken form og med hvilke frister hver part skal afslutte sin fremstilling,  

 samt træffe alle foranstaltninger vedrørende  

 bevisoptagelsen.
Artikel 28 Udeblivelse I tilfælde hvor den ene af parterne ikke giver møde for  

 Domstolen eller undlader at forsvare sin sag, kan den anden part anmode  

 Domstolen om at fortsætte retsforhandlingen og træffe  

 afgørelse.
En parts fravær eller undladelse af at føre  

 sin sag skal ikke udgøre en hindring for retsforhandlingerne.
Forinden  

 Domstolen træffer sin afgørelse, skal den forvisse sig om, ikke  

 alene at den har kompetence i tvisten, men også at kravet er sagligt og  

 retligt velbegrundet.
Artikel 29 Flertalsafgørelse 1. Alle spørgsmål skal afgøres ved stemmeflerhed  

 blandt de tilstedeværende medlemmer af Domstolen.
 2. I tilfælde af stemmelighed skal præsidenten eller hans  

 stedfortræder have den afgørende stemme.
Artikel 30 Dom 1. Dommen skal begrundes.
 2. Den skal angive navnene på de medlemmer af Domstolen, der har  

 deltaget i afgørelsen.
 3. Såfremt dommen ikke, helt eller delvist, udtrykker  

 domstolsmedlemmernes enstemmige opfattelse, skal ethvert medlem have ret til  

 at afgive en dissens.
4. Dommen skal undertegnes af præsidenten og  

 justitssekretæren.
Den skal oplæses i et offentligt  

 retsmøde, hvortil tvistens parter på behørig måde  

 er blevet indkaldt.
Artikel 31 Anmodning om intervention 1. Såfremt en deltagende stat finder, at den har en retlig  

 interesse, som kan berøres af afgørelsen i en tvist, kan den  

 rette anmodning til Domstolen om tilladelse til at intervenere.
 2. Domstolen skal træffe afgørelse om anmodningen.
 3. Såfremt en anmodning om intervention efterkommes, skal Domstolens  

 afgørelse i den pågældende tvist være bindende for  

 den intervenerende deltagende stat for så vidt som den vedrører  

 spørgsmål, med hensyn til hvilke den pågældende stat  

 intervenerede.
Artikel 32 Ret til intervention i sager vedrørende  

 fortolkning eller anvendelse 1. Når der opstår spørgsmål om fortolkning eller  

 anvendelse af denne konvention, skal justitssekretæren ufortøvet  

 underrette de deltagende stater herom.
 2. Når der i henhold til artikel 21 og 22 i dette bilag opstår  

 spørgsmål om fortolkning eller anvendelse af en international  

 aftale, skal justitssekretæren underrette alle parterne i denne  

 aftale.
3. Enhver af de i stk. 1 og 2 omhandlede stater og parter har ret til  

 at intervenere i retsforhandlingerne.
Såfremt denne adgang benyttes,  

 skal den i afgørelsen indeholdte fortolkning ligeledes være  

 bindende for vedkommende stat eller part.
Artikel 33 Afgørelsers endelighed og retsvirkning 1. Domstolens afgørelse er endelig og skal efterkommes af alle  

 tvistens parter.
 2. Sådan afgørelse har kun retsvirkning mellem parterne og i  

 den pågældende tvist.
 3. Såfremt der opstår uenighed om afgørelsens  

 forståelse eller rækkevidde, skal Domstolen fortolke den på  

 begæring af enhver part.
Artikel 34 Sagsomkostninger Medmindre Domstolen træffer anden bestemmelse, skal hver part  

 afholde sine egne sagsomkostninger.
AFSNIT 4 AFDELINGEN FOR HAVBUNDSTVISTER Artikel 35 Sammensætning 1. Den i artikel 14 i dette bilag omhandlede Afdeling for Havbundstvister  

 skal sammensættes af 11 medlemmer udvalgt af et flertal af Domstolens  

 valgte medlemmer blandt dens egne medlemmer.
2. Ved valget af afdelingens medlemmer skal det sikres, at de  

 væsentlige retssystemer i verden er repræsenteret, og at der er  

 en ligelig geografisk fordeling.
Myndighedens Forsamling kan vedtage  

 generelle henstillinger vedrørende sådan repræsentation og  

 fordeling.
 3. Afdelingens medlemmer skal vælges hvert tredie år og kan  

 genvælges for en yderligere periode.
 4. Afdelingen skal blandt sine medlemmer vælge sin præsident,  

 som skal virke i den periode, for hvilken afdelingen er blevet valgt.
 5. Såfremt nogen retsforhandlinger ikke er afsluttet ved  

 udløbet af en treårig periode, for hvilken afdelingen er blevet  

 valgt, skal den fuldføre disse i sin oprindelige  

 sammensætning.
 6. I tilfælde af, at en plads i afdelingen bliver ledig, skal  

 Domstolen blandt sine medlemer vælge en efterfølger, som skal  

 beklæde stillingen i resten af forgængerens funktionstid.
 7. Et antal på syv af de af Domstolen valgte medlemmer kræves  

 for at gøre afdelingen beslutningsdygtig.
Artikel 36 Ad hoc afdelinger 1. Afdelingen for Havbundstvister skal nedsætte en ad hoc afdeling  

 bestående af tre af sine medlemmer med henblik på behandling af  

 en særlig tvist, som er indbragt for den i overensstemmelse med artikel  

 188, stk, 1, litra b). Sammensætningen af en sådan afdeling skal  

 med parternes godkendelse bestemmes af Afdelingen for Havbundstvister.
2. Såfremt parterne er uenige i sammensætningen af en ad hoc  

 afdeling, skal hver part i tvisten udpege et medlem, og det tredie medlem  

 skal udpeges af dem i fællesskab.
Hvis de ikke kan blive enige, eller  

 hvis en part forsømmer at foretage en udpegning, skal  

 præsidenten for Afdelingen for Havbundstvister efter konsultationer med  

 parterne omgående foretage sådan udpegning af det eller de  

 manglende medlemmer blandt medlemmerne af Afdelingen for Havbundstvister.
 3. Medlemmerne af ad hoc afdelingen må ikke være i tjeneste  

 hos eller have samme statsborgerskab som nogen af tvistens parter.
Artikel 37 Adgang Afdelingen skal stå åben for de deltagende stater, Myndigheden  

 og de andre enheder, omhandlet i kapitel XI, afsnit 5.
Artikel 38 Anvendelig ret Udover artikel 293 skal afdelingen anvende:
a)	Myndighedens regler, forskrifter og procedurer vedtaget i  

 overensstemmelse med denne konvention; samt b)	vilkår i kontrakter vedrørende aktiviteter i  

 Området i sager, der vedrører sådanne  

 kontrakter.
Artikel 39 Håndhævelse af afdelingens  

 afgørelser Afdelingens afgørelser skal kunne håndhæves på de  

 deltagende staters territorium på samme måde, som domme eller  

 kendelser afsagt af den højeste domstol i den deltagende stat,  

 på hvis territorium der søges om håndhævelse.
Artikel 40 Anvendelse af andre afsnit i dette bilag 1. De andre afsnit i dette bilag, som ikke er uforenelige med dette  

 afsnit, finder anvendelse på afdelingen.
 2. Under udøvelsen af sine funktioner vedrørende responsa  

 skal afdelingen lade sig vejlede af bestemmelserne i dette bilag  

 vedrørende Domstolens procedure i den udstrækning, som den anser  

 dem for anvendelige.
AFSNIT 5 ÆNDRINGER Artikel 41 Ændringer 1. Bortset fra ændringer til afsnit 4 kan ændringer til dette  

 bilag kun vedtages i overensstemmelse med artikel 313 eller ved konsensus  

 under en konference sammenkaldt i overensstemmelse med denne konvention.
 2. Ændringer til afsnit 4 kan kun vedtages i overensstemmelse med  

 artikel 314.
 3. Domstolen kan ved skriftlig henvendelse til de deltagende stater  

 foreslå sådanne ændringer til nærværende  

 statut, som den skønner påkrævet med henblik på  

 behandling i overensstemmelse med stk. 1 og 2.
Bilag VII VOLDGIFT Artikel 1 Indledning af retsforhandlinger Enhver part i en tvist kan ved skriftlig meddelelse til tvistens anden  

 part eller andre parter indbringe tvisten til behandling ved den i dette  

 bilag fastsatte voldgiftsprocedure, jf. dog bestemmelserne i kapitel XV.  

 Meddelelsen skal være ledsaget af en formulering af kravet og de  

 grunde, hvorpå det støttes.
Artikel 2 Liste over voldgiftsmænd 1. En liste over voldgiftsmænd skal udarbejdes af og føres af  

 De Forenede Nationers generalsekretær.
Hver deltagende stat skal  

 være berettiget til at indstille fire voldgiftsmænd, som alle  

 skal have erfaring i maritime anliggender og nyde den højeste anseelse  

 for upartiskhed, dygtighed og hæderlighed.
Navnene på de  

 således indstillede personer skal udgøre listen.
 2. Såfremt antallet af de af en deltagende stat indstillede  

 voldgiftsmænd, som er opført på den således  

 sammensatte liste, på noget tidspunkt bliver mindre end fire, skal  

 denne deltagende stat være berettiget til at foretage yderligere  

 indstillinger i fornødent omfang.
 3. Navnet på en voldgiftsmand skal forblive på listen, indtil  

 det trækkes tilbage af den deltagende stat, som foretog indstillingen,  

 idet dog en sådan voldgiftsmand skal fortsætte i sit hverv i  

 enhver voldgiftsdomstol, hvortil han er udpeget, indtil afslutningen af de  

 retsforhandlinger, som føres for denne voldgiftsdomstol.
Artikel 3 Nedsættelse af voldgiftsdomstolen Med henblik på retsforhandlinger i henhold til dette bilag skal  

 voldgiftsdomstolen, medmindre parterne aftaler andet, nedsættes som  

 følger:
 a)	Voldgiftsdomstolen skal bestå af fem medlemmer, jf. dog litra  

 g).
b)	Den part, som indleder voldgiftsproceduren, skal udpege et medlem,  

 der fortrinsvis skal vælges fra den i artikel 2 i dette bilag  

 omhandlede liste, og som kan have partens statsborgerskab.
Udpegningen skal  

 fremgå af den i artikel 1 i dette bilag omhandlede meddelelse.
c)	Den anden part i tvisten skal inden 30 dage efter modtagelsen af den  

 i artikel 1 i dette bilag omhandlede meddelelse udpege et medlem, der  

 fortrinsvis skal vælges fra listen, og som kan have partens  

 statsborgerskab.
Såfremt udpegningen ikke er foretaget inden  

 udløbet af denne periode, kan den part, som indleder  

 voldgiftsproceduren, inden to uger efter udløbet af nævnte  

 periode anmode om, at udpegningen sker i overensstemmelse med litra e).
d)	De tre andre medlemmer skal udpeges efter aftale mellem parterne.
De  

 skal fortrinsvis vælges fra listen og skal være statsborgere i  

 tredielande, medmindre parterne aftaler andet.
Tvistens parter skal udpege  

 voldgiftsdomstolens præsident blandt disse tre medlemmer.
Såfremt  

 parterne inden for en periode på 60 dage fra datoen for modtagelse af  

 den i artikel 1 i dette bilag omhandlede meddelelse ikke er i stand til at  

 nå til aftale om udpegningen af et eller flere af de medlemmer af  

 domstolen, som skal udpeges efter aftale, eller om udpegningen af  

 præsidenten, skal den resterende udpegning eller de resterende  

 udpegninger ske i overensstemmelse med litra e), efter anmodning fra en af  

 tvistens parter.
En sådan anmodning skal fremsættes inden for to  

 uger efter udløbet af den nævnte periode på 60 dage.
e)	Medmindre parterne aftaler, at enhver udpegning i henhold til litra  

 c) og d) skal foretages af en person eller en trediestat, som parterne har  

 valgt, skal præsidenten for Den Internationale Havretsdomstol foretage  

 de nødvendige udpegninger.
Såfremt præsidenten er ude af  

 stand til at handle i henhold til dette litra eller har samme statsborgerskab  

 som en af tvistens parter, skal udpegningen foretages af det i anciennitet  

 nærmest følgende medlem af Den Internationale Havretsdomstol,  

 som er til rådighed og ikke har det samme statsborgerskab som en af  

 parterne.
De i dette litra nævnte udpegninger skal foretages fra den i  

 artikel 2 i dette bilag omhandlede liste inden for en periode på 30  

 dage efter modtagelsen af anmodningen og i samråd med parterne.
De  

 således udpegede medlemmer skal have forskelligt statsborgerskab og  

 må ikke være i tjeneste hos en af parterne, almindeligvis  

 bosiddende på et af parternes territorier eller have en af disse  

 parters statsborgerskab.
 f)	Ledige pladser skal besættes på den måde, som er  

 foreskrevet for den oprindelige udpegning.
g)	Parter, som har sammenfaldende interesser, skal efter aftale udpege  

 et medlem til domstolen i fællesskab.
I tilfælde, hvor der er  

 flere parter, som har forskellige interesser, eller i tilfælde, hvor  

 der er uenighed om, hvorvidt de har sammenfaldende interesser, skal hver af  

 dem udpege et medlem af domstolen.
Antallet af medlemmer til domstolen, som  

 er særskilt udpeget af parterne, skal altid være én mindre  

 end antallet af de medlemmer til domstolen, som partene har udpeget i  

 fællesskab.
 h)	I tvister, som omfatter mere end to parter, skal bestemmelserne i  

 litra a) til f) finde anvendelse i størst mulig  

 udstrækning.
Artikel 4 Voldgiftsdomstolens funktioner En voldgiftsdomstol, som er nedsat i henhold til artikel 3 i dette bilag,  

 skal virke i overensstemmelse med dette bilag og de øvrige  

 bestemmelser i denne konvention.
Artikel 5 Procedure Medmindre tvistens parter træffer anden aftale, skal  

 voldgiftsdomstolen fastsætte sin egen procedure, som skal sikre hver  

 part fuld mulighed for at blive hørt og fremlægge sin sag.
Artikel 6 Pligter for tvistens parter Tvistens parter skal lette voldgiftsdomstolens arbejde og skal især,  

 i overensstemmelse med deres lovgivning og under anvendelsen af alle til  

 rådighed stående midler:
a)	forsyne domstolen med alle relevante dokumenter, faciliteter og  

 oplysninger; og b)	sætte domstolen i stand til i fornødent omfang at  

 indkalde vidner eller eksperter og modtage deres udsagn samt at aflægge  

 besøg i de lokaliteter, som sagen vedrører.
Artikel 7 Udgifter Medmindre voldgiftsdomstolen træffer anden beslutning som  

 følge af sagens særlige beskaffenhed, skal domstolens udgifter,  

 herunder aflønning af dens medlemmer, bæres ligeligt af tvistens  

 parter.
Artikel 8 Det krævede flertal til afgørelser Voldgiftsdomstolens afgørelser skal træffes ved et flertal af  

 medlemmernes stemmer.
Fravær eller undladelse af at stemme hos mindre  

 end halvdelen af medlemmerne skal ikke udgøre en hindring for, at  

 domstolen kan træffe afgørelse.
I tilfælde af stemmelighed  

 skal præsidenten have den afgørende stemme.
Artikel 9 Udeblivelse Hvis en af tvistens parter ikke giver møde for voldgiftsdomstolen  

 eller undlader at forsvare sin sag, kan den anden part anmode domstolen om at  

 fortsætte retsforhandlingerne og afgive sin kendelse.
En parts  

 fravær eller undladelse af at forsvare sin sag udgør ikke en  

 hindring for retsforhandlingerne.
Forinden voldgiftsdomstolen afgiver sin  

 kendelse, skal den ikke alene forvisse sig om, at den har kompetence i  

 tvisten, men også om, at kravet er sagligt og retligt velbegrundet.
Artikel 10 Kendelse Voldgiftsdomstolens kendelse skal alene vedrøre tvistens substans  

 og angive hvorpå den begrundes.
Den skal indeholde navnene på de  

 medlemmer, som har deltaget, samt datoen for kendelsen.
Ethvert af domstolens  

 medlemmer kan til kendelsen vedføje en individuel eller dissentierende  

 holdning.
Artikel 11 Kendelsens endelighed Kendelsen skal være endelig og inappellabel, medmindre tvistens  

 parter på forhånd har indgået aftale om en appelprocedure.  

 Den skal efterkommes af alle tvistens parter.
Artikel 12 Kendelsens fortolkning og gennemførelse 1. Enhver uoverensstemmelse, som kan opstå mellem tvistens parter  

 vedrørende fortolkningen eller måden, på hvilken kendelsen  

 skal gennemføres, kan af enhver af parterne forelægges til  

 afgørelse for den voldgiftsdomstol, som afgav kendelsen.
I dette  

 øjemed skal enhver ledig plads i domstolen besættes på den  

 måde, som er forskrevet for den oprindelige udpegning af domstolens  

 medlemmer.
 2. Enhver sådan uoverensstemmelse kan efter aftale mellem alle  

 tvistens parter forelægges for en anden domstol ifølge artikel  

 287.
Artikel 13 Anvendelse på andre enheder end deltagende  

 stater Bestemmelserne i dette bilag skal finde tilsvarende anvendelse på  

 enhver tvist, som omfatter andre enheder end deltagende stater.
Bilag VIII SÆRLIG VOLDGIFTPROCEDURE Artikel 1 Indledning af retsforhandlinger Enhver part i en tvist vedrørende fortolkningen eller anvendelsen  

 af denne konventions artikler, som vedrører 1) fiskeri, 2) beskyttelse  

 og bevarelse af havmiljøet, 3) videnskabelig havforskning eller 4)  

 sejlads, herunder forurening fra fartøjer og ved dumpning, kan ved  

 skriftlig meddelelse til tvistens anden part eller parter indbringe tvisten  

 til behandling ved den særlige voldgiftsprocedure, foreskrevet i dette  

 bilag, jf. dog kapitel XV.
Meddelelsen skal være ledsaget af en  

 formulering af kravet og de grunde, hvorpå det støttes.
Artikel 2 Liste over eksperter 1. En liste over eksperter skal oprettes og føres med hensyn til  

 ethvert af områderne 1) fiskeri, 2) beskyttelse og bevarelse af  

 havmiljøet, 3) videnskabelig havforskning og 4) sejlads, herunder  

 forurening fra fartøjer og ved dumpning.
 2. Listen over eksperter skal inden for området fiskeri udarbejdes  

 og føres af De Forenede Nationers Fødevare og  

 Landbrugsorganisation, inden for området beskyttelse og bevarelse af  

 havmiljøet af De Forenede Nationers Miljøprogram, inden for  

 området videnskabelig havforskning af Den Internationale Oceanografiske  

 Kommission, inden for området sejlads, herunder forurening fra  

 fartøjer eller ved dumpning, af Den Internationale  

 Søfartsorganisation, eller i hvert enkelt tilfælde af  

 vedkommende relevante underordnede organ, til hvilket en sådan  

 organisation, program eller kommission har delegeret denne funktion.
3. Enhver deltagende stat skal inden for hvert område være  

 berettiget til at indstille to eksperter, hvis kompetence inden for et  

 sådant områdes juridiske, videnskabelige eller tekniske aspekter  

 er fastslået og almindeligt anerkendt, og som nyder den højeste  

 anseelse for upartiskhed og hæderlighed.
Navnene på de  

 således indstillede personer inden for hvert område skal  

 udgøre den pågældende liste.
 4. Såfremt antallet af de af en deltagende stat indstillede  

 eksperter, som er opført på den således sammensatte liste,  

 på noget tidspunkt bliver mindre end to, skal denne deltagende stat, i  

 fornødent omfang, være berettiget til at foretage yderligere  

 indstillinger.
 5. Navnet på en ekspert skal forblive på listen, indtil det  

 trækkes tilbage af den deltagende stat, som foretog indstillingen, idet  

 dog en sådan ekspert skal fortsætte i sit hverv i enhver  

 særlig voldgiftsdomstol, hvortil han er udpeget, indtil afslutningen af  

 de retsforhandlinger, som føres for denne særlige  

 voldgiftsdomstol.
Artikel 3 Nedsættelse af den særlige  

 voldgiftsdomstol Med henblik på retsforhandlinger i henhold til dette bilag skal,  

 medmindre parterne aftaler andet, den særlige voldgiftsdomstol  

 nedsættes som følger:
 a)	Med forbehold af litra g) skal den særlige voldgiftsdomstol  

 bestå af fem medlemmer.
 b)	Den part, som indleder voldgiftsproceduren, skal udpege to  

 medlemmer, som fortrinsvis skal vælges fra den eller de i artikel 2 i  

 dette bilag omhandlede relevante liste eller lister, som vedrører  

 tvistens genstand, og hvoraf det ene medlem kan have partens statsborgerskab.  

 Udpegningerne skal være indeholdt i den i artikel 1 i dette bilag  

 omhandlede meddelelse.
c)	Den anden part i tvisten skal inden 30 dage efter modtagelsen af den  

 i artikel 1 i dette bilag omhandlede meddelelse udpege to medlemmer, som  

 fortrinsvis skal vælges fra den eller de relevante liste eller lister,  

 som vedrører tvistens genstand, og hvoraf et kan have partens  

 statsborgerskab.
Såfremt udpegningerne ikke er foretaget inden  

 udløbet af denne periode, kan den part, som indleder  

 voldgiftsproceduren, inden to uger efter udløbet af nævnte  

 periode anmode om, at udpegningerne foretages i overensstemmelse med litra  

 e).
d)	Tvistens parter skal efter aftale udpege den særlige  

 voldgiftsdomstols præsident, som fortrinsvis skal vælges fra den  

 relevante liste, og som skal være statsborger i en trediestat,  

 medmindre parterne aftaler andet.
Såfremt parterne, inden for en  

 periode på 30 dage fra datoen for modtagelsen af den i artikel 1 i  

 dette bilag omhandlede meddelelse, ikke er i stand til at nå til aftale  

 om udpegningen af præsidenten, skal en sådan udpegning foretages  

 i overensstemmelse med litra e), efter anmodning fra en af tvistens parter.  

 En sådan anmodning skal fremsættes inden for to uger efter  

 udløbet af nævnte periode på 30 dage.
e)	Medmindre parterne aftaler, at udpegningen skal foretages af en  

 person eller af en trediestat, som parterne har valgt, skal De Forenede  

 Nationers generalsekretær foretage de fornødne udpegninger inden  

 30 dage efter modtagelsen af en anmodning i henhold til litra c) og d). De i  

 dette litra nævnte udpegninger skal foretages fra den eller de i  

 artikel 2 i dette bilag omhandlede relevante liste eller lister over  

 eksperter i samråd med tvistens parter og vedkommende internationale  

 organisationer.
De således udpegede medlemmer skal have forskelligt  

 statsborgerskab og må ikke være i tjeneste hos en af parterne,  

 almindeligvis bosiddende på et af parternes territorier eller have en  

 af disse parters statsborgerskab.
 f)	Ledige pladser skal besættes på den måde, som er  

 foreskrevet for den oprindelige udpegning.
g)	Parter, som har sammenfaldende interesser, skal efter aftale udpege  

 to medlemmer til domstolen i fællesskab.
I tilfælde, hvor der er  

 flere parter, som har forskellige interesser, eller i tilfælde, hvor  

 der er uenighed om, hvorvidt de har sammenfaldende interesser, skal hver af  

 dem udpege et medlem til domstolen.
 h)	I tvister, som omfatter mere end to parter, skal bestemmelserne i  

 litra a) til f) finde anvendelse i størst mulig udstrækning.
Artikel 4 Almindelige bestemmelser Bilag VII, artikel 4 til 13 skal finde tilsvarende anvendelse på den  

 særlige voldgiftsprocedure i henhold til dette bilag.
Artikel 5 Undersøgelse af faktiske omstændigheder 1. Parterne i en tvist vedrørende fortolkningen eller anvendelsen  

 af denne konventions bestemmelser vedrørende 1) fiskeri, 2)  

 beskyttelse og bevarelse af havmiljøet, 3) videnskabelig havforskning  

 eller 4) sejlads, herunder forurening fra fartøjer og ved dumpning,  

 kan på ethvert tidspunkt enes om at anmode en særlig  

 voldgiftsdomstol, nedsat i overensstemmelse med artikel 3 i dette bilag, om  

 at gennemføre en undersøgelse og konstatere de faktiske  

 omstændigheder, som har givet anledning til tvisten.
 2. Medmindre parterne aftaler andet, skal konstateringen af de faktiske  

 omstændigheder foretaget af den særlige voldgiftsdomstol, som  

 virker i overensstemmelse med stk. 1, betragtes som værende  

 endelig mellem parterne.
 3. Såfremt alle tvistens parter fremsætter anmodning herom,  

 kan den særlige voldgiftsdomstol fremsætte henstillinger, som,  

 uden at have en kendelses retsvirkning, alene skal danne grundlag for  

 vedkommende parters gennemgang af de spørgsmål, som gav  

 anledning til tvisten.
 4. Med forbehold af stk. 2 skal den særlige voldgiftsdomstol,  

 medmindre parterne aftaler andet, virke i overensstemmelse med bestemmelserne  

 i dette bilag.
Bilag IX INTERNATIONALE ORGANISATIONERS DELTAGELSE Artikel 1 Terminologi I artikel 305 og i dette bilag betyder »international organisation« en  

 mellemstatslig organisation, dannet af stater, hvortil dens medlemsstater har  

 overdraget kompetence på områder, der falder ind under denne  

 konvention, herunder kompetencen til at indgå traktater på disse  

 områder.
Artikel 2 Undertegnelse En international organisation kan undertegne denne konvention,  

 såfremt et flertal af dens medlemsstater har undertegnet den.
En  

 international organisation skal på tidspunktet for undertegnelsen  

 afgive en erklæring, som nærmere angiver de områder,  

 omfattet af denne konvention, med hensyn til hvilke kompetence er blevet  

 overført til organisationen af dens medlemsstater, som har  

 undertegnet, samt arten og omfanget af denne kompetence.
Artikel 3 Formel bekræftelse og tiltrædelse 1. En international organisation kan deponere sit formelle  

 bekræftelsesinstrument eller sit tiltrædelsesinstrument,  

 såfremt et flertal af dens medlemsstater deponerer eller har deponeret  

 deres ratifikations- eller tiltrædelsesinstrumenter.
 2. Instrumenterne deponeret af den internationale organisation skal  

 indeholde de i artikel 4 og 5 i dette bilag krævede tilsagn og  

 erklæringer.
Artikel 4 Omfanget af deltagelse, rettigheder og forpligtelser 1. Det af en international organisation deponerede formelle  

 bekræftelsesinstrument eller tiltrædelsesinstrument skal  

 indeholde et tilsagn om accept af de rettigheder og forpligtelser, som  

 gælder for stater i henhold til denne konvention med hensyn til  

 områder, der er omfattet af den kompetence, som er overført til  

 organisationen af de af dens medlemsstater, som er parter i denne  

 konvention.
 2. En international organisation skal være part i denne konvention i  

 det omfang, den har kompetence, i overensstemmelse med de i artikel 5 i dette  

 bilag anførte erklæringer, meddelelser eller notifikationer.
3. På områder, med hensyn til hvilke kompetence er blevet  

 overført til den af dens medlemsstater, som er deltagende stater, skal  

 en international organisation udøve de rettigheder og opfylde de  

 forpligtelser, som disse medlemsstater ellers ville have i henhold til denne  

 konvention.
En international organisations medlemsstater må ikke  

 udøve den kompetence, som de har overdraget til den.
 4. En international organisations deltagelse må i intet  

 tilfælde medføre en forøgelse af den  

 repræsentation, som de af dens medlemsstater, som er deltagende stater,  

 ellers ville være berettiget til, herunder rettigheder med hensyn til  

 at træffe beslutninger.
 5. En international organisations deltagelse må i intet  

 tilfælde medføre, at der tildeles rettigheder i henhold til  

 denne konvention til de af organisationens medlemsstater, som ikke er  

 deltagende stater i denne konvention.
 6. I tilfælde af uoverensstemmelse mellem en international  

 organisations forpligtelser i henhold til denne konvention og dens  

 forpligtelser i henhold til aftalen om oprettelse af organisationen eller  

 nogen retsakt, der er afledt deraf, skal forpligtelserne i henhold til denne  

 konvention gå forud.
Artikel 5 Erklæringer, notifikationer og meddelelser 1. En international organisations formelle bekræftelsesinstrument  

 eller tiltrædelsesinstrument skal indeholde en erklæring, som  

 nærmere angiver de områder, omfattet af denne konvention, med  

 hensyn til hvilke kompetence er blevet overført til organisationen af  

 dens medlemsstater, som er deltagere i denne konvention.
 2. En medlemsstat i en international organisation skal, når den  

 ratificerer eller tiltræder denne konvention, eller når  

 organisationen deponerer sit formelle bekræftelsesinstrument eller  

 tiltrædelsesinstrument, afhængigt af, hvad der sker senest,  

 afgive en erklæring, der nærmere angiver de områder  

 omfattet af denne konvention, med hensyn til hvilke den har overdraget  

 kompetence til organisationen.
 3. Deltagende stater, der er medlemmer af en international organisation,  

 som er deltager i denne konvention, skal anses for at have kompetence  

 på alle områder inden for denne konvention, med hensyn til hvilke  

 overdragelse af kompetence til organisationen ikke er blevet særligt  

 erklæret, notificeret eller meddelt af sådanne stater i henhold  

 til denne artikel.
 4. Den internationale organisation og dens medlemsstater, som er  

 deltagende stater, skal straks notificere denne konventions depositar om  

 enhver ændring i kompetencefordelingen, som nærmere angivet i  

 erklæringerne i henhold til stk. 1 og 2, herunder om nye  

 kompetenceoverdragelser.
5. Enhver deltagende stat kan anmode en international organisation og dens  

 medlemsstater, som er deltagende stater, om oplysninger om, hvem der i  

 forholdet mellem organisationen og dens medlemsstater har kompetence  

 vedrørende ethvert særligt spørgsmål, som er  

 opstået.
Organisationen og de berørte medlemsstater skal meddele  

 sådanne oplysninger inden for en rimelig tid.
Den internationale  

 organisation og dens medlemsstater kan ligeledes på eget initiativ  

 meddele sådanne oplysninger.
 6. Erklæringer, notifikationer og meddelelser i henhold til denne  

 artikel skal nærmere angive den overdragne kompetences art og  

 omfang.
Artikel 6 Ansvar og erstatning 1. Parter, som har kompetence i henhold til artikel 5 i dette bilag, skal  

 være ansvarlige for manglende opfyldelse af forpligtelser eller nogen  

 anden overtrædelse af denne konvention.
2. Enhver deltagende stat kan anmode en international organisation eller  

 de af dens medlemsstater, som er deltagende stater, om oplysning om, hvem der  

 er ansvarlig i et bestemt tilfælde.
Organisationen og de berørte  

 medlemsstater skal meddele sådanne oplysninger.
Undladelse heraf inden  

 for en rimelig tid eller meddelelse af modstridende oplysninger skal  

 medføre solidarisk ansvar.
Artikel 7 Bilæggelse af tvister 1. Det står en international organisation frit for enten ved  

 deponeringen af dens formelle bekræftelsesinstrument eller  

 tiltrædelsesinstrument eller på ethvert tidspunkt herefter ved en  

 skriftlig erklæring at vælge en eller flere af de i artikel 287,  

 stk. 1, litra a), c) eller d), omhandlede bilæggelsesformer  

 vedrørende tvister om fortolkningen eller anvendelsen af denne  

 konvention.
 2. Kapitel XV finder tilsvarende anvendelse på enhver tvist mellem  

 parter i denne konvention, hvoraf den ene eller flere er internationale  

 organisationer.
3. Når en international organisation og en eller flere af dens  

 medlemsstater sammen er part i en tvist eller har sammenfaldende interesser,  

 skal organisationen antages at have accepteret den samme  

 bilæggelsesprocedure som disse medlemsstater.
I tilfælde, hvor en  

 medlemsstat alene har valgt Den Internationale Domstol i henhold til artikel  

 287, skal organisationen og den berørte medlemsstat dog anses for at  

 have accepteret voldgift i overensstemmelse med bilag VII, medmindre tvistens  

 parter aftaler andet.
Artikel 8 Anvendelse af kapitel XVII Kapitel XVII finder tilsvarende anvendelse på en international  

 organisation undtagen med hensyn til følgende:
a)	en international organisations formelle bekræftelsesinstrument  

 eller dens tiltrædelsesinstrument må ikke medregnes ved  

 anvendelsen af artikel 308, stk. 1; b)	i)	en international organisation skal have eksklusiv kompetence  

 med hensyn til anvendelsen af artikel 312 til 315, i det omfang den i henhold  

 til artikel 5 i dette bilag har kompetence over hele det sagsområde,  

 som ændringen omfatter; ii)	for så vidt angår anvendelse af artikel 316,  

 stk. 1, 2 og 3, betragtes en international organisations formelle  

 bekræftelsesinstrument eller dens tiltrædelsesinstrument til et  

 ændringsforslag, hvis hele indhold falder ind under den internationale  

 organisations kompetence i henhold til artikel 5 i dette bilag, som  

 ratifikations- eller tiltrædelsesinstrumentet for enhver medlemsstat,  

 som er deltagende stat.
 iii)	med hensyn til alle andre ændringer skal den internationale  

 organisations formelle bekræftelsesinstrument eller dens  

 tiltrædelsesinstrument ikke tages i betragtning ved anven delse af  

 artikel 316, stk. 1 og 2.
 c)	i)	En international organisation kan ikke opsige denne konvention  

 i overensstemmelse med artikel 317, hvis en af dens medlemsstater er  

 deltagende stat, og såfremt den fortsat opfylder de i artikel 1 i dette  

 bilag angivne kvalifikationer.
ii)	En international organisation skal opsige denne konvention,  

 når ingen af dens medlemsstater er deltagende stat, eller såfremt  

 den internationale organisation ikke længere opfylder de i artikel 1 i  

 dette bilag angivne kvalifikationer.
En sådan opsigelse skal  

 træde i kraft straks.
Oversættelse AFTALE  

 Af 28. juli 1994  

 vedrørende anvendelse af  

 Kapitel XI i  

 De Forenede Nationers Havretskonvention  

 af 10. december 1982 FN-resolution 48/263 af 28. juli 1994 om Aftalen vedrørende  

 anvendelse af kapitel XI i De Forenede Nationers Havretskonvention af 10.  

 december 1982 Generalforsamlingen, som er tilskyndet af ønsket om at opnå universel  

 tilslutning til De forenede Nationers Havretskonvention af 10. december  

 19824)  (herefter kaldet  

 »Konventionen«) og at fremme en passende repræsentation i de herved  

 oprettede institutioner, på ny bekræfter, at havbunden og dens undergrund, som  

 ligger uden for grænserne for national jurisdiktion (herefter kaldet  

 »Området«), såvel som ressourcerne i Området er  

 menneskehedens fælles arv, 5) erindrer, at Konventionen i kapitel XI og de tilhørende  

 bestemmelser (herefter kaldet »kapitel XI«) oprettede en ordning for  

 Området og dets ressourcer, bemærker den konsoliderede foreløbige endelige rapport  

 fra Den Forberedende Kommission for Den Internationale Havbundsmyndighed og  

 Den internationale Havretsdomstol6) erindrer sin resolution 48/28 fra 9. december 1993 om  

 havretten, erkender, at politiske og økonomiske ændringer,  

 herunder især den voksende tiltro til markedsprincipper, har  

 nødvendiggjort en genovervejelse af nogle aspekter af ordningen for  

 Området og dets ressourcer, bemærker, at Generalsekretæren i 1990 tog initiativ til  

 dialog med det formål at opnå universel tilslutning til  

 Konventionen, hilser Generalsekretærens rapport om resultatet af hans  

 uformelle konsultationer velkommen7) , der også indeholder et  

 aftaleudkast vedrørende anvendelsen af kapitel XI, betragter målsætningen om universel tilslutning til  

 Konventionen som lettest opnåelig, såfremt der vedtages en aftale  

 om anvendelse af kapitel XI, erkender nødvendigheden af at skabe mulighed for  

 foreløbig anvendelse af en sådan aftale fra tidspunktet for  

 Konventionens ikrafttræden den 16. november 1994, 1.	udtrykker sin påskønnelse af  

 Generalsekretæren for hans rapport om de uformelle konsultationer; 2.	bekræfter på ny, at De Forenede Nationers  

 Havretskonvention af 10. december 1982 har karakter af en helhed; 3.	vedtager Aftalen vedrørende anvendelsen af kapitel XI  

 i De Forenede Nationers Havretskonvention (herefter kaldet »Aftalen«), hvis  

 tekst er bilag til nærværende resolution; 4.	bekræfter, at Aftalen skal fortolkes og anvendes sammen  

 med kap.
XI som et enkelt instrument; 5.	betragter fremtidige ratifikationer eller formelle  

 bekræftelser eller tiltrædelser til Konventionen som udtryk for  

 samtykke i at være bundet af Aftalen, og at ingen stat eller enhed  

 må give sit samtykke til at være bundet af Aftalen, medmindre den  

 tidligere har givet eller samtidig giver sit samtykke til at være  

 bundet af Konventionen; 6.	opfordrer stater, der samtykker i vedtagelsen af Aftalen, til  

 at afholde sig fra enhver handling, der ville modarbejde Aftalens mål  

 eller hensigt; 7.	udtrykker sin tilfredshed med Konventionens  

 ikrafttræden den 16. november 1994; 8.	beslutter at finansiere de administrative udgifter til Den  

 Internationale Havbundsmyndighed i overensstemmelse med kapitel 1, artikel 14  

 i bilaget til Aftalen; 9.	anmoder Generalsekretæren om straks at overdrage  

 bekræftede genparter af Aftalen til de stater og enheder, der er  

 nævnt i dens artikel 3, med det formål at fremme universel  

 tilslutning til Konventionen og Aftalen, og at henlede opmærksomheden  

 på artikel 4 og 5 i Aftalen; 10.	anmoder endvidere Generalsekretæren om uopholdelig at  

 åbne Aftalen for undertegnelse i overensstemmelse med dens artikel 3; 11.	tilskynder alle de stater og enheder, der er nævnt i  

 Aftalens artikel 3, til at samtykke i dens foreløbige anvendelse fra  

 den 16. november 1994 og give udtryk for deres samtykke i at være  

 bundet af Aftalen snarest muligt; 12.	tilskynder endvidere alle de stater og enheder, som ikke  

 allerede har foretaget de nødvendige skridt til at ratificere, til  

 formelt at bekræfte eller tiltræde Konventionen, og om at  

 gøre dette snarest muligt med henblik på at sikre universel  

 deltagelse i Konventionen; 13.	opfordrer Den Forberedende Kommission for Den Internationale  

 Havbundsmyndighed og Den Internationale Havretsdomstol til at tage Aftalens  

 bestemmelser i betragtning, når den udarbejder sin endelige  

 rapport.
Bilag AFTALE VEDRØRENDE ANVENDELSEN AF KAPITEL XI I DE  

 FORENEDE NATIONERS HAVRETSKONVENTION AF 10. DECEMBER 1982 De i denne Aftale deltagende stater, som erkender, at De forenede Nationers Havretskonvention af 10.  

 december 1982 (herefter kaldet »Konventionen«) bidrager væsentligt til  

 opretholdelsen af fred, retfærdighed og fremskridt for alle jordens  

 folkeslag, som på ny bekræfter, at havbunden og dens undergrund,  

 som ligger uden for grænserne for national jurisdiktion (herefter  

 kaldet »Området«) såvel som Områdets ressourcer er  

 menneskehedens fælles arv, som er opmærksomme på Konventionens betydning for  

 beskyttelse og bevarelse af havmiljøet og den voksende bekymring for  

 det globale miljø, som har overvejet De Forenede Nationers Generalsekretærs  

 rapport om resultaterne af de uformelle konsultationer mellem staterne fra  

 1990 til 1994 om udestående spørgsmål vedrørende  

 Konventionens kapitel XI og tilknyttede bestemmelser (herefter kaldet  

 »Kapitel XI«), som konstaterer de politiske og økonomiske forandringer,  

 herunder markedsorienterede tiltag, som påvirker anvendelsen af Kapitel  

 XI, som ønsker at lette universel deltagelse i Konventionen, som vurderer, at en aftale vedrørende anvendelsen af Kapitel  

 XI bedst vil opfylde dette behov, er blevet enige om følgende:
Artikel 1 Anvendelse af Kapitel XI 1. De i denne Aftale deltagende stater forpligter sig til at anvende  

 Kapitel XI i overensstemmelse med denne Aftale.
 2. Bilaget udgør en integreret del af denne Aftale.
Artikel 2 Forholdet mellem denne Aftale og Kapitel XI 1. Bestemmelserne i denne Aftale og Kapitel XI skal fortolkes og finde  

 anvendelse som et enkelt instrument.
I tilfælde af uoverensstemmelse  

 mellem denne Aftale og Kapitel XI skal bestemmelserne i denne Aftale have  

 forrang.
 2. Artikel 309 til 319 i Konventionen finder anvendelse i samme omfang i  

 forhold til denne Aftale som i forhold til Konventionen.
Artikel 3 Undertegnelse Denne Aftale skal i 12 måneder efter dens vedtagelse forblive  

 åben for undertegnelse i De Forenede Nationers hovedsæde for de  

 stater og enheder, der er nævnt i Konventionens artikel 305, stk. 1(a),  

 (c), (d), (e) og (f).
Artikel 4 Samtykke i bundethed 1. Efter vedtagelsen af denne Aftale skal ethvert ratifikationsinstrument  

 eller formel bekræftelse til eller tiltrædelse af Konventionen  

 tillige betegne samtykke i at være bundet af denne Aftale.
 2. Ingen stat eller enhed kan samtykke i at være bundet af denne  

 Aftale, medmindre den tidligere har samtykket i eller samtidig samtykker i at  

 være bundet af Konventionen.
 3. En stat eller enhed, som nævnt i artikel 3, kan erklære sig  

 bundet af denne Aftale ved:
(a)	undertegnelse uden forbehold af ratifikation, formel  

 bekræftelse eller den i artikel 5 nævnte procedure; (b)	undertegnelse med forbehold af ratifikation eller formel  

 bekræftelse, efterfulgt af ratifikation eller formel  

 bekræftelse; (c)	undertegnelse i overensstemmelse med proceduren i artikel 5; eller (d)	tiltrædelse.
 4. Formel bekræftelse fra enheder nævnt i Konventionens  

 artikel 305, stk. 1 (f), skal være i overensstemmelse med Konventionens  

 bilag IX.
 5. Ratifikationsinstrumenter, formel bekræftelse eller  

 tiltrædelse skal deponeres hos De forenede Nationers  

 Generalsekretær.
Artikel 5 Forenklet procedure 1. En stat eller enhed, som før datoen for vedtagelse af denne  

 Aftale har deponeret ratifikationsinstrument eller formel bekræftelse  

 til eller tiltrædelse af Konventionen og som har undertegnet denne  

 Aftale i overensstemmelse med artikel 4, stk. 3(c), skal betragtes som  

 havende samtykket i at være bundet af denne Aftale 12 måneder  

 efter dens vedtagelse, medmindre staten eller enheden inden dette tidspunkt  

 skriftligt notificerer depositaren om, at den ikke benytter sig af den  

 forenklede procedure som er nævnt i denne artikel.
 2. I tilfælde af en sådan notifikation skal der afgives  

 samtykke om bundethed af denne Aftale i overensstemmelse med artikel 4, stk.  

 3(b).
Artikel 6 Ikrafttrædelse 1. Denne Aftale skal træde i kraft 30 dage efter det tidspunkt, hvor  

 40 stater har samtykket i at være bundet i overensstemmelse med artikel  

 4 og 5, forudsat at disse stater består af mindst 7 af de i artikel  

 1(a) i resolution II fra De Forenede Nationers tredje Havretskonference  

 (herefter kaldet »resolution II«) nævnte stater, og at mindst 5 af  

 disse stater er industrialiserede.
Hvis disse betingelser for  

 ikrafttrædelse er opfyldt før 16. november 1994, skal denne  

 Aftale træde i kraft den 16. november 1994.
 2. I forhold til hver enkelt stat eller enhed, som samtykker i at  

 være bundet af denne Aftale, efter at betingelserne i stk. 1 er  

 opfyldt, skal denne Aftale træde i kraft på den tredivte dag,  

 efter at den har samtykket i at være bundet.
Artikel 7 Foreløbig anvendelse 1. Hvis denne Aftale ikke er trådt i kraft den 16. november 1994  

 skal den indtil ikrafttrædelsen anvendes foreløbigt af:
(a)	stater, som har samtykket i dens vedtagelse i De Forenede Nationers  

 Generalforsamling, undtagen enhver stat, som inden den 16. november 1994  

 skriftligt notificerer depositaren om, at den enten ikke vil anvende denne  

 Aftale således, eller at den først vil samtykke i en sådan  

 anvendelse ved efterfølgende undertegnelse eller skriftlig  

 notificering; (b)	stater eller enheder, som undertegner denne Aftale, undtagen enhver  

 stat eller enhed, som skriftligt notificerer depositaren på tidspunktet  

 for undertegnelse om, at den ikke vil anvende denne Aftale således; (c)	stater eller enheder, som samtykker i foreløbig anvendelse  

 ved skriftligt at notificere depositaren herom; (d)	stater, som tiltræder denne aftale.
 2. Enhver stat eller enhed skal fra den 16. november 1994 eller  

 tidspunktet for undertegnelse, notificering af samtykke eller  

 tiltrædelse, hvis dette er senere, anvende denne Aftale  

 foreløbigt i overensstemmelse med deres nationale eller interne love  

 og forskrifter.
3. Foreløbig anvendelse skal ophøre på tidspunktet for  

 denne Aftales ikrafttræden.
I alle tilfælde skal den  

 foreløbige anvendelse ophøre den 16. november 1998, hvis  

 betingelserne i artikel 6, stk. 1, om samtykke i at være bundet af  

 denne Aftale fra mindst syv af de stater (hvoraf mindst fem skal være  

 industrialiserede stater) som er omtalt i artikel 1(a) i resolution II, ikke  

 er opfyldt på det tidspunkt.
Artikel 8 Deltagende stater 1. I forhold til denne Aftale betyder »deltagende stater« de stater, som  

 har samtykket i at være bundet af denne Aftale, og for hvem denne  

 Aftale er i kraft.
 2. Denne Aftale finder anvendelse mutatis mutandis på de  

 enheder nævnt i Konventionens artikel 305, stk. 1(c), (d), (e) og (f),  

 som bliver deltagere i denne Aftale i overensstemmelse med de relevante  

 betingelser for hver enkelt og i det omfang »deltagende stater« henviser til  

 disse enheder.
Artikel 9 Depositar De Forenede Nationers Generalsekretær er depositar for denne  

 Aftale.
Artikel 10 Autentiske tekster Originalteksten til denne Aftale, hvis arabiske, engelske, franske,  

 kinesiske, russiske og spanske tekst har samme gyldighed, skal deponeres hos  

 De Forenede Nationers Generalsekretær.
 TIL BEKRÆFTELSE HERAF har undertegnede befuldmægtigede, der er  

 behørigt bemyndiget hertil, undertegnet denne Aftale.
 UDFÆRDIGET I NEW YORK, den otteogtyvende juli  

 nittenhundredefireoghalvfems.
Oversættelse BILAG  

 til  

 Aftale vedrørende anvendelse af kapitel XI i De Forenede Nationers  

 Havretskonvention af  

 10. december 1982.
Afsnit 1 Omkostninger for de deltagende stater og institutionelle  

 arrangementer 1. Den Internationale Havbundsmyndighed (herefter betegnet »Myndigheden«)  

 er den organisation, gennem hvilken de stater, der deltager i Konventionen, i  

 overensstemmelse med den ordning for Området, der er etableret i  

 Kapitel XI og ved nærværende Aftale, skal tilrettelægge og  

 kontrollere aktiviteter i Området, især med henblik på  

 forvaltning af Områdets ressourcer.
Myndighedens beføjelser og  

 funktioner er sådanne, som udtrykkeligt er tillagt den i Konventionen.  

 Myndigheden skal have sådanne øvrige beføjelser i  

 overensstemmelse med Konventionen, som følger af og er  

 nødvendige for udøvelsen af disse beføjelser og  

 funktioner med hensyn til aktiviteter i Området.
2. Med henblik på begrænsning af de deltagende staters  

 omkostninger skal alle de organer og underorganer, der oprettes i henhold til  

 Konventionen og nærværende Aftale være  

 omkostningseffektive.
Dette princip skal ligeledes gælde for  

 hyppigheden af møder, tilrettelæggelsen af dem og deres  

 varighed.
 3. Oprettelsen af Myndighedens organer og underorganer og deres funktion  

 skal baseres på evolutionære principper, idet der skal tages  

 hensyn til de pågældende organers og underorganers funktionelle  

 behov med henblik på, at de effektivt skal kunne udføre deres  

 respektive opgaver under de forskellige faser af udviklingen i aktiviteterne  

 i Området.
4. Myndighedens funktioner skal i den første tid efter  

 Konventionens ikrafttræden udføres af Forsamlingen, Rådet,  

 Sekretariatet, den Juridiske og Tekniske Kommission og Finanskomiteen.
De  

 funktioner, der er tillagt Kommissionen for Økonomisk  

 Planlægning, skal udføres af den Juridiske og Tekniske  

 Kommission indtil Rådet træffer anden beslutning eller indtil  

 godkendelsen af den første arbejdsplan for udnyttelse.
 5. I tidsrummet mellem Konventionens ikrafttræden og godkendelse af  

 den første arbejdsplan for udnyttelse skal Myndigheden koncentrere sig  

 om:
a)	Behandling af ansøgninger om godkendelse af arbejdsplaner for  

 efterforskning i overensstemmelse med Kapitel XI og nærværende  

 Aftale; b)	Gennemførelse af beslutninger truffet af Den Forberedende  

 Kommission for Den internationale Havbundsmyndighed og Den internationale  

 Havretsdomstol (Kommissionen benævnes herefter »Den Forberedende  

 Kommission«) vedrørende de indregistrerede pionerinvestorer og deres  

 certificerende stater, herunder deres rettigheder og forpligtelser, i  

 overensstemmelse med Konventionens artikel 308, stk. 5 og paragraf 13 i  

 resolution II; c)	Overvågning af overholdelse af arbejdsplaner for  

 efterforskning godkendt i form af kontrakter; d)	Overvågning og undersøgelse af udviklingstendenser og  

 ændringer i forholdene for havbundsminedrift, herunder  

 regelmæssig analyse af vilkårene og prisforholdene på  

 verdensmarkedet for metaller samt udviklingstendenser og  

 fremtidsudsigter; e)	Studier af den mulige indflydelse fra mineralproduktion fra  

 Området på den økonomiske situation for udviklingslande,  

 der har landbaseret produktion af sådanne mineraler, og som må  

 forventes at blive meget alvorligt påvirket heraf, med henblik på  

 at begrænse deres vanskeligheder og bistå dem i deres  

 økonomiske tilpasning, idet der tages hensyn til det arbejde, der er  

 gjort af Den Forberedende Kommission i så henseende; f)	Vedtagelse af de regler, forskrifter og procedurer, som viser sig  

 nødvendige for gennemførelse af aktiviteterne i Området  

 efterhånden som de udvikler sig.
Uanset bestemmelserne i Konventionens  

 Bilag III, artikel 17, stk. 2, litra b) og c) skal sådanne regler,  

 forskrifter og procedurer tage hensyn til vilkårene i  

 nærværende Aftale, til den langvarige forsinkelse af kommerciel  

 havbundsminedrift og til det sandsynlige aktivitetsniveau i  

 Området; g)	Vedtagelse af regler, forskrifter og procedurer med relevante  

 standarder inkorporeret for beskyttelse og bevaring af havmiljøet; h)	Støtte og fremme af videnskabelige havundersøgelser  

 med hensyn til aktiviteter i Området og indsamling og udbredelse af  

 resultater af sådanne undersøgelser og analyser, når de er  

 tilgængelige, med særlig vægt på undersøgelser  

 relateret til de miljømæssige virkninger af aktiviteter i  

 Området; i)	Indhentning af videnskabelige oplysninger og overvågning af  

 udviklingen i marin teknologi, som er relevant for aktiviteter i  

 Området, herunder særligt teknologi i relation til beskyttelse og  

 bevaring af havmiljøet; j)	Bedømmelse af til rådighed værende data  

 vedrørende forundersøgelser og efterforskning; k)	Rettidig udarbejdelse af regler, forskrifter og procedurer for  

 udnyttelse, inklusive regler vedrørende beskyttelse og bevaring af  

 havmiljøet; 6.
a)	En ansøgning om godkendelse af en arbejdsplan for  

 efterforskning skal behandles af Rådet efter modtagen henstilling fra  

 den Juridiske og Tekniske Kommission.
Behandling af en ansøgning om  

 godkendelse af en arbejdsplan for efterforskning skal ske i overensstemmelse  

 med bestemmelserne i Konventionen, inklusive Bilag III, og i  

 nærværende Aftale, og på følgende  

 vilkår:
(i)	En arbejdsplan for efterforskning, som indsendes på vegne af  

 en stat eller enhed, eller del af en sådan enhed, som omtalt i  

 resolution II, paragraf 1 (a) (ii) eller (iii), som ikke er registreret  

 pionerinvestor og som allerede har udført betydelige aktiviteter i  

 Området forud for Konventionens ikrafttræden, eller den, som  

 succederer i dens interesse, skal anses for at have opfyldt de finansielle og  

 tekniske kvalifikationer, der kræves for godkendelse af en arbejdsplan,  

 hvis den sponsorerende stat eller de sponsorerende stater officielt  

 bekræfter, at ansøger har anvendt et beløb svarende til  

 mindst USD 30 mio. til forsknings- og efterforskningsaktiviteter og har  

 anvendt ikke mindre end 10% af dette beløb på afgrænsning,  

 undersøgelse og evaluering af det område, arbejdsplanen  

 vedrører.
Hvis arbejdsplanen i øvrigt opfylder vilkårene  

 i Konventionen og eventuelle regler, forskrifter og procedurer vedtaget  

 på grundlag heraf, skal den godkendes af Rådet i form af en  

 kontrakt.
Bestemmelserne i afsnit 3, paragraf 11 i nærværende  

 Bilag skal fortolkes og anvendes i overensstemmelse hermed; (ii)	Uanset bestemmelserne i resolution II, paragraf 8 (a) kan en  

 registreret pionerinvestor kræve godkendelse af en arbejdsplan for  

 efterforskning indenfor 36 måneder efter Konventionens  

 ikrafttræden.
Arbejdsplanen skal bestå af dokumenter, rapporter  

 og andre data fremsendt til Den Forberedende Kommission såvel  

 før som efter registrering og skal ledsages af et  

 opfyldelsescertifikat, som skal bestå af en faktuel rapport, der  

 beskriver status for opfyldelse af forpligtelserne i henhold til  

 pionerinvestorregimet, udstedt af Den Forberedende Kommission i  

 overensstemmelse med resolution II, paragraf 11 (a). En sådan  

 arbejdsplan skal anses for godkendt.
En sådan godkendt arbejdsplan skal  

 være i form af en kontrakt, der er indgået mellem Myndigheden og  

 den registrerede pionerinvestor i overensstemmelse med Kapitel XI og  

 nærværende Aftale.
Afgiften på USD 250.000, som er betalt i  

 medfør af resolution II, paragraf 7 (a), skal anses for at dække  

 den afgift, der vedrører efterforskningsfasen i medfør af  

 afsnit 8, paragraf 3, i nærværende Bilag.
Afsnit 3, paragraf 11,  

 i nærværende Bilag skal fortolkes og anvendes i overensstemmelse  

 hermed; (iii)	I overensstemmelse med princippet om ikke-diskriminering skal en  

 kontrakt med en stat eller enhed eller del af en sådan enhed som omtalt  

 i litra a) (i) indeholde ordninger, som svarer til og ikke er mindre  

 favorable end de, der er aftalt med enhver anden pionerinvestor som omtalt i  

 litra a) (ii). Hvis nogen af de stater eller enheder eller dele af enheder,  

 som er omtalt i litra a) (i), opnår mere fordelagtige ordninger, skal  

 Rådet indgå tilsvarende og ikke mindre favorable ordninger med  

 hensyn til de rettigheder og forpligtelser, som påhviler de  

 registrerede pionerinvestorer som er omtalt i litra a) (ii), forudsat  

 sådanne ordninger ikke påvirker eller præjudicerer  

 Myndighedens interesser; iv)	En stat, der sponsorerer en ansøgning om en arbejdsplan i  

 henhold til bestemmelserne i litra a) (i) eller (ii) kan være en  

 deltagende stat eller en stat, som anvender nærværende Aftale  

 på foreløbig basis i overensstemmelse med artikel 7 eller en  

 stat, som er medlem af Myndigheden på foreløbig basis i  

 overensstemmelse med paragraf 12; v)	Resolution II, paragraf 8 (c), skal fortolkes og anvendes i  

 overensstemmelse med litra a) (iv); b)	Godkendelse af en arbejdsplan for efterforskning skal ske i  

 overensstemmelse med Konventionens artikel 153, stk. 3.
 7. En ansøgning om godkendelse af en arbejdsplan skal ledsages af  

 en vurdering af de potentielle miljømassige virkninger af de  

 foreslåede aktiviteter og af en beskrivelse af et program for  

 oceanografiske undersøgelser og grundlæggende  

 miljøundersøgelser i overensstemmelse med de regler,  

 forskrifter og procedurer, der er vedtaget af Myndigheden.
 8. En ansøgning om godkendelse af en arbejdsplan for efterforskning  

 skal, med forbehold for bestemmelserne i paragraf 6 litra a) (i) eller (ii),  

 behandles i overensstemmelse med de procedurer, der er fastsat i afsnit 3,  

 paragraf 11 i nærværende Bilag.
9. En arbejdsplan for efterforskning skal godkendes for en periode  

 på 15 år.
Når en arbejdsplan for efterforskning  

 udløber, skal kontrahenten ansøge om en arbejdsplan for  

 udnyttelse, med mindre kontrahenten allerede har gjort det eller har  

 opnået en forlængelse af arbejdsplanen for efterforskning.  

 Kontrahenter kan ansøge om sådanne forlængelser for  

 perioder, der ikke hver for sig er længere end fem år.  

 Sådanne forlængelser skal godkendes, hvis kontrahenten loyalt og  

 efter bedste evne har arbejdet for at opfylde forpligtelserne i  

 arbejdsplanen, men af grunde, som han ikke er herre over, har været ude  

 af stand til fuldføre det nødvendige forberedende arbejde for  

 overgang til udnyttelsesfasen, eller hvis de herskende økonomiske  

 forhold ikke berettiger til overgang til udnyttelsesfasen.
 10. Udpegning af et reserveret område for Myndigheden i  

 overensstemmelse med Konventionens Bilag III, artikel 8 skal finde sted i  

 forbindelse med godkendelse af en ansøgning om en arbejdsplan for  

 efterforskning eller godkendelse af en ansøgning om en arbejdsplan for  

 efterforskning og udnyttelse.
 11. Uanset bestemmelserne i paragraf 9 bortfalder en godkendt arbejdsplan  

 for efterforskning, som er sponsoreret af mindst én stat, der anvender  

 nærværende Aftale foreløbigt, såfremt en sådan  

 stat ophører med at anvende Aftalen foreløbigt og hverken er  

 blevet medlem på foreløbig basis i overensstemmelse med paragraf  

 12 eller er blevet en deltagende stat.
 12. Ved nærværende Aftales ikrafttræden kan de i  

 Aftalens paragraf 3 omtalte stater og enheder, som har anvendt den  

 foreløbigt i overensstemmelse med artikel 7 og for hvem den ikke er i  

 kraft, fortsætte med at være medlemmer af Myndigheden på  

 foreløbig basis i afventen af dens ikrafttræden for de  

 pågældende stater og enheder i overensstemmelse med  

 følgende nærmere bestemmelser:
a)	Hvis nærværende Aftale træder i kraft inden d. 16.  

 november 1994, kan sådanne stater og enheder ret til fortsat at deltage  

 som medlemmer af Myndigheden på foreløbig basis, forudsat en  

 sådan stat eller enhed notificerer Aftalens depositar om dens hensigt  

 om at deltage som medlem på foreløbig basis.
Et sådant  

 medlemskab skal afsluttes enten d. 16. november 1996 eller når  

 nærværende Aftale og Konventionen træder i kraft for det  

 pågældende medlem, alt efter hvad der sker først.  

 Rådet kan efter anmodning fra den pågældende stat eller  

 enhed forlænge et sådant medlemskab udover d. 16. november 1996  

 for en eller flere yderligere perioder, der tilsammen ikke overskrider 2  

 år, forudsat Rådet finder, at staten eller enheden loyalt og  

 efter bedste evne har bestræbt sig på at blive deltager i Aftalen  

 og Konventionen; b)	Hvis nærværende aftale træder i kraft efter d. 16.  

 november 1994, kan sådanne stater og enheder anmode Rådet om  

 fortsat medlemskab af Myndigheden på foreløbig basis for en  

 eller flere perioder, der ikke strækker sig ud over d. 16. november  

 1998. Rådet skal bevilge et sådant medlemskab med virkning fra  

 datoen for anmodningen, hvis det finder, at staten eller enheden loyalt og  

 efter bedste evne har bestræbt sig på at blive deltager i Aftalen  

 og Konventionen; c)	Stater og enheder, som er medlemmer af Myndigheden på  

 foreløbig basis i overensstemmelse med litra a) eller b), skal anvende  

 bestemmelserne i Kapitel XI og nærværende Aftale i  

 overensstemmelse med deres nationale eller interne lovgivning, forskrifter og  

 årlige budgetmæssige bevillinger og skal have de samme  

 rettigheder og forpligtelser som andre medlemmer, herunder:
(i)	Forpligtelsen til at bidrage til Myndighedens administrationsbudget  

 i overensstemmelse med den aftalte bidragsskala; (ii)	Retten til at sponsorere en ansøgning om godkendelse af en  

 arbejdsplan for efterforskning.
I tilfælde, hvor en enhed består  

 af fysiske eller juridiske personer med mere end én nationalitet, kan  

 en arbejdsplan for efterforskning ikke godkendes, med mindre alle de stater,  

 som de pågældende fysiske eller juridiske personer  

 tilhører, er deltagende stater eller medlemmer på  

 foreløbig basis; d)	Uanset bestemmelserne i paragraf 9 skal en godkendt arbejdsplan i  

 kontraktform for efterforskning, som var sponsoreret i henhold til litra c)  

 (ii) af en stat, som var medlem på foreløbig basis,  

 ophøre hvis dette medlemskab ophører og staten eller enheden  

 ikke er blevet en deltagende stat; e)	Hvis et sådant medlem har undladt at betale de fastsatte  

 bidrag eller i øvrigt ikke har opfyldt sine forpligtelser i  

 overensstemmelse med nærværende paragraf, ophører dets  

 medlemskab på foreløbig basis.
 13. Henvisningen i Konventionens Bilag III, artikel 10, til  

 utilfredsstillende indsats skal forstås således, at kontrahenten  

 ikke har opfyldt vilkårene i en godkendt arbejdsplan for efterforskning  

 til trods for en eller flere skriftlige advarsler fra Myndigheden til  

 kontrahenten om at overholde disse.
14. Myndigheden skal have sit eget budget.
Indtil udgangen af året  

 efter det år, i hvilket nærværende Aftale træder i  

 kraft, skal Myndighedens administrationsudgifter dækkes af De Forenede  

 Nationers budget.
Herefter skal Myndighedens administrationsudgifter  

 dækkes ved fastsatte bidrag fra dens medlemmer, herunder medlemmer  

 på foreløbig basis, i overensstemmelse med Konventionens artikel  

 171, litra a) og artikel 173 samt nærværende Aftale, indtil  

 Myndigheden råder over tilstrækkelige midler fra andre kilder til  

 dækning af disse udgifter.
Myndigheden må ikke udnytte sin  

 bemyndigelse som nævnt i Konventionens artikel 174, stk. 1, til  

 optagelse af lån til finansiering af sine administrationsudgifter.
 15. Myndigheden skal i overensstemmelse med Konventionens artikel 162,  

 stk. 2, litra o) (ii) udarbejde og vedtage regler, forskrifter og  

 procedurer baseret på de principper, der er indeholdt i afsnittene 2,  

 5, 6, 7 og 8 i nærværende Bilag såvel som de supplerende  

 regler, forskrifter og procedurer, som måtte vise sig nødvendige  

 for at fremme godkendelsen af arbejdsplaner for efterforskning eller  

 udnyttelse, i overensstemmelse med følgende nærmere  

 bestemmelser:
a)	Rådet kan iværksætte udarbejdelse af sådanne  

 regler, forskrifter og procedurer når som helst det skønner, at  

 der er behov for disse med henblik på udførelse af aktiviteter i  

 Området, eller når det finder, at kommerciel udnyttelse er  

 umiddelbart forestående, eller på anmodning af en stat, hvor en  

 af dens statsborgere har til hensigt at søge godkendelse af en  

 arbejdsplan for udnyttelse; b)	Hvis en stat som omtalt i litra a) anmoder herom, skal Rådet i  

 overensstemmelse med Konventionens artikel 162, stk. 2, litra o)  

 færdiggøre vedtagelsen af sådanne regler, forskrifter og  

 procedurer indenfor 2 år efter anmodningen; c)	Hvis Rådet ikke har afsluttet udarbejdelsen af regler,  

 forskrifter og procedurer indenfor den foreskrevne tid, og en  

 ansøgning om godkendelse af en arbejdsplan for udnyttelse  

 udestår, skal det ikke desto mindre behandle og foreløbigt  

 godkende en sådan arbejdsplan på basis af bestemmelserne i  

 Konventionen og eventuelle regler, forskrifter og procedurer, som Rådet  

 måtte have vedtaget foreløbigt, eller på basis af de  

 normer, der findes i Konventionen, og de vilkår og principper, der er  

 indeholdt i nærværende Bilag, samt princippet om  

 ikke-diskriminering af kontrahenter.
 16. Myndigheden skal tage de udkast til regler, forskrifter og procedurer  

 samt eventuelle henstillinger i relation til bestemmelserne i Kapitel XI, som  

 måtte findes i rapporter og henstillinger fra Den Forberedende  

 Kommission, i betragtning ved vedtagelse af regler, forskrifter og procedurer  

 i overensstemmelse med Kapitel XI og nærværende Aftale.
 17. De relevante bestemmelser i Konventionens Kapitel XI, afsnit 4, skal  

 fortolkes og anvendes i overensstemmelse med nærværende  

 Aftale.
Afsnit 2 Produktionsselskabet 1. Myndighedens sekretariat skal udføre Produktionsselskabets  

 opgaver, indtil det begynder sin virksomhed uafhængigt af  

 Sekretariatet.
Myndighedens generalsekretær skal indenfor Myndighedens  

 stab udpege en midlertidig generaldirektør til at føre tilsyn  

 med sekretariatets udførelse af disse opgaver.
 Der skal udføres følgende opgaver:
a)	Overvågning og undersøgelse af udviklingstendenser og  

 ændringer i forholdene for havbundsminedrift, herunder  

 regelmæssig analyse af vilkårene og prisforholdene på  

 verdensmarkedet for metaller samt udviklingstendenser og  

 fremtidsudsigter; b)	Bedømmelse af resultaterne af videnskabelige  

 havundersøgelser med hensyn til aktiviteter i Området med  

 særlig vægt på undersøgelser relateret til den  

 miljømæssige virkning af aktiviteter i Området; c)	Bedømmelse af til rådighed værende data relateret  

 til forundersøgelser og efterforskning, inklusive kriterier for  

 sådanne aktiviteter; d)	Bedømmelse af teknologisk udvikling, som er relevant for  

 aktiviteter i Området, herunder især teknologi relateret til  

 beskyttelse og bevaring af havmiljøet; e)	Vurdering af oplysninger og data relateret til områder, som er  

 reserveret for Myndigheden; f)	Bedømmelse af oplæg til joint venture aktiviteter; g)	Indsamling af oplysninger om mulighederne for at skaffe uddannet  

 arbejdskraft; h)	Studier af mulige ledelsesstrategier for styring af  

 Produktionsselskabet i de forskellige stadier af dets virksomhed.
2. Produktionsselskabet skal udføre sin indledende virksomhed  

 vedrørende havbundsminedrift gennem joint ventures.
I forbindelse med  

 godkendelse af en arbejdsplan for udnyttelse for en anden enhed end  

 Produktionsselskabet eller i forbindelse med Rådets modtagelse af en  

 ansøgning om virksomhed i joint venture med Produktionsselskabet, skal  

 Rådet tage spørgsmålet om Produktionsselskabets  

 driftsmæssige uafhængighed af Myndighedens sekretariat op til  

 drøftelse.
Hvis virksomhed i joint venture med Produktionsselskabet er  

 i overensstemmelse med sunde kommercielle principper, skal Rådet  

 udstede et direktiv, der giver adgang til uafhængig drift i henhold til  

 Konventionens artikel 170, stk. 2.
 3. De deltagende staters forpligtelse til at finansiere et udvindingssted  

 for Produktionsselskabet som foreskrevet i Konventionens Bilag IV, artikel  

 11, stk. 3 skal ikke være gældende, og de deltagende stater  

 skal ikke være forpligtet til at finansiere nogen del af aktiviteterne  

 for nogen af Produktionsselskabets udvindingssteder eller udvindingssteder,  

 der drives i joint venture med Produktionsselskabet.
4. Forpligtelser, der kan gøres gældende for kontrahenter,  

 skal gælde for Produktionsselskabet.
Uanset bestemmelserne i  

 Konventionens artikel 153, stk 3 og Bilag III, artikel 3, stk. 5 skal en  

 arbejdsplan for Produktionsselskabet ved godkendelsen have form af en  

 kontrakt indgået mellem Myndigheden og Produktionsselskabet.
5. En kontrahent, som har stillet et bestemt område til  

 rådighed for Myndigheden som reserveret område, har fortrinsret  

 til at indgå en joint venture ordning med Produktionsselskabet med  

 henblik på efterforskning og udnyttelse i dette område.
Hvis  

 Produktionsselskabet ikke indsender en ansøgning om arbejdsplan for  

 aktiviteter vedrørende et sådant reserveret område inden  

 15 år efter påbegyndelsen af dets drift uafhængigt af  

 Myndighedens sekretariat eller inden 15 år fra den dato, hvor  

 området blev reserveret til Myndigheden, idet den seneste af disse to  

 datoer er afgørende, har den kontrahent, som stillede området  

 til rådighed, ret til at ansøge om en arbejdsplan for det  

 nævnte område, forudsat han loyalt tilbyder at medtage  

 Produktionsselskabet som joint venture partner.
 6. Konventionens artikel 170, stk. 4, Bilag IV og andre bestemmelser  

 i Konventionen med hensyn til Produktionsselskabet skal fortolkes og anvendes  

 i overensstemmelse med nærværende afsnit.
Afsnit 3 Beslutningsprocedure 1. Myndighedens generelle politik skal fastlægges af Forsamlingen i  

 samarbejde med Rådet.
 2. Generelt skal afgørelser i Myndighedens organer træffes  

 ved konsensus.
 3. Hvis alle muligheder for at nå til en afgørelse ved  

 konsensus er udtømt, skal afgørelser ved afstemning i  

 Forsamlingen vedrørende procedurespørgsmål træffes  

 af et flertal af de medlemmer, der er til stede og afgiver deres stemme, og  

 afgørelser om substansspørgsmål skal træffes med to  

 trediedeles flertal af de medlemmer, der er til stede og afgiver deres stemme  

 som foreskrevet i Konventionens artikel 159, stk. 8.
4. Forsamlingens afgørelser i sager, hvor Rådet også  

 har kompetence, og i alle sager vedrørende administration, budget  

 eller finansielle spørgsmål skal baseres på Rådets  

 henstillinger.
Hvis Forsamlingen ikke accepterer Rådets henstilling i  

 en given sag, skal sagen tilbagesendes til Rådet til videre behandling.  

 Rådet skal genbehandle sagen i lyset af de synspunkter, der er  

 fremført af Forsamlingen.
5. Hvis alle muligheder for at nå til afgørelse ved konsensus  

 er udtømt, skal afgørelser ved afstemning i Rådet om  

 procedurespørgsmål træffes af et flertal af de medlemmer,  

 der er til stede og afgiver deres stemme, og afgørelser om  

 substansspørgsmål skal, undtagen i de tilfælde, hvor  

 Konventionen foreskriver afgørelse ved konsensus i Rådet,  

 træffes med to trediedeles flertal af de medlemmer, der er til stede og  

 afgiver deres stemme, forudsat der ikke er flertal mod en given  

 afgørelse i nogen af de i stk. 9 omtalte kamre.
Ved sine  

 afgørelser skal Rådet søge at fremme alle Forsamlingens  

 medlemmers interesser.
 6. Rådet kan udsætte en afgørelse med henblik på  

 at lette fortsat forhandling i tilfælde, hvor det ser ud til, at alle  

 muligheder for at nå til konsensus ikke er udtømt.
 7. Afgørelser i Forsamlingen eller Rådet, som har finansielle  

 eller budgetmæssige konsekvenser, skal baseres på Finanskomiteens  

 henstillinger.
 8. Bestemmelserne i Konventionens artikel 161, stk. 8, litra b) og c)  

 finder ikke anvendelse.
 9.
a)	Hver gruppe af stater valgt i henhold til paragraf 15, litra a) - c)  

 skal behandles som ét kammer med henblik på afstemning i  

 Rådet.
De udviklingslande, som er valgt i henhold til paragraf 15,  

 litra d) og e) skal behandles som et samlet kammer med henblik på  

 afstemninger i Rådet.
 b)	Forud for valg af medlemmer til Rådet skal Forsamlingen  

 oprette lister over lande, som opfylder kriterierne for medlemskab i hver af  

 de grupper af stater, der er omhandlet i paragraf 15, litra a) - d). Hvis en  

 stat opfylder kriterierne for medlemskab i mere end én gruppe, kan den  

 kun bringes i forslag til valg til Rådet af én gruppe, og den  

 kan kun repræsentere denne gruppe ved afstemninger i  

 Rådet.
10. Hver gruppe af stater i paragraf 15, litra a) - d) skal  

 repræsenteres i Rådet af de medlemmer, der er indstillet af den  

 pågældende gruppe.
Hver gruppe kan kun indstille et antal  

 kandidater, der svarer til det antal pladser, som skal besættes af den  

 pågældende gruppe.
Når antallet af potentielle kandidater i  

 hver af de i paragraf 15 litra a) - e) omtalte grupper overskrider antallet  

 af pladser i hver af de respektive grupper, skal rotationsprincippet anvendes  

 som hovedregel.
De stater, der er medlemmer af hver af disse grupper  

 bestemmer, hvorledes princippet skal anvendes for de pågældende  

 grupper.
 11.
a)	Rådet skal godkende en henstilling fra den Juridiske og  

 Tekniske Kommission om godkendelse af en arbejdsplan, med mindre Rådet  

 beslutter at forkaste arbejdsplanen med mindst to trediedeles flertal blandt  

 de medlemmer, der er til stede og afgiver deres stemme, inklusive et flertal  

 af medlemmer af hvert af Rådets kamre, som er til stede og afgiver  

 deres stemme.
Hvis Rådet ikke træffer afgørelse  

 vedrørende en henstilling om godkendelse af en arbejdsplan indenfor en  

 foreskreven periode, skal henstillingen anses for at være godkendt af  

 Rådet ved udløbet af denne periode.
Den foreskrevne periode skal  

 normalt være 60 dage, med mindre Rådet beslutter at foreskrive en  

 længere periode.
Hvis Kommissionen henstiller, at en arbejdsplan  

 forkastes, eller ikke afgiver nogen henstilling, kan Rådet ikke desto  

 mindre godkende arbejdsplanen i overensstemmelse med sine procedureregler for  

 afgørelser i substansspørgsmål.
 b)	Bestemmelserne i Konventionens artikel 162, stk. 2, litra j)  

 finder ikke anvendelse.
 12. Hvor der opstår tvist i forbindelse med forkastelse af en  

 arbejdsplan skal en sådan tvist underkastes de procedurer for  

 bilæggelse af tvister, der er opstillet i Konventionen.
 13. Afgørelser ved afstemning i den Juridiske og Tekniske  

 Kommission skal træffes af et flertal af de medlemmer, der er til stede  

 og afgiver deres stemme.
 14. Konventionens Kapitel XI, afsnit 4, underafsnit B og C skal fortolkes  

 og anvendes i overensstemmelse med nærværende afsnit.
 15. Rådet skal bestå af 36 medlemmer af Myndigheden, valgt af  

 Forsamlingen i nedennævnte rækkefølge:
a)	Fire medlemmer blandt de deltagende stater, som i løbet af de  

 sidste fem år, for hvilke der foreligger statistisk materiale, enten  

 har forbrugt mere end 2 procent af værdien af det samlede  

 verdensforbrug, eller havde en nettoimport på mere end 2 procent af  

 værdien af den samlede verdensimport af varer, fremstillet af de  

 kategorier af mineraler, der skal udvindes fra Området, idet det  

 forudsættes, at de fire medlemmer skal omfatte den stat fra det  

 østeuropæiske område, som har den største  

 økonomiske kapacitet i området i henseende til dens  

 bruttonationalprodukt, samt den stat, som ved Konventionens  

 ikrafttræden har den største økonomiske kapacitet  

 målt ved dens bruttonationalprodukt, såfremt disse stater  

 ønsker at lade sig repræsentere i denne gruppe; b)	Fire medlemmer blandt de otte deltagende stater, som har foretaget  

 de største investeringer med henblik på forberedelse og  

 udførelse af aktiviteter i Området, enten direkte eller gennem  

 deres statsborgere; c)	Fire medlemmer blandt de deltagende stater, som på grundlag af  

 produktion i områder under deres jurisdiktion er vigtige  

 nettoeksportører af de kategorier af mineraler, som skal indvindes fra  

 Området, herunder mindst to udviklingslande, hvis eksport af  

 sådanne mineraler har væsentlig betydning for deres  

 økonomi; d)	Seks medlemmer blandt deltagende udviklingslande, som  

 repræsenterer særlige interesser.
De særlige interesser,  

 som skal repræsenteres, skal omfatte stater med store befolkninger,  

 indlandsstater eller geografisk forfordelte stater, ø-stater, stater,  

 som er vigtige importører af de kategorier af mineraler, som skal  

 udvindes fra Området, stater, som er potentielle producenter af  

 sådanne mineraler, og de mindst udviklede stater; e)	Atten medlemmer, som vælges i overensstemmelse med princippet  

 om en ligelig geografisk fordeling af pladser i Rådet som helhed, idet  

 hvert geografisk område skal have mindst et medlem valgt i henhold til  

 dette litra.
I dette øjemed skal de geografiske områder  

 være Afrika, Asien, Østeuropa, Latinamerika og Caraibien samt  

 Vesteuropa og Andre.
 16. Bestemmelserne i Konventionens artikel 161, stk. 1 finder ikke  

 anvendelse.
Afsnit 4 Revisionskonferencen Bestemmelserne vedrørende revisionskonferencen i Konventionens  

 artikel 155, stk. 1, 3 og 4 i Konventionen finder ikke anvendelse.  

 Uanset bestemmelserne i Konventionens artikel 314, stk. 2, kan  

 Forsamlingen efter henstilling fra Rådet til enhver tid tage de  

 spørgsmål, der er omtalt i Konventionens artikel 155,  

 stk. 1, op til revision. Ændringer i nærværende Aftale  

 og i Kapitel XI skal følge de procedurer, der findes i Konventionens  

 artikel 314, 315 og 316, idet det forudsættes, at de principper, det  

 regime og de øvrige vilkår, der henvises til i Konventionens  

 artikel 155, stk. 2, bliver fastholdt og at de rettigheder, der henvises  

 til i samme artikels stk. 5, ikke påvirkes heraf.
Afsnit 5 Overførsel af teknologi 1. I tillæg til bestemmelserne i Konventionens artikel 144 skal  

 overførsel af teknologi i de øjemed, der er angivet i Kapitel  

 XI, ske efter følgende principper:
a)	Produktionsselskabet og de udviklingslande, der ønsker at  

 få adgang til teknologi vedrørende havbundsminedrift, skal  

 forsøge at opnå adgang til sådan teknologi på  

 retfærdige og rimelige vilkår på det åbne marked  

 eller gennem joint venture ordninger; b)	Hvis Produktionsselskabet eller udviklingslandene er ude af stand  

 til at få adgang til teknologi vedrørende havbundsminedrift, kan  

 Myndigheden anmode nogle af kontrahenterne eller dem alle og deres respektive  

 sponsorstat eller -stater om at samarbejde med sig med henblik på at  

 lette erhvervelsen af havbundsminedriftteknologi for Produktionsselskabet  

 eller dets joint venture eller for et eller flere udviklingslande, der  

 søger at erhverve sådan teknologi på retfærdige og  

 rimelige kommercielle vilkår og betingelser, idet der samtidig skal  

 tages behørigt hensyn til effektiv beskyttelse af immaterielle  

 rettigheder.
De deltagende stater forpligter sig til at samarbejde effektivt  

 og fuldt ud med Myndigheden i dette øjemed og at sikre, at  

 kontrahenter, der sponsoreres af dem, også samarbejder fuldt ud med  

 Myndigheden; c)	Som hovedregel skal de deltagende stater fremme internationalt  

 teknisk og videnskabeligt samarbejde med hensyn til aktiviteter i  

 Området, enten mellem de berørte parter eller ved udvikling af  

 programmer for uddannelse, teknisk bistand og videnskabeligt samarbejde  

 indenfor havforskning og marin teknologi og beskyttelse og bevaring af  

 havmiljøet.
 2. Bestemmelserne i Konventionens Bilag III, artikel 5 finder ikke  

 anvendelse.
Afsnit 6 Produktionspolitik 1. Myndighedens produktionspolitik skal baseres på følgende  

 principper:
a)	Udvikling af Områdets ressourcer skal ske efter sunde  

 kommercielle principper; b)	Bestemmelserne i GATT aftalen, i dens relevante regelsæt og i  

 dens afløser eller i de aftaler, der eventuelt fortrænger den,  

 skal gælde for aktiviteterne i Området; c)	Der må især ikke forekomme subsidiering af aktiviteter i  

 Området, undtagen hvis det er tilladt i de aftaler, der er omtalt under  

 litra b). Subsidiering skal i dette øjemed defineres som i de aftaler,  

 der er omtalt under litra b); d)	Der må ikke diskrimineres mellem mineraler udvundet fra  

 Området og mineraler fra andre kilder.
Der må ikke gives nogen  

 fortrin i markedsadgangen til sådanne mineraler eller varer, der er  

 produceret på basis af sådanne mineraler, herunder  

 særlig:
(i)	ved anvendelse af toldmæssige eller ikke-toldmæssige  

 barrierer; og (ii)	givet af de deltagende stater til sådanne mineraler eller  

 varer, som er produceret af deres statlige virksomheder eller af fysiske  

 eller juridiske personer, som besidder deres statsborgerskab eller  

 kontrolleres af dem eller deres statsborgere; e)	Den arbejdsplan for udnyttelse, som er godkendt af Myndigheden for  

 hvert mineområde, skal angive det forventede produktionsforløb  

 inklusive et skøn over den maksimale mængde af mineraler, som  

 forventes produceret årligt i henhold til arbejdsplanen; f)	Følgende bestemmelser skal gælde vedrørende  

 bilæggelse af tvister angående bestemmelserne i de aftaler, der  

 henvises til i litra b):
(i)	Hvor de involverede deltagende stater deltager i sådanne  

 aftaler, kan de henholde sig til de procedurer for bilæggelse af  

 tvister, der er indeholdt i disse aftaler; (ii)	Hvor en eller flere af de deltagende stater ikke deltager i  

 sådanne aftaler, skal de kunne anvende de procedurer for  

 bilæggelse af tvister, der er anført i Konventionen; g)	I tilfælde af, at det det fastslås i henhold til de  

 under litra b) nævnte aftaler, at en deltagende stat har været  

 involveret i subsidiering, som er forbudt eller har medført ugunstige  

 virkninger på en anden deltagende stats interesser, og der ikke er  

 taget passende skridt af den eller de pågældende deltagende  

 stater, kan en deltagende stat anmode Rådet om at træffe passende  

 forholdsregler.
 2. De principper, der er indeholdt i paragraf 1, skal ikke have nogen  

 virkning for rettigheder og forpligtelser i henhold til nogen bestemmelse i  

 de aftaler, der er nævnt under paragraf 1, litra b), eller for de  

 relevante aftaler om frihandel og toldunioner i forholdet mellem de  

 deltagende stater, som deltager i sådanne aftaler.
 3. En kontrahents accept af subsidier, bortset fra sådanne som  

 eventuelt er tilladt i henhold til de aftaler, der er omtalt i paragraf 1,  

 litra b), skal anses for at være et brud på de  

 grundlæggende vilkår i den kontrakt, der udgør  

 arbejdsplanen for udførelse af aktiviteter i Området.
 4. Enhver deltagende stat, som har grund til at antage, at vilkårene  

 i paragraf 1, litra b) - d) eller paragraf 3 ikke er overholdt, kan indlede  

 procedurer for bilæggelse af tvist i overensstemmelse med paragraf 1,  

 litra f) eller g).
 5. En deltagende stat kan til enhver tid henlede Rådets  

 opmærksomhed på aktiviteter, som efter dens opfattelse ikke er i  

 overensstemmelse med vilkårene i paragraf 1, litra b) - d).
 6. Myndigheden skal udvikle regler, forskrifter og procedurer som sikrer  

 gennemførelse af bestemmelserne i dette afsnit inklusive relevante  

 regler, forskrifter og procedurer for godkendelse af arbejdsplaner.
 7. Bestemmelserne i Konventionens artikel 151, stk. 1 - 7 og  

 stk. 9, artikel 162, stk. 2, litra q), artikel 165, stk. 2,  

 litra n) samt Bilag III, artikel 6, stk. 5 og artikel 7 finder ikke  

 anvendelse.
Afsnit 7 Økonomisk bistand Myndighedens politik for bistand til udviklingslande, der rammes af  

 alvorlige ugunstige virkninger på deres eksportindtægter eller  

 økonomi som følge af en nedgang i prisen for et berørt  

 mineral eller eksportmængden for dette mineral skal, i det omfang en  

 sådan nedgang er forårsaget af aktiviteter i Området,  

 baseres på følgende principper:
a)	Myndigheden skal oprette en fond for økonomisk bistand af en  

 del af de midler, der står til rådighed for Myndigheden ud over  

 de midler, der er nødvendige til dækning af Myndighedens  

 administrationsudgifter.
Det beløb, der afsættes til dette  

 formål, skal fastsættes af Rådet i hvert enkelt  

 tilfælde efter henstilling fra Finanskomiteen.
Kun midler, der stammer  

 fra betalinger fra kontrahenter, herunder Produktionsselskabet, og frivillige  

 bidrag kan anvendes til etablering af fonden for økonomisk  

 bistand; b)	Udviklingslande med landbaseret produktion, for hvem det er  

 påvist, at deres økonomi er alvorligt berørt af  

 produktionen af mineraler fra den dybe havbund, skal tilbydes bistand fra  

 Myndighedens fond for økonomisk bistand; c)	Myndigheden skal tilbyde bistand fra fonden til berørte  

 udviklingslande med landbaseret produktion efter omstændighederne i  

 samarbejde med eksisterende globale eller regionale institutter for  

 udviklingsbistand, som har infrastrukturen og ekspertisen til at  

 udføre sådanne bistandsprogrammer; d)	Omfanget af og tidsrummet for sådan bistand skal  

 fastlægges individuelt i hvert enkelt tilfælde.
Ved  

 fastlæggelsen skal der tages behørigt hensyn til  

 størrelsen og arten af de problemer, de berørte udviklingslande  

 med landbaseret produktion står overfor.
 2. Konventionens artikel 151, stk. 10 skal gennemføres ved  

 hjælp af de økonomiske bistandsforanstaltninger, der er omtalt i  

 paragraf 1. Konventionens artikel 160, stk. 2, litra l), artikel 162,  

 stk. 2, litra n), artikel 164, stk. 2, litra d), artikel 171, litra  

 f) og artikel 173, stk. 2, litra c) skal fortolkes i overensstemmelse  

 hermed.
Afsnit 8 Finansielle kontraktvilkår 1. Følgende principper skal danne grundlag for opstilling af  

 regler, forskrifter og procedurer for finansielle  

 kontraktvilkår:
a)	Systemet for betaling til Myndigheden skal være rimeligt,  

 både over for kontrahenten og over for Myndigheden, og skal give  

 tilfredsstillende muligheder for at afgøre, om kontrahenten efterlever  

 systemet; b)	Betalingssatserne i henhold til systemet skal ligge indenfor samme  

 niveau som de satser, der er fremherskende med hensyn til landbaseret  

 udvinding af de samme eller tilsvarende mineraler med henblik på at  

 undgå at give dem, der udfører dybhavsminedrift, en kunstig  

 konkurrencemæssig fordel eller pålægge dem en  

 konkurrencemæssig ulempe; c)	Systemet må ikke være kompliceret og må ikke  

 pålægge Myndigheden eller en kontrahent betydelige  

 administrationsomkostninger.
Det skal overvejes at vedtage et royalty system  

 eller et kombineret system af royalties og overskudsdeling.
Hvis det  

 besluttes at anvende flere alternative systemer, har kontrahenten ret til at  

 vælge det system, der skal anvendes på hans kontrakt.
Enhver  

 efterfølgende ændring i valg mellem alternative systemer skal  

 imidlertid ske efter aftale mellem Myndigheden og kontrahenten; d)	Der skal betales en fast årlig afgift med virkning fra datoen  

 for påbegyndelse af kommerciel produktion.
Denne afgift kan fradrages i  

 andre betalinger, der forfalder i henhold til systemet i overensstemmelse med  

 litra c). Afgiftens størrelse fastsættes af Rådet; e)	Betalingssystemet kan revideres periodisk i lyset af ændrede  

 omstændigheder.
Enhver ændring skal foretages på en  

 ikke-diskriminatorisk måde.
Sådanne ændringer kan kun  

 anvendes på eksisterende kontrakter, hvis kontrahenten vælger  

 dette.
Enhver efterfølgende ændring i valg mellem alternative  

 systemer skal ske efter aftale mellem Myndigheden og kontrahenten; f)	Tvister vedrørende fortolkning eller anvendelse af regler og  

 forskrifter baseret på disse principper skal underkastes de procedurer  

 for bilæggelse af tvister, der er anført i  

 Konventionen.
 2. Bestemmelserne i Konventionens Bilag III, artikel 13, stk. 3 - 10  

 finder ikke anvendelse.
 3. Med hensyn til gennemførelsen af Konventionens Bilag III,  

 artikel 13, stk. 2 skal afgiften for behandling af ansøgninger om  

 godkendelse af en arbejdsplan, der er begrænset til én fase,  

 enten efterforskningsfasen eller udnyttelsesfasen, udgøre USD  

 250,000.
Afsnit 9 Finanskomiteen 1. Herved etableres en Finanskomité. Komiteen skal bestå af  

 15 medlemmer med passende kvalifikationer, som er relevante i  

 finansanliggender.
De deltagende stater skal nominere kandidater af den  

 højest mulige standard i henseende til kompetence og integritet.
 2. Der må ikke være to medlemmer af Finanskomiteen af samme  

 nationalitet.
3. Medlemmerne af Finanskomiteen skal vælges af Forsamlingen, og der  

 skal herved tages passende hensyn til behovet for ligelig geografisk  

 fordeling og repræsentation af særlige interesser.
Hver gruppe af  

 stater som er anført i afsnit 3, paragraf 15, litra a), b), c) og d) i  

 nærværende Bilag skal være repræsenteret i komiteen  

 med mindst et medlem.
Indtil Myndigheden råder over  

 tilstrækkelige midler udover de fastsatte bidrag til dækning af  

 dens administrationsudgifter, skal medlemsskaren i komiteen omfatte  

 repræsentanter for de fem største finansielle bidragydere til  

 Myndighedens administrationsbudget.
Derefter skal valget af ét medlem  

 fra hver gruppe ske på basis af nominering foretaget af medlemmerne i  

 den pågældende gruppe uden præjudice for muligheden for  

 valg af yderligere medlemmer fra hver gruppe.
4. Medlemmerne af Finanskomiteen skal beklæde deres hverv i en  

 periode på 5 år.
De kan genvælges for yderligere en  

 periode.
 5. I tilfælde af et medlems død, indisponering eller  

 fratræden forud for udløbet af funktionsperioden, skal  

 Forsamlingen for den resterende del af perioden vælge et medlem fra  

 samme geografiske område eller gruppe af stater.
6. Medlemmer af Finanskomiteen må ikke have finansiel interesse i  

 nogen af de aktiviteter, som komiteen har ansvaret for at fremsætte  

 henstillinger om.
De må ikke, selv efter deres fratræden,  

 afsløre fortrolige oplysninger, som kommer til deres kendskab som  

 følge af udførelsen af deres opgaver for Myndigheden.
 7. Ved beslutning om følgende emner skal Forsamlingen og  

 Rådet tage Finanskomiteens henstillinger i betragtning:
a)	Udkast til finansielle regler, forskrifter og procedurer for  

 Myndighedens organer og Myndighedens finansielle styring og interne  

 finansielle administration; b)	Fastsættelse af medlemmernes bidrag til Myndighedens  

 administrationsbudget i overensstemmelse med Konventionens artikel 160,  

 stk. 2, litra e); c)	Alle relevante finansielle spørgsmål, herunder forslag  

 til det årlige budget udarbejdet af Myndighedens generalsekretær  

 i overensstemmelse med Konventionens artikel 172 og de finansielle aspekter  

 af gennemførelsen af Sekretariatets arbejdsprogram; d)	Administrationsbudgettet; e)	De deltagende staters finansielle forpligtelser som følge af  

 gennemførelsen af denne Aftale og Kapitel XI såvel som de  

 administrative og budgetmæssige konsekvenser af forslag og  

 henstillinger, der medfører udgifter af Myndighedens midler; f)	Regler, forskrifter og procedurer vedrørende ligelig deling  

 af finansielle og andre økonomiske goder, der fremkommer som  

 følge af aktiviteter i Området, og beslutninger, der skal  

 træffes i den forbindelse.
8. Beslutning i Finanskomiteen om procedurespørgsmål skal  

 træffes med almindeligt flertal af de medlemmer, der er til stede og  

 afgiver deres stemme.
Beslutninger vedrørende  

 substansspørgsmål skal træffes ved konsensus.
 9. Kravet i Konventionens artikel 162, stk. 2, litra y) om etablering  

 af et underordnet organ til at behandle finansielle spørgsmål  

 skal anses for at være opfyldt ved etablering af Finanskomiteen i  

 overensstemmelse med nærværende afsnit.
Oversættelse AFTALE OM PRIVILEGIER OG IMMUNITETER FOR DEN  

 INTERNATIONALE HAVRETSDOMSTOL De deltagende stater i denne Aftale, som tager i betragtning, at De Forenede Nationers Havretskonvention  

 opretter Den Internationale Havretsdomstol, som erkender, at Domstolen bør nyde sådan retsevne,  

 privilegier og immuniteter, som er nødvendige for udøvelsen af  

 dens funktioner, som erindrer, at Domstolens Statut i artikel 10 bestemmer, at  

 Domstolens medlemmer under udøvelsen af deres hverv skal nyde  

 diplomatiske privilegier og immuniteter, som erkender, at personer, der deltager i retsforhandlinger samt  

 Domstolens embedsmænd skal nyde sådanne privilegier og  

 immuniteter, som er nødvendige for den uafhængige  

 udøvelse af deres funktioner i forbindelse med Domstolen, er blevet enige om følgende:
Artikel 1 Terminologi I denne Aftale betyder:
a)	»Konvention« De Forenede Nationers Havretskonvention af 10. december  

 1982; b)	»Statut« Statutten for Den Internationale Havretsdomstol i Bilag VI  

 til Konventionen; c)	»Deltagende Stater« stater, som er deltagere i denne Aftale; d)	»Domstol« Den Internationale Havretsdomstol; e)	»Medlem af Domstolen« et valgt medlem af Domstolen eller en person  

 udpeget under Statuttens artikel 17 med henblik på en bestemt  

 tvist; f)	»Justitssekretær« Domstolens justitssekretær, herunder  

 enhver embedsmand ved Domstolen, der fungerer som justitssekretær; g)	»Domstolens embedsmænd« justitssekretæren og andre  

 medlemmer af sekretariatets personale; h)	»Wienerkonventionen« Wienerkonventionen om diplomatiske forbindelser  

 af 18. april 1961.
Artikel 2 Juridisk personlighed for Domstolen Domstolen er en juridisk person og skal være berettiget til a)	at indgå kontrakter; b)	at erhverve og afhænde fast ejendom og  

 løsøre; c)	at anlægge retssager.
Artikel 3 Domstolens områdes ukrænkelighed Domstolens område er ukrænkeligt i overensstemmelse med de  

 betingelser, der måtte blive aftalt med den berørte  

 deltagerstat.
Artikel 4 Flag og våben Domstolen skal være berettiget til at føre sit flag og  

 våben på sit område og på køretøjer  

 benyttet til officielle formål.
Artikel 5 Domstolens immunitet, dens ejendele, aktiver og  

 fonds 1. Domstolen skal nyde immunitet for retsforfølgning, medmindre den  

 i et særligt tilfælde udtrykkeligt har givet afkald på  

 denne immunitet.
Dog skal intet afkald på immunitet omfatte noget  

 retshåndhævelsesskridt.
 2. Domstolens ejendele, aktiver og fonds skal, hvor de end måtte  

 forefindes eller i hvis besiddelse de end måtte være, være  

 fritaget for ransagning, rekvisitionering, konfiskation,  

 beslaglæggelse, ekspropriation og enhver anden form for indblanding,  

 hvadenten denne er af udøvende, administrativ, judiciel eller  

 lovgivende karakter.
 3. I den udstrækning, det er nødvendigt for at Domstolen kan  

 udøve sine funktioner, skal dens ejendele, aktiver og fonds være  

 fritaget for enhver form for restriktioner, reguleringer, kontrol og  

 moratorier.
 4. Domstolen skal være dækket af ansvarsforsikring for  

 køretøjer, som den er ejer eller bruger af, i overensstemmelse  

 med love og forskrifter i den stat, hvor køretøjet  

 benyttes.
Artikel 6 Arkiv Domstolens arkiv og alle aktstykker, der tilhører Domstolen eller  

 er i dens besiddelse, skal være ukrænkelige til enhver tid, hvor  

 de end måtte forefindes.
Den deltagende stat, hvor arkivet befinder  

 sig, skal oplyses om arkiv og dokumenters placering.
Artikel 7 Udøvelse af Domstolens virksomhed uden for  

 hovedsædet I tilfælde af, at Domstolen anser det for ønskværdigt  

 at træde sammen eller på anden vis udøve sin virksomhed  

 andetsteds end hovedsædet, kan den med den berørte stat  

 træffe en ordning om tilvejebringelse af passende faciliteter til  

 udøvelsen af dens virksomhed.
Artikel 8 Meddelelser 1. Til brug for sine officielle meddelelser og korrespondance skal  

 Domstolen på enhver deltagende stats territorium, i det omfang dette er  

 foreneligt med den pågældende stats internationale forpligtelser,  

 nyde mindst samme behandling, som den deltagende stat indrømmer enhver  

 interguvernemental organisation eller diplomatisk repræsentation med  

 hensyn til forrettigheder, takster og afgifter for postforsendelser og de  

 forskellige former for meddelelser og korrespondance.
 2. Domstolen kan benytte alle passende kommunikationsformer og benytte  

 kode eller chiffer til sine officielle meddelelser eller korrespondance.  

 Domstolens officielle meddelelser og korrespondance skal være  

 ukrænkelige.
 3. Domstolen skal være berettiget til at afsende og modtage  

 korrespondance og andet materiale eller meddelelser med kurér eller i  

 forseglede sække, som skal nyde samme forrettigheder, immuniteter og  

 lettelser som diplomatiske kurerer og postsække.
Artikel 9 Fritagelse for skatter, toldafgifter og restriktioner  

 vedrørende indførsel og udførsel 1. Domstolen, dens aktiver, indtægter og andre ejendele og dens  

 operationer og transaktioner skal være fritaget for alle direkte  

 skatter.
Dog skal Domstolen ikke kræve fritagelse for skatter, som kun  

 er gebyrer for offentlige tekniske ydelser.
 2. Domstolen skal være fritaget for alle toldafgifter,  

 importomsætningsafgifter og restriktioner vedrørende  

 indførsel og udførsel for så vidt angår genstande,  

 der indføres eller udføres af Domstolen til dens officielle  

 brug.
3. Varer, der indføres eller indkøbes i henhold til denne  

 fritagelse må ikke sælges eller på anden vis afhændes  

 på en deltagende stats territorium undtagen på betingelser aftalt  

 med den pågældende deltagende stats regering.
Domstolen skal  

 endvidere være fritaget for alle toldafgifter,  

 importomsætningsafgifter, forbud og restriktioner vedrørende  

 indførsel og udførsel med hensyn til dens publikationer.
Artikel 10 Tilbagebetaling af afgifter og/eller skatter 1. Domstolen skal i almindelighed ikke kræve fritagelse for betaling  

 af afgifter og skatter, som indgår i prisen for løsøre og  

 fast ejendom og afgifter for tjenesteydelser.
Dog skal de deltagende stater i  

 tilfælde, hvor Domstolen foretager større køb til  

 officiel brug af ejendom og varer eller tjenesteydelser, der er eller  

 måtte blive behæftet med sådanne afgifter og skatter,  

 træffe hensigtsmæssige administrative foranstaltninger til  

 fritagelse for sådanne gebyrer eller tilbagebetaling af de betalte  

 afgifts- og/eller skattebeløb.
2. Varer indkøbt under en sådan fritagelse eller  

 tilbagebetaling må ikke sælges eller på anden måde  

 afhændes undtagen på betingelser fastsat af den deltagende stat,  

 som har bevilget fritagelsen eller tilbagebetalingen.
Der skal ikke  

 indrømmes nogen fritagelse eller tilbagebetaling for offentlige  

 tekniske ydelser leveret til Domstolen.
Artikel 11 Beskatning 1. De gager, vederlag og godtgørelser, der ydes Domstolens  

 medlemmer og embedsmænd, skal være fritaget for beskatning.
 2. Hvor påligningen af en hvilken som helst form for beskatning er  

 knyttet til opholdssted, skal de perioder, hvori sådanne medlemmer  

 eller embedsmænd er nærværende i en stat til  

 udøvelse af deres funktion, ikke anses som opholdsperioder,  

 såfremt der indrømmes sådanne medlemmer eller  

 embedsmænd diplomatiske privilegier, immuniteter og lettelser.
 3. Deltagende stater skal ikke være forpligtede til at fritage  

 pensioner eller løbende ydelser til Domstolens forhenværende  

 medlemmer og embedsmænd for indkomstskat.
Artikel 12 Fonds og frihed for valutarestriktioner 1. Domstolen kan uden indskrænkning af økonomisk kontrol,  

 regulativer eller moratorier af nogen art under udøvelsen af sine  

 aktiviteter:
a)	være indehaver af fonds, valuta af enhver art og guld og  

 disponere over konti i enhver valuta; b)	frit overføre fonds, guld eller valuta fra det ene land til  

 andet eller inden for ethvert lands område og omsætte enhver  

 valuta, som den måtte være i besiddelse af, til en hvilken som  

 helst anden valuta; c)	modtage, besidde, omsætte, overføre, konvertere eller  

 på anden vis befatte sig med obligationer og andre  

 værdipapirer.
 2. Under udøvelsen af sine rettigheder i henhold til stk. 1  

 skal Domstolen tage behørigt hensyn til eventuelle forestillinger fra  

 enhver deltagende stat - for så vidt det skønnes, at der uden  

 skade for Domstolens interesser kan tages hensyn til en sådan  

 forestilling.
Artikel 13 Domstolens medlemmer 1. Domstolens medlemmer skal, medens de varetager Domstolens anliggender,  

 nyde samme privilegier, immuniteter, lettelser og prærogativer, som  

 indrømmes diplomatiske repræsentationschefer i henhold til  

 Wienerkonventionen.
2. Domstolens medlemmer og familiemedlemmer tilhørende deres  

 husstand skal indrømmes enhver lettelse med henblik på udrejse  

 af det land, hvori de måtte befinde sig, og for indrejse og udrejse af  

 det land, hvor Domstolen træder sammen.
På rejser i forbindelse  

 med udøvelsen af deres virksomhed, skal de i alle lande, som de  

 måtte passere igennem, nyde alle privilegier, immuniteter og lettelser,  

 der af disse lande indrømmes diplomatiske repræsentanter under  

 tilsvarende omstændigheder.
 3. Såfremt Domstolens medlemmer med henblik på at stå  

 til rådighed for Domstolen, har bopæl i ethvert andet land end  

 det, hvori de er statsborgere eller fast bosiddende, skal de sammen med  

 familiemedlemmer tilhørende deres husstand tilstås diplomatiske  

 privilegier, immuniteter og lettelser under deres ophold.
 4. Domstolens medlemmer skal sammen med familiemedlemmer tilhørende  

 deres husstand indrømmes samme lettelser under internationale kriser  

 med henblik på tilbagerejse til deres hjemstat, som indrømmes  

 diplomatiske repræsentanter under Wienerkonventionen.
 5. Domstolens medlemmer skal tegne ansvarsforsikring for  

 køretøjer, de ejer eller bruger, i overensstemmelse med den  

 stats love og forskrifter, hvori køretøjet benyttes.
 6. Denne artikel stk. 1-5 finder tillige anvendelse på  

 Domstolens medlemmer, efter at de er blevet udskiftet, såfremt de  

 fortsætter med at udøve deres funktion i overensstemmelse med  

 statuttens artikel 5, stk. 3.
 7. Med henblik på at sikre Domstolens medlemmer fuld  

 uafhængighed og ytringsfrihed i udøvelsen af deres funktioner,  

 skal de fortsat indrømmes immunitet for retsforfølgning med  

 hensyn til talte eller skrevne ord og enhver handling udført af dem  

 under udøvelsen af deres funktioner, uanset de pågældende  

 ikke længere er medlemmer af Domstolen eller udøver disse  

 funktioner.
Artikel 14 Embedsmænd 1. Justitssekretæren skal indrømmes diplomatiske privilegier,  

 immuniteter og lettelser under udførelsen af opgaver for  

 Domstolen.
 2. Domstolens andre embedsmænd skal i ethvert land, hvor de end  

 måtte befinde sig, medens de varetager Domstolens anliggender, eller  

 ethvert land de måtte passere gennem, medens de varetager sådanne  

 anliggender, nyde de privilegier, immuniteter og lettelser, som er  

 nødvendige for en uafhængig udøvelse af deres funktioner.  

 I særdeleshed skal de tilstås:
a)	immunitet for anholdelse eller tilbageholdelse og for  

 beslaglæggelse af personlig bagage; b)	retten til toldfrit at indføre møbler og effekter  

 på et tidspunkt, da de første gang tiltræder deres  

 stilling i det pågældende land, og at udføre disse  

 toldfrit til deres bopælsland; c)	fritagelse for eftersyn af personlig bagage, medmindre der er  

 alvorlig grund til at antage, at den indeholder genstande, der ikke er  

 beregnet til personligt brug eller genstande, hvis indførsel eller  

 udførsel er forbudt ved lov eller underkastet kontrol i medfør  

 af den pågældende deltager stats karantænebestemmelser.
Et  

 sådant eftersyn skal foretages i overværelse af den  

 pågældende embedsmand; d)	immunitet for retsforfølgning med hensyn til mundtlige eller  

 skriftlige udtalelser og alle handlinger udført af dem på embeds  

 vegne.
Denne immunitet skal fortsat bestå, efter at de er ophørt  

 med at udøve deres embede; e)	immunitet for værnepligt; f)	fritagelse tillige med deres ægtefælle og  

 familiemedlemmer tilhørende deres husstand fra  

 indvandringsrestriktioner eller registreringspligt for udlændinge; g)	samme rettigheder med hensyn til valutalempelser, som er tillagt  

 embedsmænd af tilsvarende rang inden for diplomatiske missioner af den  

 pågældende regering; h)	tillige med familiemedlemmer tilhørende deres husstand, samme  

 lettelser til hjemrejse under internationale kriser som diplomatiske  

 repræsentanter i medfør af Wienerkonventionen.
 3. Domstolens embedsmænd skal være dækket af en  

 ansvarsforsikring for køretøjer, som de er ejere eller brugere  

 af, i overensstemmelse med love og forskrifter i den stat, hvor  

 køretøjet benyttes.
4. Domstolen skal underrette alle deltagende stater, om hvilke kategorier  

 af embedsmænd, bestemmelserne i denne artikel finder anvendelse  

 på.
Navnene på de embedsmænd, der henføres til disse  

 kategorier, skal fra tid til anden meddeles alle deltagende stater.
Artikel 15 Sagkyndige udpeget i henhold til Konventionens artikel  

 289 Sagkyndige udpeget i henhold til Konventionens artikel 289 skal, i  

 perioden under udførelse af deres hverv, heri indbefattet den tid, der  

 tilbringes på rejser i forbindelse med udøvelse af deres hverv,  

 indrømmes de privilegier, immuniteter og lettelser, som er  

 nødvendige for uafhængig udøvelse af deres funktioner.
I  

 særdeleshed skal de tilstås:
a)	immunitet for anholdelse eller tilbageholdelse og for  

 beslaglæggelse af personlig bagage; b)	fritagelse for eftersyn af personlig bagage, medmindre der er  

 alvorlig grund til at antage, at den indeholder genstande, der ikke er  

 beregnet til personligt brug eller genstande, hvis indførsel eller  

 udførsel er forbudt ved lov eller underkastet kontrol i medfør  

 af den pågældende deltager stats karantænebestemmelser.
Et  

 sådant eftersyn skal foretages i overværelse af den  

 pågældende sagkyndige; c)	immunitet for retsforfølgning med hensyn til mundtlige eller  

 skriftlige udtalelser og alle handlinger udført af dem på embeds  

 vegne.
Denne immunitet skal fortsat bestå, efter at de er ophørt  

 med at udføre deres hverv; d)	ukrænkelighed for dokumenter og papirer; e)	fritagelse for indvandringsrestriktioner eller registreringspligt  

 for udlændinge; f)	samme lettelser med hensyn til penge- og valutarestriktioner, som  

 gives udenlandske regeringsrepræsentanter i midlertidige offentlige  

 hverv; g)	sådanne sagkyndige skal indrømmes samme lettelser til  

 hjemrejse under internationale kriser som diplomatiske repræsentanter  

 under Wienerkonventionen.
Artikel 16 Fuldmægtige, rådgivere og advokater 1. Fuldmægtige, rådgivere og advokater skal i perioden under  

 udførelse af deres hverv for Domstolen, heri indbefattet den tid, der  

 tilbringes på rejser i forbindelse med udførelse af deres hverv,  

 indrømmes de privilegier, immuniteter og lettelser, som er  

 nødvendige for uafhængig udøvelse af deres funktioner.
I  

 særdeleshed skal de tilstås:
a)	immunitet for anholdelse eller tilbageholdelse og for  

 beslaglæggelse af personlig bagage; b)	fritagelse for eftersyn af personlig bagage, medmindre der er  

 alvorlig grund til at antage, at den indeholder genstande, der ikke er  

 beregnet til personligt brug eller genstande, hvis indførsel eller  

 udførsel er forbudt ved lov eller underkastet kontrol i medfør  

 af den pågældende deltager stats karantænebestemmelser.
Et  

 sådant eftersyn skal foretages i overværelse af den  

 pågældende fuldmægtig, rådgiver eller advokat; c)	immunitet for retsforfølgning med hensyn til mundtlige eller  

 skriftlige udtalelser og alle handlinger udført af dem på embeds  

 vegne.
Denne immunitet skal fortsat bestå, efter at de er ophørt  

 med at udføre deres hverv; d)	ukrænkelighed for dokumenter og papirer; e)	retten til at modtage papirer eller korrespondance pr. kurer eller i  

 forseglet postsæk; f)	fritagelse for indvandringsrestriktioner eller registreringspligt  

 for udlændinge; g)	samme lettelser med hensyn til personlig bagage og med hensyn til  

 penge- og valutarestriktioner, som gives udenlandske  

 regeringsrepræsentanter i midlertidige offentlige hverv; h)	samme lettelser til hjemrejse under internationale kriser som  

 diplomatiske repræsentanter under Wienerkonventionen; 2. Ved modtagelse ved Domstolen af underretning fra parterne i en sag,  

 vedrørende udnævnelse af fuldmægtige, rådgivere  

 eller advokater, skal en attest af sådanne repræsentanters status  

 bekræftes ved justitssekretærens underskrift og være  

 begrænset til den periode, som er påkrævet for sagens  

 førelse.
 3. De kompetente myndigheder i den pågældende stat skal  

 tilstå de privilegier, immuniteter og lettelser, der er hjemlet ved  

 denne artikel ved udstedelse af en bekræftelse i henhold til  

 stk. 2.
 4. Hvor påligningen af en hvilken som helst form for beskatning er  

 knyttet til opholdssted, skal de perioder, hvori sådanne  

 fuldmægtige, rådgivere eller advokater er nærværende  

 i en stat for udøvelse af deres funktioner, ikke anses som  

 opholdsperioder.
Artikel 17 Vidner, sagkyndige og personer pålagt et hverv 1. Vidner, sagkyndige og personer, der på foranledning af Domstolen  

 udfører hverv, i tidsrummet for udførelse af deres hverv, heri  

 indbefattet den tid, der tilbringes på rejser i forbindelse med  

 udførelse af deres hverv, tilstås de privilegier, immuniteter og  

 lettelser, der indrømmes i henhold til artikel 15, litra a) til  

 f).
 2. Vidner, sagkyndige og personer pålagt et hverv skal  

 indrømmes lettelser til hjemrejse under internationale kriser.
Artikel 18 Statsborgere og personer med fast bopæl Medmindre yderligere privilegier og immuniteter tilstås af den  

 pågældende deltagende stat, og uden præjudice for artikel  

 11, skal en person, der nyder immuniteter og privilegier i henhold til denne  

 Aftale, der er statsborger i eller har fast bopæl i denne stat, kun  

 nyde immunitet for retsforfølgning og ukrænkelighed med hensyn  

 til mundtlige eller skriftlige udtalelser og alle handlinger udført af  

 denne person i udøvelsen af sine funktioner.
Denne immunitet skal  

 vedvare selv efter at den pågældende har ophørt at  

 udøve sine funktioner i forbindelse med Domstolen.
Artikel 19 Respekt for love og forskrifter 1. Privilegier, immuniteter, lettelser og prærogativer som hjemlet i  

 artiklerne 13 til 17 i denne Aftale, tilstås ikke til de  

 pågældendes egen personlige fordel, men for at sikre den  

 uafhængige udøvelse af deres funktioner i tilknytning til  

 Domstolen.
2. Alle personer nævnt i artiklerne 13 til 17, som nyder privilegier  

 og immuniteter, har pligt til uden præjudice for disse, at overholde  

 love og forskrifter i den deltagende stat, på hvis territorium de  

 måtte befinde sig, medens de varetager Domstolens anliggender, eller  

 hvis territorium de måtte passere igennem, mens de varetager  

 sådanne anliggender.
Det er også deres pligt ikke at blande sig i  

 denne stats indre anliggender.
Artikel 20 Afkald 1. Eftersom de privilegier og immuniteter der indrømmes i henhold  

 til denne Aftale, tilstås for at sikre god retspleje og ikke for de  

 pågældendes egen personlige fordel, har den kompetente myndighed  

 ret og pligt til at give afkald på immunitet i ethvert tilfælde,  

 i hvilket den skønner, at immuniteten vil hindre, at  

 refærdigheden sker fyldest, og at den kan frafaldes uden  

 præjudice for retsplejen.
2. Til dette formål, skal den kompetente myndighed, hvor det drejer  

 sig om fuldmægtige, rådgivere og advokater, der  

 repræsenterer en stat eller er udpeget af en stat, som er part i en sag  

 for Domstolen, være den pågældende stat.
Hvor det drejer  

 sig om andre fuldmægtige, rådgivere og advokater, skal  

 justitssekretæren være den kompetente myndighed; hvor det drejer  

 sig om sagkyndige udpeget i henhold til Konventionens artikel 289 og vidner,  

 sagkyndige og personer udførende hverv, skal den kompetente myndighed  

 være Domstolen.
Hvor det drejer sig om andre embedsmænd ved  

 Domstolen, skal den kompetente myndighed være justitssekretæren,  

 som skal handle med Domstolens præsidents godkendelse.
Artikel 21 Laissez-passer og visum 1. De deltagende stater skal anerkende og acceptere de af De Forenede  

 Nationer udstedte laissez-passer til Domstolens medlemmer og embedsmænd  

 eller sagkyndige udpeget i henhold til Konventionens artikel 289 som gyldig  

 rejselegitimation.
2. Ansøgninger om visum (hvor det kræves) fra Domstolens  

 medlemmer og fra justitssekretæren, skal behandles så hurtigt som  

 muligt.
Ansøgninger om visum fra alle andre personer, der er i  

 besiddelse af eller berettiget til at besidde et laissez-passer, som  

 nævnt i denne artikels stk. 1 og fra personer nævnt i  

 artiklerne 16 og 17, skal, når de ledsages af en erklæring om, at  

 de pågældende rejser, medens de varetager Domstolens anliggender,  

 behandles så hurtigt som muligt.
Artikel 22 Fri bevægelighed Ingen administrative eller andre restriktioner skal indskrænke  

 retten til fri bevægelighed for Domstolens medlemmer, eller andre  

 personer nævnt i artiklerne 13 til 17, til eller fra Domstolens  

 hovedsæde eller det sted hvor Domstolen holder retsmøde eller  

 på anden måde udøver sine funktioner.
Artikel 23 Opretholdelse af sikkerhed og af offentlig ro og  

 orden 1. Såfremt den berørte deltagende stat anser det for  

 nødvendigt, uden præjudice for den uafhængige og  

 ordentlige udøvelse af Domstolens arbejde, at træffe  

 nødvendige foranstaltninger for at sikre statens sikkerhed eller for  

 at opretholde offentlig ro og orden i den deltagende stat i overensstemmelse  

 med folkeretten, skal den henvende sig til Domstolen så hurtigt som  

 omstændighederne tillader, for ved gensidig overenskomst at  

 fastlægge de nødvendige foranstaltninger for at beskytte  

 Domstolen.
 2. Domstolen skal samarbejde med en sådan deltagende stats regering  

 for at undgå enhver skadevirkning på den deltagende stats  

 sikkerhed eller offentlig ro og orden, som følge af Domstolens  

 aktiviteter.
Artikel 24 Samarbejde med deltagende staters myndigheder Domstolen skal til enhver tid samarbejde med de relevante myndigheder i de  

 deltagende stater for at lette håndhævelsen af deres love og for  

 at forhindre ethvert misbrug i forbindelse med de privilegier, immuniteter,  

 lettelser og prærogativer, der er nævnt i denne Aftale.
Artikel 25 Forhold til specielle aftaler I tilfælde hvor denne Aftales bestemmelser og bestemmelser i enhver  

 særaftale mellem Domstolen og en deltagende stat vedrører samme  

 emne, skal de to bestemmelser, om muligt, behandles som komplementære,  

 så begge bestemmelser skal finde anvendelse og ingen af bestemmelserne  

 skal indskrænke den andens betydning; men i tilfælde af konflikt  

 skal særaftalens bestemmelse have forrang.
Artikel 26 Bilæggelse af tvister 1. Domstolen skal træffe passende bestemmelser for afgørelse  

 af:
 a)	tvister, der opstår af kontraktforhold eller andre tvister af  

 privatretlig karakter, hvori Domstolen er part.
 b)	tvister, der berører enhver person nævnt i denne  

 Aftale, som på grund af sin embedsstilling nyder immunitet,  

 såfremt sådan immunitet ikke er frafaldet.
2. Alle uoverensstemmelser, der opstår ved fortolkning eller  

 anvendelse af denne Aftale, skal henvises til en voldgiftsdomstol, medmindre  

 parterne har aftalt en anden afgørelsesmåde.
Hvis en  

 meningsforskel opstår mellem Domstolen og en deltagende stat, som ikke  

 afgøres ved konsultation, forhandling eller en anden  

 afgørelsesmåde inden for tre måneder efter  

 fremsættelse af en begæring fra en af parterne i tvisten, skal  

 den på begæring af en af parterne henvises til endelig  

 afgørelse af et panel af tre voldgiftsmænd: den ene udpeges af  

 Domstolen, den anden udpeges af den deltagende stat og den tredje, som skal  

 være panelets formand, udpeges af de to første  

 voldgiftsmænd.
Har en af parterne ikke udpeget en voldgiftsmand senest  

 to måneder efter modpartens udpegelse af en voldgiftsmand, skal De  

 Forenede Nationers generalsekretær foretage udpegelsen.
Kan de to  

 voldgiftsmænd ikke opnå enighed omkring udpegelsen af den tredje  

 voldgiftsmand inden for tre måneder efter udpegelsen de to  

 første voldgiftsmænd, skal den tredje voldgiftsmand udpeges af  

 De Forenede Nationers generalsekretær på begæring af  

 Domstolen eller den deltagende stat.
Artikel 27 Undertegnelse Denne Aftale skal stå åben for undertegnelse af alle stater og  

 skal forblive åben for undertegnelse i De Forenede Nationers  

 hovedsæde i fireogtyve måneder fra den 1. juli 1997.
Artikel 28 Ratifikation Denne Aftale skal ratificeres.
Ratifikationsinstrumenterne skal deponeres  

 hos De Forenede Nationers generalsekretær.
Artikel 29 Tiltrædelse Denne Aftale skal forblive åben for tiltrædelse af alle  

 stater.
Tiltrædelsesinstrumenterne skal deponeres hos De Forenede  

 Nationers generalsekretær.
Artikel 30 Ikrafttræden 1. Denne Aftale træder i kraft på 30te dagen efter  

 deponeringen af det tiende ratifikations- eller  

 tiltrædelsesinstrument.
 2. For enhver stat, der ratificerer eller tiltræder denne Aftale  

 efter deponeringen af det tiende ratifikations- eller  

 tiltrædelsesinstrument, træder denne Aftale i kraft på den  

 tredivte dag efter den pågældende stats deponering af sit  

 ratifikations- eller tiltrædelsesinstrument.
Artikel 31 Midlertidig anvendelse En stat som har til hensigt at ratificere eller tiltræde denne  

 Aftale kan til enhver tid over for depositaren notificere, at staten vil  

 anvende denne Aftale midlertidigt i en periode, der ikke overstiger to  

 år.
Artikel 32 Ad hoc anvendelse Når en tvist i overensstemmelse med statutten er blevet forelagt for  

 Domstolen, kan enhver stat, som ikke er part i denne Aftale, som er part i en  

 tvist, i forbindelse hermed ad hoc med henblik på og under sagen, blive  

 part i denne Aftale ved deponeringen af et acceptinstrument.  

 Acceptinstrumenter skal deponeres hos De Forenede Nationers  

 generalsekretær og skal have virkning på dagen for  

 deponeringen.
Artikel 33 Opsigelse 1. En deltagende stat kan, ved skriftlig underretning af De Forenede  

 Nationers generalsekretær, opsige denne Aftale.
Opsigelsen skal have  

 virkning et år efter datoen for modtagelse af underretningen, medmindre  

 underretningen specifikt foreskriver en senere dato.
 2. Opsigelsen skal på ingen måde påvirke en deltagende  

 stats pligt til at opfylde enhver forpligtelse indeholdt i denne Aftale, som  

 staten er underlagt i henhold til folkeretten uafhængigt af denne  

 Aftale.
Artikel 34 Depositaren De Forenede Nationers generalsekretær skal være depositar for  

 denne Aftale.
Artikel 35 Autentiske tekster Denne Aftales arabiske, engelske, franske, kinesiske, russiske og spanske  

 tekst har samme gyldighed.
 Til bekræftelse heraf har de undertegnede befuldmægtigede, der  

 af deres respektive regeringer er behørigt bemyndiget dertil,  

 undertegnet denne Aftale.
 Åben for undertegnelse i New York den første dag i juli  

 nitten hundrede og syvoghalvfems, i én originaltekst, på det  

 arabiske, engelske, franske, kinesiske, russiske og spanske sprog.
Oversættelse PROTOKOL OM PRIVILEGIER OG IMMUNITETER FOR DEN  

 INTERNATIONALE HAVBUNDSMYNDIGHED De deltagende stater i denne protokol, som tager i betragtning, at De Forenede Nationers Havretskonvention  

 opretter Den Internationale Havbundsmyndighed, som erindrer, at artikel 176 i De Forenede Nationers  

 Havretskonvention bestemmer, at Myndigheden er en international juridisk  

 person og har den nødvendige habilitet til udøvelsen af sine  

 funktioner og til opnåelsen af sine mål, som bemærker, at artikel 177 i De Forenede Nationers  

 Havretskonvention bestemmer, at Myndigheden på hver deltagende stats  

 territorium skal nyde de privilegier og immuniteter, som er fastsat i  

 Konventionens Kapitel XI, afsnit 4, underafsnit G og at de privilegier og  

 immuniteter, som vedrører Produktionsselskabet, er fastsat i bilag IV,  

 artikel 13, som erkender, at visse yderligere privilegier og immuniteter er  

 nødvendige til udøvelsen af Den Internationale  

 Havbundsmyndigheds funktioner, er blevet enige om følgende:
Artikel 1 Terminologi I denne protokol betyder:
a)	»Myndighed« Den Internationale Havbundsmyndighed; b)	»Konvention« De Forenede Nationers Havretskonvention af 10. december  

 1982; c)	»Aftale« Aftalen om anvendelse af Kapitel XI i De Forenede Nationers  

 Havretskonvention af 10. december 1982. I overensstemmelse med Aftalen skal  

 dens bestemmelser og Konventionens Kapitel XI fortolkes og anvendes samlet  

 som et enkelt instrument; denne protokol og henvisninger i denne protokol til  

 Konventionen skal fortolkes og anvendes i overensstemmelse hermed; d)	»Produktionsselskabet« det i Konventionen bestemte  

 Myndighedsorgan; e)	»Medlem af Myndigheden«:
(i)	enhver deltagende stat i Konventionen; og (ii)	enhver stat eller enhed, der er medlem af Myndigheden på  

 foreløbig basis i henhold til afsnit 1, paragraf 12 a) i bilaget til  

 Aftalen; f)	»Repræsentanter« repræsentanter, stedfortrædende  

 repræsentanter, rådgivere, tekniske eksperter og  

 delegationssekretærer; g)	»Generalsekretær« generalsekretæren for Den  

 Internationale Havbundsmyndighed.
Artikel 2 Almindelige bestemmelser Enhver deltagende stat i denne protokol skal uden præjudice for  

 Myndighedens og Produktionsselskabets retlige status, privilegier og  

 immuniteter, som indeholdt i Konventionens Kapitel XI, afsnit 4, underafsnit  

 G, henholdsvis bilag IV, artikel 13, indrømme Myndigheden og dens  

 organer, Myndighedens repræsentanter eller medlemmer, Myndighedens  

 embedsmænd og eksperter udsendt i Myndighedens tjeneste sådanne  

 privilegier og immuniteter som beskrevet i denne protokol.
Artikel 3 Juridisk personlighed for Myndigheden 1. Myndigheden er en juridisk person og skal være berettiget  

 til:
a)	at indgå kontrakter; b)	at erhverve og afhænde fast ejendom og  

 løsøre; c)	at anlægge retssager.
Artikel 4 Myndighedens områdes ukrænkelighed Myndighedens område skal være ukrænkeligt.
Artikel 5 Myndighedens finansielle lettelser 1. Myndigheden kan frit, uden indskrænkning af økonomisk  

 kontrol, regulativer eller moratorier af nogen art; a)	købe enhver valuta gennem autoriserede kanaler, besidde og  

 anbringe dem; b)	være indehaver af fonds, værdipapirer, guld,  

 ædelmetaller eller valuta af enhver art og disponere over konti i  

 enhver valuta; c)	overføre fonds, værdipapirer, guld eller valuta fra et  

 land til et andet eller inden for ethvert lands område, og konvertere  

 enhver valuta i dens besiddelse til enhver anden valuta.
 2. Myndigheden skal, under udøvelse af sine rettigheder i henhold  

 til stk. 1 i denne artikel tage behørigt hensyn til eventuelle  

 forestillinger fra regeringen i ethvert medlem af Myndigheden for så  

 vidt det skønnes, at der uden skade for Myndighedens interesser kan  

 tages hensyn til en sådan forestilling.
Artikel 6 Flag og våben Myndigheden skal være berettiget til at benytte sit flag og  

 våben på sit område og på køretøjer,  

 der benyttes til officielle formål.
Artikel 7 Repræsentanter for Myndighedens medlemmer 1. Repræsentanter for Myndighedens medlemmer, som deltager i  

 møder indkaldt af Myndigheden, skal, medens de udøver deres  

 funktioner og under deres rejse til og fra mødestedet, nyde  

 følgende privilegier og immuniteter:
a)	immunitet for retsforfølgning med hensyn til mundtlige eller  

 skriftlige udtalelser og alle handlinger udført af dem under  

 udøvelsen af deres funktioner, undtagen i det omfang hvor medlemmet,  

 som de repræsenterer, udtrykkeligt har givet afkald på immunitet  

 i en bestemt sag; b)	immunitet for anholdelse eller tilbageholdelse og de samme  

 immuniteter og lettelser for deres personlige bagage, som tilstås  

 diplomatiske udsendinge; c)	ukrænkelighed for alle papirer og dokumenter; d)	retten til at bruge koder og modtage korrespondance pr. kurer eller  

 i forseglet postsæk; e)	fritagelse for dem selv og deres ægtefælle for  

 indvandringsrestriktioner, registreringspligt for udlændinge eller  

 værnepligt i staten de besøger eller gennem hvilken de passerer  

 under udøvelse af deres funktioner; f)	de samme lettelser med hensyn til valutarestriktioner, som  

 tilstås udenlandske regeringers repræsentanter af samme rang  

 på midlertidige officielle missioner.
 2. For at sikre repræsentanterne for Myndighedens medlemmer fuld  

 ytringsfrihed og uafhængighed i udførelsen af deres pligter,  

 skal immunitet for retsforfølgning med hensyn til alle handlinger  

 foretaget af dem under udøvelsen af deres funktioner fortsat  

 bestå, uanset om de pågældende personer ikke længere  

 er repræsentanter for medlemmer af Myndigheden.
 3. Hvor påligning af en hvilken som helst form for beskatning er  

 knyttet til opholdssted, skal de perioder, hvor repræsentanterne for  

 Myndighedens medlemmer deltager i Myndighedens møder, er  

 nærværende på en medlemsstats territorium, for  

 udøvelse af deres pligter, ikke anses som opholdsperioder.
4. Privilegier og immuniteter tilstås ikke repræsentanter for  

 Myndighedens medlemmer til deres egen personlige fordel, men for at sikre den  

 uafhængige udøvelse af deres funktioner i forbindelse med  

 Myndigheden.
Et medlem af Myndigheden har som følge heraf ret og pligt  

 til at give afkald på immunitet for sin repræsentant i ethvert  

 tilfælde hvor det efter medlemmet af Myndighedens opfattelse vil hindre  

 at retfærdigheden sker fyldest, og at den kan frafaldes uden  

 præjudice for det formål hvormed immunitet tilstås.
 5. Repræsentanter for Myndighedens medlemmer skal være  

 dækket af en ansvarsforsikring for køretøjer, som de er  

 ejere eller brugere af, i overensstemmelse med love og forskrifter i den  

 stat, hvor køretøjet benyttes.
 6. Bestemmelserne i stk. 1, 2 og 3 finder ikke anvendelse på  

 forholdet mellem en repræsentant og myndighederne i det medlem af  

 Myndigheden, hvori han er statsborger eller som han repræsenterer eller  

 har repræsenteret.
Artikel 8 Embedsmænd 1. Generalsekretæren udpeger de kategorier af embedsmænd, for  

 hvem bestemmelserne i stk. 2 i denne artikel skal finde anvendelse.  

 Generalsekretæren skal opgive disse kategorier til Forsamlingen.  

 Herefter skal disse kategorier meddeles til alle Myndighedens medlemmers  

 regeringer.
Navnene på de embedsmænd, der er omfattet af disse  

 kategorier, skal fra tid til anden oplyses til medlemmernes regeringer.
 2. Myndighedens embedsmænd skal uanset nationalitet:
a)	være immune for retsforfølgning med hensyn til  

 mundtlige eller skriftlige udtalelser og alle handlinger udført af dem  

 i embeds medfør; b)	være immune for anholdelse eller tilbageholdelse i forhold til  

 handlinger udført af dem i embeds medfør; c)	være fritaget for skat af lønninger og vederlag eller  

 enhver anden form for betaling fra Myndigheden; d)	være immune for værnepligt; i de stater hvor de er  

 statsborgere, skal sådan immunitet begrænses til de af  

 Myndighedens embedsmænd, hvis navne på grund af deres pligter, er  

 blevet opført på en liste opstillet af Generalsekretæren  

 og godkendt af den pågældende stat; skulle andre af Myndighedens  

 embedsmænd blive indkaldt til aftjening af værnepligt, skal den  

 pågældende stat, på Generalsekretærens foranledning  

 tillade sådan midlertidig udsættelse af indkaldelsen af  

 sådanne embedsmænd, som måtte være nødvendig  

 for at undgå afbrydelse i udførelsen af påtrængende  

 arbejdsopgaver; e)	sammen med deres ægtefæller og af dem afhængige  

 slægtninge, være fritaget for alle indvandringsrestriktioner og  

 registreringspligt for udlændinge; f)	tildeles de samme privilegier med hensyn til valutalempelser, som af  

 de pågældende regeringer er tillagt embedsmænd af  

 tilsvarende rang indenfor diplomatiske missioner; g)	have ret til toldfrit at udføre møbler og effekter,  

 når de første gang tiltræder deres stilling i det  

 pågældende land; h)	være fritaget for eftersyn af personlig bagage, medmindre der  

 er alvorlig grund til at antage, at den indeholder genstande, der ikke er  

 beregnet til personlig brug eller genstande, hvis indførelse eller  

 udførelse er forbudt ved lov eller underkastet kontrol i medfør  

 af det pågældende medlems karantænebestemmelser; og  

 eftersyn skal i sådanne sager foretages i overværelse af den  

 pågældende embedsmand, og i sager med officiel bagage i  

 overværelse af Generalsekretæren eller hans eller hendes  

 bemyndigede repræsentant; i)	sammen med deres ægtefælle og medlemmer af deres  

 husstand, tildeles de samme lettelser til hjemrejse under internationale  

 kriser som diplomatiske repræsentanter.
 3. Ud over de i stk. 2 nævnte privilegier og immuniteter, skal  

 der tilstås Generalsekretæren eller enhver embedsmand, der  

 handler på hans vegne i hans fravær, og Produktionsselskabets  

 generalsekretær, deres ægtefæller og mindreårige  

 børn, de privilegier og immuniteter, fritagelser og lettelser, som  

 tilstås diplomatiske udsendinge i overensstemmelse med folkeretten.
4. Privilegier og immuniteter tilstås ikke embedsmænd for  

 deres personlige fordel, men for at sikre den uafhængige  

 udøvelse af deres funktioner i forbindelse med Myndigheden.  

 Generalsekretæren har ret og pligt til at give afkald på  

 immuniteten for enhver embedsmand, hvor immunitet efter  

 Generalsekretærens opfattelse ville hindre retfærdigheden i at  

 ske fyldest, og at der kan gives afkald uden præjudice for Myndighedens  

 interesser.
I sager vedrørende Generalsekretæren, skal  

 Forsamlingen have ret til at give afkald på immunitet.
 5. Myndigheden skal til enhver tid samarbejde med de rette myndigheder hos  

 medlemmerne af Myndigheden for at lette retsplejen, sikre overholdelse af  

 politivedtægter og forhindre misbrug i forbindelse med de privilegier,  

 immuniteter og lettelser, som er nævnt i denne artikel.
 6. I overensstemmelse med love og forskrifter i den berørte stat,  

 skal Myndighedens embedsmænd være dækket af en  

 ansvarsforsikring for køretøjer, som de er ejere eller brugere  

 af.
Artikel 9 Sagkyndige, der udfører hverv for Myndigheden 1. Sagkyndige (andre personer end de embedsmænd, som falder inden  

 under anvendelsesområdet i artikel 8), der udfører hverv for  

 Myndigheden skal tilstås sådanne privilegier og immuniteter, som  

 er nødvendige for en uafhængig udøvelse af deres  

 funktioner i perioden for deres hverv, heri indbefattet den tid, der  

 tilbringes på rejser i forbindelse med udførelsen af deres  

 hverv.
I særdeleshed skal tilstås:
a)	immunitet for anholdelse eller tilbageholdelse og for  

 beslaglæggelse af personlig bagage; b)	immunitet for retsforfølgning af enhver slags med hensyn til  

 mundtlige eller skriftlige udtalelser og alle handlinger udført af dem  

 under udøvelse af deres funktioner.
Denne immunitet skal fortsat  

 bestå uanset at den pågældende person ikke længere  

 udfører hverv for Myndigheder; c)	ukrænkelighed for alle papirer og dokumenter; d)	retten til, til brug for deres kommunikation med Myndigheden, at  

 bruge koder og modtage papirer eller korrespondance pr. kurer eller i  

 forseglet postsæk; e)	fritagelse for skat af lønninger og vederlag eller enhver  

 anden form for betaling fra Myndigheden.
Denne bestemmelse finder ikke  

 anvendelse mellem en sagkyndig og det medlem af Myndigheden i hvilken han  

 eller hun er statsborger; f)	samme lettelser med hensyn til penge- og valutarestriktioner, som  

 gives udenlandske magters repræsentanter i midlertidige offentlige  

 hverv.
2. Privilegier og immuniteter tilstås ikke sagkyndige for deres  

 personlige fordel, men for at sikre den uafhængige udøvelse af  

 deres funktioner i forbindelse med Myndigheden.
Generalsekretæren har  

 ret og pligt til at give afkald på immuniteten for enhver sagkyndig,  

 hvor immunitet efter generalsekretærens opfattelse, ville hindre  

 retfærdigheden i at ske fyldest, og der kan gives afkald uden  

 præjudice for Myndighedens interesser.
Artikel 10 Respekt for love og forskrifter Alle personer nævnt i artiklerne 7, 8 og 9 har pligt til uden  

 præjudice for deres privilegier og immuniteter, at overholde love og  

 forskrifter i det medlem af Myndigheden, på hvis territorium de  

 måtte befinde sig, medens de varetager Myndighedens anliggender, eller  

 hvis territorium de måtte passere igennem, mens de varetager  

 sådanne anliggender.
Det er også deres pligt ikke at blande sig i  

 dette medlems indre anliggender.
Artikel 11 Laissez-passer og visum 1. Uden præjudice for Myndighedens mulighed for at udstede egne  

 rejsedokumenter, skal Protokollens deltagende stater anerkende og acceptere  

 de af De Forenede Nationer udstedte laissez-passer til Myndighedens  

 embedsmænd.
 2. Ansøgninger om visum (hvor det kræves) fra Myndighedens  

 embedsmænd, skal behandles så hurtigt som muligt.  

 Ansøgninger om visum (hvor det kræves) fra Myndighedens  

 embedsmænd, der er i besiddelse af et laissez-passer udstedt af De  

 Forenede Nationer, skal være ledsaget af et dokument, der  

 bekræfter, at de rejser i forbindelse med Myndighedens anliggender.
Artikel 12 Forholdet mellem Værtskabsaftalen og  

 protokollen Bestemmelserne i denne protokol skal være komplementære i  

 forhold til bestemmelserne i Værtskabsaftalen.
I tilfælde hvor  

 denne Protokols bestemmelser vedrører samme emne, skal de to  

 bestemmelser, om muligt, behandles som komplementære, så begge  

 bestemmelser skal finde anvendelse og ingen af bestemmelserne skal  

 indskrænke den andens betydning; men i tilfælde af konflikt skal  

 Værtskabsaftalens bestemmelser have forrang.
Artikel 13 Tillægsaftale Denne protokol skal på ingen måde begrænse eller  

 være til præjudice for privilegier og immuniteter, der er blevet  

 tilstået, eller fremtidigt tilstås Myndigheden af et medlem  

 på grund af Myndighedens hovedsædes eller regionale centres eller  

 kontorers beliggenhed på medlemmets territorium.
Denne protokol skal  

 ikke udelukke indgåelse af tillægsaftaler mellem Myndigheden og  

 et medlem.
Artikel 14 Bilæggelse af tvister 1. I forbindelse med implementeringen af de privilegier og immuniteter,  

 der tilstås i medfør af denne Protokol, skal Myndigheden  

 træffe bestemmelse om passende afgørelsesmåder  

 for:
a)	tvister af privatretlig karakter, hvori Myndigheden er part; b)	tvister, der berører enhver af Myndighedens embedsmænd  

 eller enhver sagkyndig, der udfører hverv for Myndigheden, som  

 på grund af hans eller hendes embedsstilling nyder immunitet,  

 såfremt sådan immunitet ikke er frafaldet af  

 generalsekretæren.
 2. Alle uoverensstemmelser mellem Myndigheden og et medlem af Myndigheden  

 vedrørende fortolkning eller anvendelse af nærværende  

 Protokol, som ikke afgøres ved konsultation, forhandling eller en  

 anden afgørelsesmåde inden for tre måneder efter  

 fremsættelse af en begæring fra en af parterne i tvisten, skal  

 på begæring af en af parterne henvises til endelig beslutning af  

 et panel af tre voldgiftsmænd:
a)	den ene udpeges af generalsekretæren, den anden udpeges af  

 modparten i tvisten og den tredje, som skal være panelets formand,  

 udpeges af de to første voldgiftsmænd; b)	har en af parterne ikke udpeget en voldgiftsmand senest to  

 måneder efter modpartens udpegelse af en voldgiftsmand, skal Den  

 Internationale Havretsdomstols præsident foretage udpegelsen.
Kan de to  

 voldgiftsmænd ikke opnå enighed omkring udpegelsen af den tredje  

 voldgiftsmand inden for tre måneder efter udpegelsen af de to  

 første voldgiftsmænd, skal den tredje voldgiftsmand udpeges af  

 Den Internationale Havretsdomstols præsident på begæring af  

 Generalsekretæren eller modparten i tvisten.
Artikel 15 Undertegnelse Denne Protokol skal stå åben for undertegnelse af alle  

 medlemmer af Myndigheden i Den Internationale Havbundsmyndigheds  

 hovedsæde i Kingston, Jamaica, fra den 17. august til den 28. august  

 1998 og efterfølgende indtil den 16. august 2000 i De Forende  

 Nationers hovedsæde i New York.
Artikel 16 Ratifikation Denne Protokol skal ratificeres, godkendes eller accepteres.  

 Ratifikations-, godkendelses- eller acceptinstrumenter skal deponeres hos De  

 Forenede Nationers generalsekretær.
Artikel 17 Tiltrædelse Denne Protokol skal forblive åben for tiltrædelse af alle  

 Myndighedens medlemmer.
Tiltrædelsesinstrumenterne skal deponeres hos  

 De Forenede Nationers generalsekretær.
Artikel 18 Ikrafttræden 1. Denne Protokol træder i kraft på 30te dagen efter  

 deponeringen af det tiende ratifikations-, godkendelses-, accept- eller  

 tiltrædelsesinstrument.
 2. For ethvert medlem af Myndigheden der ratificerer, godkender,  

 accepterer eller tiltræder denne Aftale efter deponeringen af det  

 tiende ratifikations-, godkendelses-, accept- eller  

 tiltrædelsesinstrument, træder denne Protokol i kraft på  

 den tredivte dag efter den pågældende stats deponering af sit  

 ratifikations-, godkendelses-, accept- eller  

 tiltrædelsesinstrument.
Artikel 19 Midlertidig anvendelse En stat, som har til hensigt at ratificere eller tiltræde denne  

 Protokol, kan til enhver tid over for depositaren notificere, at staten vil  

 anvende denne Protokol midlertidigt i en periode, der ikke overstiger to  

 år.
Artikel 20 Opsigelse 1. En deltagende stat kan ved skriftlig underretning af De Forenede  

 Nationers generalsekretær opsige denne Protokol.
Opsigelsen skal have  

 virkning et år efter datoen for modtagelse af underretningen, medmindre  

 underretningen specifikt foreskriver en senere dato.
 2. Opsigelsen skal på ingen måde påvirke en medlemsstats  

 pligt til at opfylde enhver forpligtelse indeholdt i denne Protokol, som  

 staten er underlagt i henhold til folkeretten uafhængigt af denne  

 Protokol.
Artikel 21 Depositaren De Forenede Nationers generalsekretær skal være depositar for  

 denne Protokol.
Artikel 22 Autentiske tekster Denne Protokols arabiske, engelske, franske, kinesiske, russiske og  

 spanske tekst har samme gyldighed.
 Til bekræftelse heraf har de undertegnede  

 befuldmægtigede, der er behørigt bemyndiget dertil, undertegnet  

 denne Protokol.
 Åben for undertegnelse i Kingston fra den syttende til den  

 otteogtyvende dag i august nitten hundrede og otteoghalvfems, i én  

 originaltekst, på det arabiske, engelske, franske, kinesiske, russiske  

 og spanske sprog.
4)   Officielt referat fra  

 den FN's Tredje Havretskonference, vol.
XVII (FN-publikation, sales No.  

 E.84.V.3), dokument A/CONF.62/122.
 5)   

  Generalforsamlingsresolution 2749 (XXV) af 17. december 1970; Artikel 136 i  

 FN's Havretskonvention.
 6)   Dokument LOS/PCN/130 og  

 Add.1.
