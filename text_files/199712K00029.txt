Nr LSF 29 Forslag til Lov om leje af almene boliger Fremsat af boligministeren (Ole Løvig Simonsen) den 22. oktober 1997 Vedtaget ved tredjebehandling den 12. december 1997 Lov nr. 968 af 17/12/1997 Kapitel 1 Lovens anvendelsesområde § 1 . Loven gælder for leje af:
 1) Almene boliger, der tilhører en almen boligorganisation.
 2) Almene ældreboliger, der tilhører en kommune eller en amtskommune.
 3) Almene ældreboliger, der tilhører en selvejende institution.
 Stk. 2 . Loven gælder, selv om lejen skal betales med andet end  

 penge, herunder ved arbejde.
 Stk. 3. Loven gælder ikke ved fremleje af en almen bolig omfattet  

 af stk. 1.
Stk. 4. Almene boliger kan være indrettet som enkeltværelser.
Ved  

 et enkeltværelse forstås i denne lov et eller flere beboelsesrum uden eget  

 køkken, som alene lejeren og dennes husstand disponerer over.
 § 2. Loven finder også anvendelse, når en lejeaftale omfatter  

 såvel lokaler, der er udlejet til beboelse, som lokaler, der er udlejet til  

 andet end beboelse (blandede lejemål). Omfatter en lejeaftale såvel lokaler  

 til beboelse som lokaler, der er udlejet til andet end beboelse, og er  

 lokalerne beliggende i hver sin fysiske enhed, gælder lovens kapitel 3 om  

 lejefastsættelse og lejeregulering dog alene for de lokaler, der anvendes til  

 beboelse.
 Stk. 2. Uanset bestemmelsen i stk. 1 anses en bolig og en garage  

 udlejet ved samme aftale ikke som et blandet lejemål.
 § 3. De i § 1, stk. 1, nævnte boligorganisationer, kommuner,  

 amtskommuner og selvejende institutioner betegnes i denne lov som udlejer.  

 Udlejerens rettigheder og pligter efter denne lov udøves i overensstemmelse  

 med reglerne om beboerdemokrati i kapitel 1 og 2 i lov om almene boliger samt  

 støttede private andelsboliger m.v. og i forskrifter udstedt i medfør heraf.
 Stk. 2. Den person, som har indgået aftale med udlejer om leje af  

 de i § 1, stk. 1, nævnte boliger, betegnes i denne lov som lejer.
 § 4. Bestemmelserne i denne lov kan ikke fraviges ved aftale  

 mellem parterne, medmindre dette fremgår af loven.
 Stk. 2 . Lovens fravigelige bestemmelser finder anvendelse,  

 medmindre andet er aftalt mellem lejer og udlejer eller må anses for  

 indeholdt i lejeaftalen.
Kapitel 2 Lejeaftalen § 5. En lejeaftale og andre aftaler om det lejede skal udfærdiges  

 skriftligt.
Stk. 2 . I lejeaftalen skal der specificeret oplyses om lejens  

 størrelse og om alle kendte udgifter vedrørende det lejede, som lejeren skal  

 betale til udlejeren ud over lejen.
Den kendte eller anslåede størrelse for  

 hver enkelt udgiftsart skal angives.
 Stk. 3 . I lejeaftalen skal der oplyses om øvrige udgiftsarter  

 vedrørende det lejede, som udlejeren på tidspunktet for lejeaftalens  

 indgåelse har kendskab til, at lejeren skal betale til andre end udlejeren.
 Stk.4. Udlejeren foranlediger, at lejeren i forbindelse med  

 lejeaftalens indgåelse får udleveret det gældende vedligeholdelsesreglement  

 samt husordenen for boligafdelingen.
 § 6. Ved en blanket til indgåelse af lejeaftaler forstås en  

 fortrykt standardkontrakt til udfyldning samt andre kontrakter og  

 kontraktstillæg, der ikke fremtræder som udarbejdet individuelt for det  

 pågældende lejeforhold.
Stk. 2. Boligministeren autoriserer blanketter efter forhandling  

 med landsomfattende organisationer af udlejere af alment boligbyggeri og  

 landsomfattende organisationer af lejere, der repræsenterer lejere af alment  

 boligbyggeri.
Ved autorisation af blanketter kan tidligere autoriserede  

 blanketter fratages autorisation.
Anvendes en blanket, som ikke er  

 autoriseret, ses der bort fra bestemmelser i denne, som pålægger lejeren  

 større pligter eller giver lejeren mindre rettigheder end angivet i denne  

 lov.
 Stk. 3 . Bestemmelser i autoriserede blanketter, som pålægger  

 lejeren større pligter eller giver lejeren mindre rettigheder end angivet i  

 loven, kan kun påberåbes, såfremt de er fremhævede.
§ 7. Ved udlejning til beboelse, ved formidling af sådanne  

 lejeforhold eller ved bytning af boliger er det ikke tilladt at modtage eller  

 kræve vederlag fra lejeren eller at betinge sig, at lejeren indgår anden  

 retshandel, som ikke er et led i lejeaftalen.
Udlejer kan dog opkræve gebyr  

 hos boligsøgende, hvis dette er tilladt efter anden lovgivning.
 Stk. 2. Bestemmelsen i stk. 1 omfatter ikke vederlag for aftalt  

 afståelse af en forretning eller vederlag for at formidle afståelsen.
Stk. 3. Beløb, der er betalt i strid med stk. 1, kan kræves  

 tilbagebetalt.
Beløbet forrentes fra forfaldsdagen med en årlig rente, der  

 svarer til den rente, der er fastsat efter § 5, stk. 1 og 2, i lov om renter  

 ved forsinket betaling m.v.
Når særlige forhold begrunder det, kan  

 boligretten bestemme, at der skal betales en højere eller lavere rente.
Stk. 4 . Overtrædelse af stk. 1 straffes med bøde eller hæfte,  

 medmindre højere straf er forskyldt efter anden lovgivning.
Der kan pålægges  

 selskaber m.v. (juridiske personer) strafansvar efter reglerne i  

 straffelovens 5. kapitel.
§ 8. Lejeres rettigheder efter reglerne i denne lov er gyldige mod  

 enhver uden tinglysning.
Det samme gælder aftaler om forudbetaling af leje og  

 depositum eller lignende.
Ved lejeforholdets ophør skal lejerens krav være  

 gjort gældende ved sagsanlæg inden 1 år fra ophørstidspunktet.
Stk. 2 . En lejer, der ved aftale har erhvervet videregående  

 rettigheder, f. eks. ret til at få godtgørelse efter kapitel 8, kan,  

 medmindre andet er aftalt, forlange aftalen tinglyst.
Den tinglyste aftale  

 respekterer størst mulige offentlige lån samt de øvrige pantehæftelser og  

 byrder, som var tinglyst ved aftalens anmeldelse til tinglysning.
 Stk. 3. Har udlejeren ikke ladet aftalen tinglyse senest 1 uge  

 efter, at lejeren har forlangt det, har lejeren ret til at lade aftalen  

 tinglyse.
Stk. 4. Når lejeforholdet er ophørt, skal lejeren lade den  

 tinglyste aftale aflyse.
Har lejeren ikke ladet aftalen aflyse senest 1 uge  

 efter, at udlejeren har forlangt det, har udlejeren ret til at lade aftalen  

 aflyse.
Kapitel 3 Lejefastsættelse og lejeregulering § 9. Den samlede leje for en afdelings boliger og lokaler skal til  

 enhver tid være fastsat således, at den giver afdelingen mulighed for af sine  

 indtægter at afholde de udgifter, der er forbundet med driften, herunder til  

 foreskrevne bidrag og henlæggelser og lignende i henhold til reglerne i lov  

 om almene boliger samt støttede private andelsboliger m.v.
 Stk. 2. Lejen for en afdelings boliger fastsættes efter deres  

 indbyrdes brugsværdi.
 Stk. 3. Ved afdelingens ibrugtagelse skal lejen og fordelingen  

 heraf på de enkelte lejemål godkendes af kommunalbestyrelsen, når  

 byggeudgifterne er opgjort og den endelige finansiering er tilendebragt.
 Stk. 4. Ændringer i lejefordelingen skal godkendes af  

 kommunalbestyrelsen.
§ 10. Lejen fastsættes årligt på grundlag af et driftsbudget for  

 det kommende år.
Lejeforhøjelser, der er nødvendige til opfyldelse af kravet  

 i § 9, stk. 1, samt lejeforhøjelser, der er en følge af ændringer i  

 lejefordelingen, jf. § 9, stk. 4, kan gennemføres med 3 måneders varsel.
Hvis  

 huslejeforhøjelsen er sket med for kort varsel, er lejeren først forpligtet  

 til at betale forhøjelsen fra det tidspunkt, hvor et tidsmæssigt korrekt  

 afgivet varsel ville have haft virkning.
 Stk. 2. Lejeforhøjelser som følge af stigninger i en afdelings  

 driftsudgifter skal fordeles således, at fordelingen af den samlede leje på  

 de enkelte boliger opretholdes, jf. § 9, stk. 2.
Stk. 3. Lejeforhøjelser som følge af forbedringsarbejder skal  

 godkendes af kommunalbestyrelsen.
Overstiger lejeforhøjelsen inden for et  

 regnskabsår ikke 1 pct. af lejen, kan forhøjelsen dog gennemføres uden  

 kommunalbestyrelsens godkendelse.
 Stk. 4. De i stk. 3 nævnte lejeforhøjelser fordeles som nævnt i  

 stk. 2, forudsat at arbejderne medfører den samme relative forøgelse af  

 brugsværdien.
 Stk. 5. Krav om forhøjelse af lejen skal varsles skriftligt over  

 for den enkelte lejer med det i stk. 1 omtalte varsel og indeholde oplysning  

 om forhøjelsens beregning, grunden til forhøjelsen og forhøjelsens størrelse  

 angivet i kr. pr. måned.
Stk. 6. Bliver udlejeren bekendt med, at varslingsskrivelsen ikke  

 opfylder kravene i stk. 1 eller stk. 5, skal udlejeren hurtigst muligt  

 skriftligt orientere samtlige berørte lejere herom.
Orienteringen skal  

 samtidig indeholde de påkrævede oplysninger.
Hvis forhøjelsen er sket med for  

 kort varsel, skal lejerne oplyses om virkningen heraf.
De i stk. 3 nævnte  

 lejeforhøjelser kan først varsles til ikrafttræden fra tidspunktet for  

 ibrugtagelsen.
Udlejeren kan tage de nødvendige forbehold om  

 kommunalbestyrelsens godkendelse.
 Stk. 7. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 § 11. Kommunalbestyrelsens afgørelser efter § 9, stk. 3 og 4, og §  

 10, stk. 3 og 7, kan ikke indbringes for anden administrativ myndighed.
 § 12. Uenighed om, hvorvidt et varsel om huslejeforhøjelser er i  

 overensstemmelse med gældende regler, jf. § 10, stk. 1 og 5, afgøres af  

 beboerklagenævnet.
 § 13. Boligministeren kan fastsætte nærmere regler om de i §§ 9-12  

 nævnte forhold.
Kapitel 4 Lejerens indflytning § 14. Udlejeren skal stille det lejede til lejerens rådighed i god  

 og forsvarlig stand fra det aftalte tidspunkt for lejeforholdets begyndelse,  

 jf. § 25. I forbindelse med indflytningen skal udlejeren under lejerens  

 medvirken udarbejde en indflytningsrapport.
Boligministeren kan fastsætte  

 nærmere regler om indflytningsrapporter.
§ 15. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig mangelen, jf. §§  

 18-20, senest 2 uger efter lejeforholdets begyndelse meddele udlejeren, at  

 lejeren vil gøre den gældende.
Dette gælder dog ikke, hvis mangelen ikke kan  

 erkendes ved anvendelse af sædvanlig agtpågivenhed eller udlejeren har  

 handlet svigagtigt.
 § 16. Uenighed om, hvorvidt det lejede er mangelfuldt ved  

 lejeforholdets begyndelse, afgøres af beboerklagenævnet.
 Stk. 2. Beboerklagenævnet kan pålægge udlejeren at udbedre  

 mangelen.
Kapitel 5 Mangler ved boligen § 17. Er det lejede ikke fuldført ved lejeaftalens indgåelse, og  

 er overtagelsestidspunktet ikke aftalt, kan lejeren til enhver tid inden  

 overtagelsen hæve aftalen.
Stk. 2. Er den tidligere lejer ikke fraflyttet på  

 overtagelsestidspunktet, kan lejeren kræve et forholdsmæssigt afslag i lejen  

 for den tid, det lejede eller en del deraf ikke står til lejerens rådighed.  

 Bliver hindringen ikke uden unødigt ophold fjernet, efter at udlejeren er  

 underrettet, kan lejeren hæve lejeaftalen.
Lejeren kan endvidere kræve  

 erstatning, medmindre udlejeren godtgør, at forsinkelsen ikke skyldes noget  

 forhold, for hvilket udlejeren er ansvarlig.
§ 18. Er det lejede ikke ved overtagelsen og under lejeforholdets  

 bestående i den stand, som lejeren efter retsforholdet mellem lejeren og  

 udlejeren kan forlange, og afhjælper udlejeren ikke straks mangelen efter  

 påkrav derom, kan lejeren selv afhjælpe den for udlejerens regning.
Vedrører  

 mangelen det lejedes forsyning med lys, gas, varme el. lign., kan lejeren ved  

 fogdens bistand skaffe sig adgang til ejendommens installationer for at  

 afhjælpe mangelen.
 Stk. 2. Lejeren kan kræve et forholdsmæssigt afslag i lejen, så  

 længe en mangel forringer det lejedes værdi for lejeren.
 § 19. Er det lejede mangelfuldt som nævnt i § 18, og afhjælper  

 udlejeren ikke straks mangelen, eller kan den ikke afhjælpes inden for  

 rimelig tid, kan lejeren hæve lejeaftalen, hvis mangelen må anses for  

 væsentlig eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som grund for  

 ophævelse.
§ 20. Lejeren kan kræve erstatning, hvis det lejede ved aftalens  

 indgåelse savnede egenskaber, som må anses for tilsikrede, eller udlejeren  

 har handlet svigagtigt.
Det samme gælder, hvis det lejede senere lider skade  

 som følge af udlejerens forsømmelse eller der i øvrigt opstår hindringer  

 eller ulemper for lejerens brugsret som følge af forhold, som udlejeren er  

 ansvarlig for.
§ 21. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens indgåelse, kan  

 lejeren kræve et forholdsmæssigt afslag i lejen og erstatning.
Lejeren kan  

 endvidere hæve lejeaftalen, såfremt brugen indskrænkes væsentligt eller  

 udlejeren har handlet svigagtigt.
 Stk. 2. Stk. 1 gælder ikke, hvis lejeren vidste, at brugen var  

 retsstridig, og heller ikke, hvis lejerens ukendskab skyldes grov uagtsomhed.  

 Endvidere finder stk. 1 ikke anvendelse, hvis det retsstridige forhold ikke  

 har medført nogen indskrænkninger i lejerens brugsret og udlejeren efter  

 opfordring straks bringer forholdet i orden.
 Stk. 3. Reglen i § 15 finder anvendelse på de i stk. 1 nævnte  

 mangler.
 § 22. Bringes et lejeforhold bortset fra de i § 21 nævnte tilfælde  

 til ophør i utide på grund af andre rettigheder over ejendommen, kan lejeren  

 kræve erstatning af udlejeren.
Stk. 2. Bringes lejeforholdet til ophør i utide, fordi det  

 offentlige af sundhedsmæssige eller andre grunde nedlægger forbud mod  

 lejerens brug, er lejeren kun pligtig at betale leje til den dag, forbudet  

 træder i kraft.
Hvis forbudet kun begrænser brugen på mindre væsentlig måde,  

 kan lejeren dog kun kræve et forholdsmæssigt afslag i lejen.
 § 23. Bliver det lejede ødelagt ved brand eller anden ulykke,  

 bortfalder aftalen.
 Stk. 2. Ved bortfald af en lejeaftale i henhold til stk. 1 finder  

 reglerne i § 86, stk. 1 og 2, tilsvarende anvendelse.
Kapitel 6 Vedligeholdelse og istandsættelse § 24. Udlejeren skal holde ejendommen og det lejede forsvarligt  

 ved lige.
Alle indretninger i ejendommen, herunder til afløb og til forsyning  

 med elektricitet, gas, vand og varme, skal holdes i god og brugbar stand.
 Stk. 2. Udlejeren skal ligeledes sørge for renholdelse og  

 sædvanlig belysning af ejendommen og adgangsvejene til det lejede, ligesom  

 udlejeren skal renholde fortov, gård, fælles opholdsarealer og andre fælles  

 indretninger.
 Stk. 3. Lejeren skal i lejeperioden foretage vedligeholdelse og  

 nødvendig fornyelse af låse og nøgler, medmindre det aftales, at udlejer  

 overtager forpligtelsen.
Stk. 4. Der kan i et vedligeholdelsesreglement, jf. § 25, stk. 2,  

 fastsættes bestemmelser om, at lejeren uanset reglerne i stk. 1 og 2  

 overtager udlejerens pligt til at vedligeholde og renholde visse nærmere  

 angivne adgangs- og opholdsarealer i umiddelbar tilknytning til boligen samt  

 til at vedligeholde og renholde udvendigt træværk og lignende.
Hvis der ikke  

 er fastsat sådanne bestemmelser i vedligeholdelsesreglementet, kan udlejer  

 indgå aftale med den enkelte lejer om, at lejeren overtager den nævnte pligt.
§ 25. Udlejeren skal træffe beslutning om, hvorvidt boligernes  

 vedligeholdelse i boperioden og istandsættelse ved fraflytning skal ske efter  

 reglerne i enten § 26 eller § 27. I en almen boligorganisation besluttes  

 samtidig, om der skal fastsættes ens regler for alle boligorganisationens  

 afdelinger.
Der kan fastsættes forskellige regler for de forskellige  

 boligtyper i den enkelte afdeling.
Stk. 2. Udlejeren skal udarbejde et vedligeholdelsesreglement,  

 hvoraf det fremgår, hvilken vedligeholdelsesordning der er gældende for  

 boligerne, jf. stk. 1. Vedligeholdelsesreglementet skal endvidere indeholde  

 nærmere regler om vedligeholdelse i boperioden og istandsættelse ved  

 fraflytning m.v., når henholdsvis § 26 og § 27 finder anvendelse.
Endelig  

 skal vedligeholdelsesreglementet indeholde en nærmere beskrivelse af den  

 standard, som boligerne skal have ved overtagelsen.  

 Vedligeholdelsesreglementet gælder for samtlige lejere uanset eventuelle  

 modstående kontraktsbestemmelser.
 Stk. 3. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 4. Lejeren skal uanset reglerne i §§ 26 og 27 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af lejeren, medlemmer af dennes husstand eller  

 andre, som lejeren har givet adgang til boligen.
 § 26. Har udlejeren efter § 25, stk.1, truffet beslutning herom,  

 sørger lejeren for og afholder udgiften til at vedligeholde boligen  

 indvendigt med hvidtning, maling, tapetsering og gulvbehandling i boperioden.
Stk. 2. Ved fraflytning af boligen gennemføres for lejerens  

 regning en normalistandsættelse, der omfatter nødvendig hvidtning, maling og  

 tapetsering af vægge og lofter samt rengøring.
Udlejeren kan beslutte, at  

 lejeren i stedet betaler et af udlejeren fastsat hertil svarende  

 normalistandsættelsesbeløb.
Udlejeren overtager i løbet af en periode på  

 højst 10 år fra lejerens overtagelse af lejligheden gradvis lejerens udgift  

 til normalistandsættelsen eller betaling af normalistandsættelsesbeløbet.
Ved  

 fraflytning inden udløbet af den fastsatte periode betaler lejeren kun den  

 andel, som på det tidspunkt, hvor lejemålet ophører, ikke er overtaget af  

 udlejeren.
§ 27. Har udlejeren efter § 25, stk. 1, truffet beslutning herom,  

 vedligeholder udlejeren boligen indvendigt med hvidtning, maling, tapetsering  

 og gulvbehandling i boperioden.
De nødvendige midler tilvejebringes ved  

 lejerens indbetaling af et beløb til en vedligeholdelseskonto for boligen.  

 Beløbet fastsættes af udlejer til et årligt beløb pr. m2 bruttoetageareal.  

 Lejeren kan forlange, at der udføres vedligeholdelse af boligen med  

 hvidtning, maling, tapetsering og gulvbehandling, når det er nødvendigt og  

 udgifterne kan dækkes af boligens vedligeholdelseskonto.
 § 28. Udlejer kan bestemme, at visse vedligeholdelsesarbejder, der  

 er omfattet af § 26, stk. 1, skal udføres af udlejer.
 Stk. 2. Udgiften til de i stk. 1 nævnte arbejder afholdes af  

 udlejer.
 § 29. Uenighed om opfyldelse af lejerens pligt til vedligeholdelse  

 og istandsættelse i henhold til § 24, stk. 3 og 4, § 25, stk. 4, samt § 26  

 afgøres af beboerklagenævnet.
 § 30. Uenighed om opfyldelsen af udlejerens pligt til  

 vedligeholdelse og istandsættelse i henhold til § 27 afgøres af  

 beboerklagenævnet.
 Stk. 2 . Nævnet afgør ligeledes uenighed om udlejers pligt til  

 vedligeholdelse i henhold til § 24, dog kun for så vidt angår  

 vedligeholdelsesarbejder i den enkelte bolig eller i umiddelbar tilknytning  

 til denne.
 Stk. 3. Nævnet kan pålægge udlejeren at lade bestemte  

 vedligeholdelsesarbejder udføre.
 § 31. Boligministeren kan fastsætte nærmere regler om de i §§  

 24-30 nævnte forhold.
Kapitel 7 Udlejerens adgang til det lejede § 32. Udlejeren har ret til at få eller skaffe sig adgang til det  

 lejede, når forholdene kræver det.
 § 33. Udlejeren kan med 6 ugers varsel iværksætte arbejder i det  

 lejede, når udførelsen ikke er til væsentlig ulempe for lejeren.
 Stk. 2. Inden iværksættelse af andre arbejder har lejeren krav på  

 3 måneders varsel.
 Stk. 3. Udlejeren kan dog altid uden varsel foretage uopsættelige  

 reparationer.
§ 34. Ethvert arbejde, der iværksættes af udlejeren, skal udføres  

 uden afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
 Stk. 2. Beboerklagenævnet kan fastsætte en tidsfrist for det  

 enkelte arbejdes færdiggørelse.
Kapitel 8 Lejerens ret til at foretage installationer i og forbedringer af det  

 lejede § 35. Lejeren har ret til at foretage sædvanlige installationer i  

 det lejede, medmindre udlejeren kan godtgøre, at ejendommens el- og  

 afløbskapacitet ikke er tilstrækkelig til installationen.
Lejeren skal give  

 meddelelse til udlejeren, inden lejeren foretager installationen.
 § 36. Lejeren har ret til at anbringe radio- og fjernsynsantenne  

 på ejendommen efter udlejerens anvisning til modtagelse af radio- og  

 tv-programmer, jf. dog stk. 2. Lejeren har tilsvarende ret til at lade  

 etablere kabelforbindelse til fremføring af radio- og tv-programmer i  

 ejendommen, såfremt der er mulighed for tilslutning til kabel-tv i området.  

 Ønsker flere lejere at etablere samme programforsyning, kan disse beslutte,  

 at opsætning af antenne skal ske i form af et fællesantenneanlæg.
Stk. 2. Lejerens ret efter stk. 1 gælder ikke, såfremt udlejeren  

 godtgør, at anbringelsen vil være til ulempe for ejendommen eller dens  

 beboere.
Retten gælder endvidere ikke, hvis lejeren kan få adgang til et  

 ønsket program enten gennem udlejerens fælles tv-forsyning eller gennem et af  

 lejerne etableret fællesantenneanlæg.
 Stk. 3. Etablerer lejeren en antenne på ejendommen, kan udlejer  

 forlange, at lejeren indbetaler et rimeligt depositum til sikkerhed for krav  

 mod lejeren, som opstår som følge af antennen.
Stk. 4. Ønsker flere lejere at etablere en fællesantenne i  

 ejendommen efter stk. 1, kan udlejer forlange, at de pågældende lejere  

 stifter en antenneforening, som skal stå for etablering og drift af  

 fællesantenneanlægget.
Der skal vælges en bestyrelse for antenneforeningen.  

 Det påhviler bestyrelsen at meddele udlejer, hvem der sidder i bestyrelsen,  

 således at udlejer med frigørende virkning kan henvende sig til disse  

 angående spørgsmål vedrørende antennen.
Bestyrelsen skal samtidig sende et  

 eksemplar af foreningens vedtægter til udlejer.
Vedtægterne skal indeholde  

 bestemmelse om, at foreningen skal tegne en ansvarsforsikring og en  

 kaskoforsikring vedrørende antennen samt i tilfælde af foreningens ophør bære  

 udgifterne som følge af nedtagning af antennen.
Udlejer kan forlange, at  

 foreningen indbetaler et rimeligt depositum til sikkerhed for udlejers krav  

 mod foreningen.
 Stk. 5. Ved væsentlig tilsidesættelse af de pligter, som er  

 angivet i stk. 4, kan udlejeren kræve fællesantenneanlægget nedtaget.
§ 37. Lejeren har ret til at installere hjælpemidler m.v. efter  

 bestemmelserne i § 102 i lov om social service.
Udlejer kan stille krav om,  

 at lejeren foretager retablering ved fraflytning, og at kommunalbestyrelsen  

 garanterer for betaling af retableringsudgifterne.
Lejeren skal underrette  

 udlejeren senest 4 uger, før indretningen finder sted.
 § 38. Lejeren er erstatningsansvarlig for skade, der er forårsaget  

 af de installationer, som den enkelte lejer har foretaget efter §§ 35-37.  

 Udlejeren kan forlange, at lejeren ved forsikring eller på anden måde stiller  

 fornøden sikkerhed for opfyldelsen af erstatningsansvaret.
 Stk. 2. Har lejeren opsat egen antenne eller været tilsluttet  

 fællesantenneanlæg efter § 36, stk. 1, kan udlejeren kræve retablering, når  

 lejeren fraflytter lejemålet.
 § 39. Lejeren har ret til at udføre nærmere fastsatte forbedringer  

 m.v. af boligen og ved fraflytning få økonomisk godtgørelse for de afholdte  

 dokumenterede udgifter.
Stk. 2. Forbedringerne m.v. skal være rimelige og hensigtsmæssige.  

 Arbejderne må ikke fratage boligen dens karakter af almen bolig eller dens  

 eventuelle karakter af bolig, der er velegnet for ældre og personer med  

 handicap.
Medfører arbejderne særlige vedligeholdelsesudgifter for  

 afdelingen, forhøjes lejerens leje tilsvarende.
 Stk. 3 . Der kan ikke ydes godtgørelse for særligt luksusprægede  

 arbejder eller særligt energiforbrugende installationer.
Stk. 4 . Godtgørelsen udbetales af udlejeren ved lejerens  

 fraflytning.
Udlejeren kan foretage modregning i godtgørelsen for lejerens  

 forpligtelser over for udlejeren.
Stk. 5 . Den nye lejer, der flytter ind i en bolig, hvor den  

 tidligere lejer har gennemført forbedringer m.v., skal betale afdelingens  

 udgifter til godtgørelse.
Ved indgåelse af lejeaftalen kan den nye lejer  

 vælge mellem kontant betaling af udgiften eller en lejeforhøjelse, som  

 modsvarer udgiften.
 § 40. Udlejeren kan tillade, at lejeren udfører andre arbejder end  

 de af § 39 omfattede arbejder.
 Stk. 2 . Bestemmelsen i § 39, stk. 2, finder tilsvarende  

 anvendelse.
 § 41. Uenighed om lejerens rettigheder og forpligtelser efter  

 dette kapitel afgøres af beboerklagenævnet.
 § 42. Boligministeren kan fastsætte nærmere regler om de i §§  

 39-41 nævnte forhold, herunder om afgrænsning og beregning af godtgørelsen  

 for forbedringsarbejderne m.v.
Kapitel 9 Betaling af leje m.v.
§ 43. Udlejeren skal anvise et betalingssted her i landet.
Er der  

 ikke anvist et betalingssted, skal lejen betales på udlejerens  

 forretningssted her i landet.
Indbetaling til et pengeinstitut anses for  

 betaling på det anviste betalingssted.
§ 44. Lejen betales månedsvis forud.
Ved indgåelse af lejemål,  

 hvor der ikke opkræves beboerindskud, jf. § 46, kan det dog aftales, at  

 lejeren betaler leje for en længere periode ad gangen, dog maksimalt for en  

 periode på 3 måneder.
Stk. 2. Forfalder lejen til betaling på en helligdag, en lørdag  

 eller grundlovsdag, udskydes forfaldsdagen til den efterfølgende hverdag.  

 Betaling anses for rettidig, når den sker senest den 3. hverdag efter  

 forfaldsdagen.
Er denne hverdag en lørdag eller grundlovsdag, er betaling den  

 følgende hverdag rettidig.
Stk. 3. I tilfælde af opsigelse eller ved et tidsbestemt  

 lejeforholds udløb er lejeren kun pligtig at betale leje for tiden indtil  

 lejeforholdets ophør.
Har lejeren pligt til helt eller delvis at istandsætte  

 det lejede ved fraflytning, kan det dog aftales, at lejeren betaler for den  

 periode, der medgår til lejemålets kontraktmæssige istandsættelse.
Lejeren er  

 dog ikke pligtig at betale for en istandsættelsesperiode ud over 14 dage.
§ 45. Til delvis dækning af finansieringen af byggeriet opkræver  

 udlejeren ved lejemålets indgåelse et beboerindskud.
Der kan opkræves  

 beboerindskud for følgende boliger:
 1) Boliger, der er etableret med offentlig støtte efter lov om almene  

 boliger samt støttede private andelsboliger m.v.
 2) Boliger, der er etableret med offentlig støtte efter byggestøtte- eller  

 boligbyggerilovgivningen.
 3) Boliger, der er etableret med offentlig støtte efter lov om boliger for  

 ældre og personer med handicap.
 4) Boliger, der er opført af en almen boligorganisation med offentlig  

 støtte efter lov om byfornyelse.
 § 46. Ved indgåelse af lejemål, hvor der ikke opkræves  

 beboerindskud efter de i § 45 omtalte regler, kan udlejer i stedet kræve  

 depositum svarende til indtil 3 måneders leje.
 § 47. Når en lejers rettigheder vedrørende en bolig ophører,  

 tilbagebetaler udlejer det indbetalte beboerindskud eller depositum.
 Stk. 2. Udlejer kan foretage modregning i det beløb, der er nævnt  

 i stk. 1, for lejerens forpligtelser over for udlejeren, herunder for  

 eventuelle udgifter til det lejedes kontraktmæssige istandsættelse ved  

 fraflytningen.
 Stk. 3. En lejer kan ikke modregne fordringer på udlejeren i sin  

 forpligtelse til at betale beboerindskud.
§ 48. Hvis beboerindskud efter § 45 eller depositum efter § 46 må  

 antages ikke at kunne dække rimelige udgifter ved det lejedes kontraktmæssige  

 istandsættelse ved fraflytning, kan udlejer med kommunalbestyrelsens  

 godkendelse forhøje indskuddet eller depositummet.
Ved genudlejning  

 indbetaler den nye lejer det således forhøjede indskud eller depositum til  

 udlejer.
 § 49. Beboerindskud og depositum i henhold til §§ 45 og 46 er  

 pligtig pengeydelse i lejeforholdet, jf. § 90, stk. 1, nr. 1.
 § 50 . Uenighed om udlejers pligt til at tilbagebetale  

 beboerindskud eller depositum afgøres af beboerklagenævnet.
 § 51. Boligministeren kan fastsætte nærmere regler om de i §§  

 43-50 nævnte forhold.
Kapitel 10 Betaling for varme og vand m.v.
§ 52. Leverer udlejeren varme og varmt vand samt andre ydelser som  

 nævnt i stk. 2, kan denne kræve sine udgifter til lejerens forbrug samt andel  

 i andre udgifter refunderet.
Udlejeren kan ligeledes kræve sine udgifter til  

 lejerens forbrug af vand refunderet efter reglerne i dette kapitel, når  

 forbruget fordeles på grundlag af fordelingsmålere.
De nævnte udgifter kan  

 ikke indeholdes i lejen.
Stk. 2. Udgifterne opgøres i et forbrugsregnskab.
For så vidt  

 angår varme og varmt vand, kan udlejeren i regnskabet kun medtage udgiften  

 til brændselsforbruget, herunder el og gas til opvarmning, i  

 regnskabsperioden.
Sker leverancen fra et kollektivt varmeforsyningsanlæg,  

 skal udlejeren dog medtage den samlede udgift.
Endvidere skal udgifter til  

 energimærkning og udarbejdelse af energiplan m.v. samt udgifter til  

 kontrolmåling, justering og rensning af fyringsanlæg, jf. lov om fremme af  

 energi- og vandbesparelser i bygninger, medtages i regnskabet.
Ligeledes kan  

 samtlige udgifter vedrørende forsyning med vand, herunder vand- og  

 afledningsafgift, medtages.
Rabatydelser og lignende skal godskrives  

 regnskabet.
 Stk. 3. Lejerens bidrag efter stk. 1 er pligtig pengeydelse i  

 lejeforholdet, jf. § 90, stk. 1, nr. 1.
 Stk. 4. Indeholder forbrugsregnskabet både udgifter til kollektiv  

 varmeforsyning og til vand, og er det ikke muligt at fastsætte sammenfaldende  

 regnskabsår eller afregningsperiode for de to ydelser, jf. § 53, stk. 4, kan  

 udlejeren vælge at udarbejde et separat regnskab for vandudgifter efter  

 reglerne i dette kapitel.
§ 53. Forbrugsregnskabet skal udformes således, at det fremgår,  

 hvor stor en del af den enkelte lejers samlede udgift der vedrører varme og  

 varmt vand, herunder udgifter, som følger af lov om fremme af energi- og  

 vandbesparelser i bygninger, og hvor stor en del der vedrører vand.
For hver  

 af de to udgiftstyper skal det ligeledes fremgå, hvorledes lejerens andel af  

 de samlede udgifter er beregnet.
Regnskabet skal endvidere indeholde  

 oplysning om tidspunktet for udlejerens modtagelse af endelig afregning, jf.  

 § 56, stk.1, samt om lejernes adgang til at gøre indsigelse, jf. § 56, stk.  

 3. Indeholder regnskabet ikke disse oplysninger, er det ugyldigt.
 Stk. 2. Regnskabsperioden er fra 1. juni til 31. maj, jf. dog stk.  

 3 og 4.
Stk. 3. Udlejeren kan med 6 ugers varsel bestemme, at regnskabet  

 fremover skal afsluttes på en anden dato.
Regnskabsperioden ved overgangen  

 til det nye regnskabsår må højst være 18 måneder.
 Stk. 4. For ejendomme, hvor leverancen af varme sker fra et  

 kollektivt varmeforsyningsanlæg, skal varmeregnskabsåret dog følge  

 varmeforsyningsanlæggets regnskabsår eller aflæsningsperiode.
 § 54. Fordelingen af udgifterne til varme og varmt vand samt  

 udgifter, som følger af lov om fremme af energi- og vandbesparelser i  

 bygninger, mellem lejerne sker efter udlejerens bestemmelse på grundlag af  

 sædvanlige beregningsregler, enten efter egnede varmefordelingsmålere eller  

 efter bruttoetageareal eller rumfang og, for så vidt angår levering af varmt  

 vand, efter antallet og arten af varmtvandshaner samt antallet af værelser.
Stk. 2. Udlejeren kan forlange, at den hidtidige fordeling af  

 varmeudgiften ændres, således at fordelingen fremover skal ske på grundlag af  

 varmefordelingsmålere.
Ligeledes kan udlejeren forlange, at fordelingen af  

 udgiften til vand fremover fordeles på grundlag af vandfordelingsmålere.
 Stk. 3. Udgifter som følge af ændret fordeling efter stk. 2  

 betragtes som forbedring.
Stk. 4. Beslutninger efter stk. 2 kan gennemføres med 6 ugers  

 varsel til en forbrugsregnskabsperiodes begyndelse.
Ved overgang til  

 afregning for vand efter fordelingsmålere skal lejen samtidig nedsættes med  

 et beløb, der svarer til den del af vandudgiften, som hidtil har været  

 indeholdt i lejen.
§ 55. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens andel i  

 ejendommens forbrugsudgifter, jf. § 52, stk. 2, når udgifterne hertil ikke er  

 indeholdt i lejen.
Udlejeren kan med samme varsel forlange forhøjelse af  

 løbende acontobidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for regnskabsperioden.
§ 56. Forbrugsregnskabet skal være kommet frem til lejerne senest  

 4 måneder efter regnskabsårets udløb.
Indeholder regnskabet udgifter  

 vedrørende varme, som leveres fra et kollektivt varmeforsyningsanlæg, skal  

 regnskabet være kommet frem til lejerne senest 3 måneder efter, at udlejeren  

 har modtaget endelig afregning vedrørende forbruget af varme og varmt vand  

 fra varmeforsyningsanlægget, såfremt dette tidspunkt er senere end fristen  

 efter 1. pkt.
Indeholder regnskabet alene udgifter vedrørende forsyning med  

 vand samt udgifter, som følger af lov om fremme af energi- og vandbesparelser  

 i bygninger, skal regnskabet være kommet frem til lejerne senest 3 måneder  

 efter, at udlejeren har modtaget endelig afregning vedrørende forbruget af  

 vand fra kommunen eller vandværket, såfremt dette tidspunkt er senere end  

 fristen efter 1. pkt.
 Stk. 2. Når forbrugsregnskabet er udsendt, skal udlejeren på  

 lejerens forlangende give lejeren eller dennes befuldmægtigede adgang til at  

 gennemgå bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod  

 forbrugsregnskabet senest 6 uger efter modtagelsen af regnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da indbringe sagen for beboerklagenævnet senest 6  

 uger efter lejerfristens udløb, hvis udlejeren ønsker at fastholde sit krav i  

 henhold til regnskabet.
 Stk. 4. Indbringer udlejeren ikke lejerens indsigelse i henhold  

 til stk. 3 for beboerklagenævnet, kan lejeren indbringe sagen for  

 beboerklagenævnet.
§ 57. Har lejeren betalt for lidt i acontobidrag, kan udlejeren  

 forlange tillægsbetaling ved den første lejebetaling, der skal finde sted,  

 når der er forløbet 1 måned efter, at lejeren har modtaget regnskabet.  

 Overstiger tillægsbetalingen 3 måneders leje, er lejeren dog berettiget til  

 at betale i 3 lige store månedlige rater, således at første rate forfalder  

 til det fastsatte tidspunkt for tillægsbetalingen.
Fraflytter lejeren, skal  

 tillægsbetaling senest betales på fraflytningsdagen.
 Stk. 2. Har lejeren betalt for meget i acontobidrag, skal det for  

 meget betalte tilbagebetales kontant til lejeren eller fradrages i første  

 lejebetaling efter, at varmeregnskabet er udsendt.
 § 58. Er regnskabet ikke kommet frem til lejeren ved udløbet af  

 den i § 56, stk. 1, nævnte frist, mister udlejeren sin ret til at kræve  

 tillægsbetaling af lejeren.
 Stk. 2. Fremsendes regnskabet ikke inden 2 måneder efter den i  

 stk. 1 nævnte frist, kan lejeren undlade at indbetale acontobidrag, indtil  

 lejeren har modtaget regnskabet og har modtaget et eventuelt for meget betalt  

 bidrag for den afsluttede regnskabsperiode.
§ 59. Har udlejeren som følge af en fejl glemt af medtage en  

 udgiftspost på regnskabet, kan udlejeren overføre posten til det følgende  

 forbrugsregnskab.
Udlejeren skal orientere lejerne om størrelsen af en  

 overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 57 tilsvarende anvendelse.
 § 60. Reglerne i § 54, stk. 2, 3 og 4, 1. pkt., finder endvidere  

 anvendelse, for så vidt angår elektricitetsmålere, såfremt udlejeren leverer  

 el til andet formål end opvarmning.
 Stk. 2. Beslutninger efter § 54, stk. 2, er bindende for alle  

 lejere uanset modstående tidligere aftaler.
Stk. 3. Udlejeren kan uanset stk. 1 samt § 52, stk. 2, 2. pkt.,  

 forlange, at lejeren fremtidig betaler elektricitetsudgifter på grundlag af  

 afregningsmålere direkte til elselskabet. Ændringen kan gennemføres med 6  

 ugers varsel.
For leverancer af elektricitet til opvarmning kan ændringen  

 gennemføres med 6 ugers varsel til et forbrugsregnskabsårs begyndelse.  

 Ændringer af betalingsbetingelserne gælder uanset modstående tidligere  

 aftale.
 Stk. 4. Uanset reglerne i dette kapitel kan udlejeren forlange, at  

 lejeren fremtidig betaler udgifter til forsyning med varme og vand på  

 grundlag af afregningsmålere direkte til leverandøren. Ændringen kan  

 gennemføres med 6 ugers varsel til et forbrugsregnskabsårs begyndelse.  

 Vedrører ændringen afregning for vand, som ikke opkræves over  

 forbrugsregnskabet, kan ændringen gennemføres med 6 ugers varsel. Ændringer  

 af betalingsbetingelserne for varme og vand gælder uanset tidligere  

 modstående aftale.
§ 61. § 52, stk. 1, 3. pkt., kan fraviges ved aftaler om udlejning  

 af almene ungdomsboliger.
Dette gælder dog ikke, hvis ejendommen efter anden  

 lovgivning er omfattet af en pligt til varmefordelingsmåling, der omfatter de  

 pågældende lejemål.
Kapitel 11 Lejerens betaling til fællesantenner m.v.
§ 62. Er ejendommen forsynet med eget fællesantenneanlæg til  

 radio- og fjernsynsmodtagelse, eller har ejendommen programforsyning udefra,  

 kan udlejeren forlange de nødvendige og rimelige udgifter til etablering og  

 forbedring, jf. stk. 2, og drift heraf refunderet, herunder udgifter til  

 administration.
Udgifterne fordeles ligeligt på lejemålene i ejendommen.
I  

 ejendomme, hvor lejeren har individuelt valg af programudbud, skal den  

 enkelte lejer dog kun betale for de programmer, lejeren har adgang til.  

 Udgifterne kan ikke indeholdes i lejen.
Stk. 2. Udlejeren kan forlange, at lejeren godtgør udlejeren de  

 etablerings- og forbedringsudgifter, der med rimelighed er afholdt.
Den del  

 af udgiften, der dækkes af udbetaling fra Landsbyggefonden efter kapitel 7 i  

 lov om almene boliger samt støttede private andelsboliger m.v., medregnes  

 ikke i etableringsudgiften.
Udlejer kan forlange en passende forrentning og  

 afskrivning af udgifterne.
Lejeren kan dog forlange at betale beløbet  

 kontant.
 Stk. 3. Lejerens bidrag til udgifter efter stk. 1 er pligtig  

 pengeydelse i lejeforholdet, jf. § 90, stk. 1, nr. 1.
Stk. 4. Efter lejerens anmodning skal beboerklagenævnet afgøre, om  

 udlejeren har opkrævet større beløb end tilladt efter stk. 1. Har udlejeren  

 efter nævnets afgørelse opkrævet større beløb end tilladt, kan lejeren  

 forlange det for meget betalte tilbage.
Finder nævnet, at udlejeren har gjort  

 sig skyldig i grov tilsidesættelse af sine forpligtelser vedrørende  

 administration af fællesantenneanlægget m.v., kan lejeren med virkning for  

 fremtiden frigøre sig fra forpligtelsen til at modtage de programsignaler,  

 som udlejeren foranstalter fordelt i ejendommen.
 § 63. Leverer udlejeren fælles programsignaler i ejendommen, kan  

 udlejeren uanset modstående aftale med 6 måneders varsel meddele lejeren, at  

 udlejeren bringer leveringen af fælles programsignaler i ejendommen til  

 ophør.
Kapitel 12 Brugsrettens overgang til andre § 64. Lejeren har ret til at fremleje højst halvdelen af boligens  

 beboelsesrum til beboelse.
Det samlede antal personer, der bor i boligen, må  

 ikke overstige antallet af beboelsesrum.
 § 65. Lejeren har ret til at fremleje boligen i indtil 2 år, når  

 lejerens fravær er midlertidigt og skyldes sygdom, forretningsrejse,  

 studieophold, midlertidig forflyttelse eller lignende.
Stk. 2. Udlejeren kan modsætte sig fremlejeforholdet, når 1) det samlede antal personer i boligen vil overstige antallet af  

 beboelsesrum eller 2) udlejeren i øvrigt har rimelig grund til at modsætte sig  

 fremlejeforholdet.
 Stk. 3. Hvis det skønnes rimeligt af hensyn til efterspørgslen,  

 kan udlejer ved fremleje af almene ungdomsboliger og almene ældreboliger  

 stille krav om, at den pågældende bolig skal bebos af personer, som opfylder  

 betingelserne for at komme i betragtning til en bolig af den pågældende  

 karakter.
 Stk. 4. Ved fremleje af en bolig i et bofællesskab skal den  

 pågældende bolig efter fremlejeforholdets etablering bebos af personer, som  

 opfylder betingelserne for at komme i betragtning til en bolig af den  

 pågældende karakter.
Stk. 5. Senest 2 uger før lejeren indgår en fremlejeaftale, skal  

 lejeren underrette udlejeren om 1) årsagen til lejerens midlertidige fravær, 2) hvem lejeren agter at fremleje til, herunder om den pågældende opfylder  

 de i stk. 3 eller 4 nævnte betingelser, hvis der er tale om en almen  

 ungdomsbolig, en almen ældrebolig eller en bolig i et bofællesskab, 3) antallet af personer i boligen og 4) den krævede lejes størrelse.
 Har udlejeren ikke modsat sig den pågældende fremlejeaftale senest 2 uger  

 efter lejerens underretning, kan lejeren indgå aftalen.
 § 66. Fremlejeaftaler skal indgås skriftligt, og lejeren skal  

 inden fremlejeperiodens begyndelse give udlejeren kopi af fremlejeaftalen.
Stk. 2. Lejeren kan ikke ved aftaler om fremleje betinge sig en  

 højere leje, end lejeren selv betaler for boligen.
Udlejeren kan modsætte sig  

 fremlejeaftalen, hvis den aftalte leje overstiger dette beløb.
 § 67. Lejeren er erstatningsansvarlig for skade, som ved  

 uforsvarlig adfærd forvoldes af personer, der i kraft af reglerne i §§ 64 og  

 65 benytter det lejede.
 Stk. 2. Lejeren er over for udlejeren ansvarlig for, at de i stk.  

 1 nævnte personer overholder de regler, der skal sikre en god husorden og  

 forsvarlig brug af det lejede.
 Stk. 3. Lejeren er endvidere erstatningsansvarlig efter § 38 for  

 skade forårsaget af installationer, som de i stk. 1 nævnte personer har  

 foretaget i det lejede.
§ 68. Lejeren må ikke uden ægtefællens samtykke foretage fremleje,  

 såfremt dette vil medføre, at det lejede ikke længere kan tjene til fælles  

 bolig eller som grundlag for ægtefællernes eller den anden ægtefælles  

 virksomhed.
Er den anden ægtefælle umyndig, meddeler værgen samtykket.  

 Bestemmelserne i § 18, stk. 2, og i § 20 i lov om ægteskabets retsvirkninger  

 finder tilsvarende anvendelse.
 § 69. Lejeren har ret til at bytte med en lejer af en anden bolig,  

 således at denne overtager den almene bolig.
Stk. 2. Udlejeren kan modsætte sig bytte, hvis 1) den fraflyttede lejer ikke har beboet boligen i 3 år, 2) boligen ved bytning vil blive beboet af flere end 1 person pr.  

 beboelsesrum eller 3) udlejeren i øvrigt har rimelig grund til at modsætte sig det pågældende  

 bytte.
 Stk. 3. Den, der ved bytning opnår en bolig i en almen  

 andelsboligorganisation, skal indtræde som medlem af  

 andelsboligorganisationen.
 Stk. 4. Ved bytning af almene ungdomsboliger og almene  

 ældreboliger kan lejeren kun bytte med personer, som ikke opfylder  

 betingelserne for at komme i betragtning til sådanne boliger, hvis  

 kommunalbestyrelsens samtykke foreligger.
 Stk. 5. Ved bytning af en bolig i et bofællesskab skal den  

 pågældende bolig efter bytningen bebos af personer, som opfylder  

 betingelserne for at komme i betragtning til en bolig af den pågældende  

 karakter.
 § 70. Det kan aftales, at lejeren af et blandet lejemål har ret  

 til at lade en anden lejer fortsætte lejemålet.
 § 71. Dør lejeren, har ægtefællen ret til at fortsætte  

 lejeforholdet.
Stk. 2. Dør lejeren uden at efterlade sig en ægtefælle, har en  

 anden person, der i en periode på mindst 2 år umiddelbart forud for  

 dødsfaldet har haft fælles husstand med lejeren, ret til at fortsætte  

 lejeforholdet.
Udlejeren kan i særlige tilfælde tillade, at den i 1. pkt.  

 nævnte anden person fortsætter lejeforholdet, selv om husstandsfællesskabet  

 har varet under 2 år.
 Stk. 3. I øvrigt kan i tilfælde af lejerens død såvel udlejeren  

 som dødsboet opsige lejeforholdet med sædvanligt varsel, selv om  

 lejeforholdet måtte være indgået for en bestemt længere tid.
 Stk. 4. Er det lejede en plejebolig, og dør lejeren uden at  

 efterlade sig ægtefælle eller andre, som lejeren har haft fælles husstand med  

 som anført i stk. 2, kan opsigelsen uanset stk. 3 ske med 1 måneds varsel.
 Stk. 5. Stk. 1 og 2 finder tilsvarende anvendelse, hvis lejeren af  

 en bolig på grund af alder eller sygdom flytter i ældrebolig, beskyttet  

 bolig, på plejehjem eller lignende.
 § 72. Udlejeren kan tillade, at en person, der blev forsørget af  

 en afdød lejer, herunder afdødes barn under 18 år, fortsætter lejeforholdet.
 Stk. 2. Stk. 1 finder tilsvarende anvendelse, hvis lejeren på  

 grund af alder eller sygdom flytter i ældrebolig, beskyttet bolig, på  

 plejehjem eller lignende.
§ 73. I tilfælde af lejerens separation eller skilsmisse eller ved  

 omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette og den dertil hørende beboelse.
§ 74. Såfremt parter, der i mindst 2 år har haft fælles husstand,  

 ophæver samlivet, kan de aftale, hvem af dem der skal have ret til at  

 fortsætte lejeforholdet til en bolig, der har tjent som fælles bolig.  

 Udlejeren kan i særlige tilfælde tillade, at parterne aftaler, hvem der skal  

 have ret til at fortsætte lejeforholdet til den fælles bolig, selv om  

 husstandsfællesskabet har varet under 2 år.
Kan parterne ikke blive enige om  

 en aftale, jf. 1. og 2. pkt., kan der, når særlige grunde, herunder navnlig  

 hensynet til parternes mindreårige børn, taler derfor, ved dom træffes  

 bestemmelse om, hvem af parterne der skal have ret til at fortsætte  

 lejeforholdet. § 73, 2. pkt., finder tilsvarende anvendelse.
 § 75. Har lejeren forladt sin ægtefælle, har denne ret til at  

 fortsætte lejeforholdet.
 § 76. Uenighed om lejerens ret til at fremleje efter §§ 64 og 65,  

 til at bytte efter § 69 og til at fortsætte lejemålet efter §§ 71 og 75  

 afgøres af beboerklagenævnet.
 § 77. §§ 65, 69 og 72 gælder ikke for blandede lejemål.
 Stk. 2. § 64 gælder ikke for enkeltværelser, og § 72 gælder ikke  

 for enkeltværelser og boliger til funktionærer ved afdelingen.
Kapitel 13 Lejerens brug af det lejede § 78. Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som forvoldes  

 ved uforsvarlig adfærd af lejeren selv, lejerens husstand eller andre, som  

 lejeren har givet adgang til det lejede.
Stk. 3. Skader, hvis udbedring er uopsættelig, skal lejeren straks  

 anmelde til udlejeren.
Andre skader skal lejeren anmelde uden ugrundet  

 ophold.
 § 79. Lejeren må ikke uden udlejerens samtykke bruge det lejede  

 til andet formål end aftalt.
 Stk. 2. Lejeren må ikke uden udlejerens samtykke overlade brugen  

 af det lejede eller nogen del deraf til andre end medlemmer af sin husstand,  

 jf. dog §§ 64 og 65.
§ 80. Udlejeren skal sørge for, at der hersker god orden i  

 ejendommen.
Bestemmelserne i § 18, stk. 2, § 19 og § 20 finder tilsvarende  

 anvendelse på udlejers overtrædelse af denne pligt.
 Stk. 2. Lejeren skal overholde de almindelige ordensregler, der  

 gælder for ejendommen, og skal efterkomme andre rimelige påbud, der skal  

 sikre god husorden og forsvarlig brug af det lejede, jf. § 81.
 Stk. 3. Lejeren skal sørge for, at de pligter, der påhviler  

 lejeren efter stk. 2, også iagttages af de personer, for hvis handlinger  

 lejeren er ansvarlig efter § 78, stk. 2.
 § 81. En lejer kan pålægges retsfølger efter § 82, når lejeren i  

 følgende tilfælde udøver adfærd, som er til gene for ejendommen, udlejer,  

 dennes ansatte, lejere i ejendommen eller andre, der lovligt færdes i  

 ejendommen:
 1) Når lejeren udøver eller truer med fysisk vold over for de pågældende  

 personer.
 2) Når lejerens adfærd kan være til fare for ejendommen eller de  

 pågældende personer, herunder på grund af anvendelse af våben eller  

 opbevaring af farefremkaldende materialer i det lejede.
 3) Når lejerens adfærd medfører gener for de pågældende personer som  

 generel utryghed, forråelse af ejendommens miljø eller sundhedsmæssig risiko.
 4) Når lejeren, uden at der er tale om fysisk vold, udøver chikane over  

 for de pågældende personer.
 5) Når lejeren udøver uacceptabel støj til væsentlig gene for de  

 pågældende personer i form af uacceptabelt støjende menneskelig adfærd, stærk  

 musikstøj eller stærk maskinstøj.
 6) Når lejeren ødelægger ejendommen eller løsøre på ejendommen eller på  

 fællesarealer.
 7) Når lejeren vanrøgter det lejede.
 8) Når lejerens husdyr er til væsentlig gene for de pågældende personer på  

 grund af støj, lugt, uhumskhed eller fare- eller frygtfremkaldelse.
 9) Når lejeren, uden at der er tale om de i nr. 5 nævnte tilfælde, udøver  

 støjende adfærd til gene for de pågældende personer.
 10) Når lejerens husdyrhold, uden at der er tale om de i nr. 8 nævnte  

 tilfælde, er til gene for de pågældende personer.
 11) Når lejeren i øvrigt udøver adfærd, som er til gene for ejendommen  

 eller de pågældende personer.
 Stk. 2. En lejer kan desuden pålægges retsfølger efter § 82, når  

 lejeren holder husdyr i strid med lejeaftale eller husorden, uanset om  

 husdyrholdet er til gene for ejendommen eller de i stk. 1 nævnte personer.
 Stk. 3. Det er en betingelse for, at en lejer kan pålægges  

 retsfølger for tilsidesættelse af god skik og orden efter stk. 1, nr. 3-11,  

 og stk. 2, at tilsidesættelsen sker trods udlejers advarsel.
 Stk. 4. Lejeren kan pålægges retsfølger, uanset om den i stk. 1 og  

 2 beskrevne adfærd udøves af lejeren selv, lejerens husstand eller andre, som  

 lejeren har givet adgang til det lejede.
 § 82. Har lejeren tilsidesat god skik og orden, jf. § 81, kan  

 lejeren pålægges en eller flere af følgende retsfølger:
 1) Lejemålet kan ophæves, såfremt overtrædelsen er af en sådan karakter,  

 at lejerens flytning er påkrævet.
 2) Lejeforholdet kan gøres betinget således, at der, hvis lejeren  

 overtræder nærmere fastsatte betingelser vedrørende adfærd i ejendommen, er  

 grundlag for, at lejemålet kan ophæves efter nr. 1 eller opsiges eller  

 ophæves efter reglerne i kapitel 14 og 15.
3) Lejeren kan pålægges konfrontation med de personer, for hvem lejerens  

 adfærd har været til gene.
Konfrontationen skal ske med deltagelse af en i  

 afgørelsen om pålægget udpeget mægler.
 4) Lejeren kan meddeles en advarsel om, at fornyet overtrædelse af god  

 skik og orden, jf. § 81, kan føre til mere indgribende retsfølger efter nr.  

 1-3 eller til, at lejemålet opsiges eller ophæves efter reglerne i kapitel 14  

 og 15.
 Stk. 2. Ophævelse af lejemålet efter stk. 1, nr. 1, kan dog kun  

 pålægges, hvis lejeren har tilsidesat god skik og orden efter § 81, stk. 1,  

 nr. 1-8 eller 11, jf. § 81, stk. 3. Nævnet kan ikke træffe afgørelse om  

 ophævelse af lejemålet, hvis sagen er indbragt for nævnet af en anden lejer  

 efter § 83, stk. 3.
 Stk. 3. Ophævelse af lejemålet efter stk. 1, nr. 1, kan endvidere  

 uanset overtrædelsens karakter anvendes som retsfølge, hvor lejeren inden for  

 3 år forud for nævnets afgørelse har været pålagt retsfølge efter stk. 1,  

 samt ved overtrædelse af betingelserne i tilfælde, hvor lejeforholdet er  

 gjort betinget.
 § 83. Sag om pålæg af retsfølger efter § 82 indbringes for  

 beboerklagenævnet af udlejeren efter reglerne i kapitel 17, jf. dog stk. 3.
 Stk. 2. En lejer kan forlange, at en udlejer senest 4 uger efter  

 lejerens begrundede anmodning derom skal give en anden lejer, der har  

 tilsidesat god orden i ejendommen, en advarsel, jf. § 81, stk. 3, eller  

 indbringe sag for beboerklagenævnet mod en anden lejer om pålæg af retsfølger  

 efter § 82. Ved beregning af fristen ses bort fra juli måned.
Stk. 3. Efterkommer udlejer ikke sin forpligtelse efter stk. 2,  

 kan den klagende lejer selv indbringe sagen for beboerklagenævnet.
Lejeren  

 skal ved indbringelsen godtgøre, at lejeren forgæves har forsøgt at få  

 udlejer til at opfylde sin forpligtelse efter stk. 2. Udlejer skal indkaldes  

 som part i sagen.
Kapitel 14 Opsigelse § 84. Lejeren kan frit opsige lejeaftalen, jf. dog § 87.
 Stk. 2. Lejeren må dog ikke uden sin ægtefælles samtykke opsige  

 lejemål om familiens bolig eller lejemål, hvortil ægtefællernes eller den  

 anden ægtefælles virksomhed er knyttet. § 68, 2. og 3. pkt., finder  

 tilsvarende anvendelse.
 § 85. Udlejeren kan opsige lejeaftalen i følgende tilfælde:
 1) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
 2) Når lejeren af en bolig siden lejeaftalens indgåelse har været antaget  

 som funktionær ved ejendommens drift til arbejde, for hvis udførelse det er  

 af væsentlig betydning, at funktionæren bor i ejendommen, og udlejeren  

 godtgør, at arbejdet ikke har været udført på tilfredsstillende måde.  

 Opsigelse kan kun ske, når lejligheden ved genudlejning skal benyttes af  

 efterfølgeren.
 3) Når lejeren har tilsidesat god skik og orden, jf. § 81, stk. 1, nr. 1-8  

 eller 11, jf. § 81, stk. 3, og forholdet er af en sådan karakter, at lejerens  

 flytning er påkrævet.
 4) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 2, og forholdet er af en sådan karakter, at lejerens  

 flytning er påkrævet.
 5) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 6) Når vægtige grunde i øvrigt gør det særligt magtpåliggende for  

 udlejeren at blive løst fra lejeforholdet.
Stk. 2 . Udlejeren skal opsige en lejeaftale vedrørende en almen  

 ungdomsbolig, såfremt lejeren har fuldført sin uddannelse eller de  

 forudsætninger, hvorunder boligen er udlejet, ikke længere er til stede.  

 Opsigelse efter ophørt uddannelse kan under særlige omstændigheder udsættes i  

 op til et år.
Opsigelse kan endvidere udsættes, hvis boligen ikke umiddelbart  

 kan genudlejes.
Udlejeren kan herudover opsige en lejeaftale vedrørende en  

 almen ungdomsbolig, hvis lejeren ikke har fremsendt nødvendige oplysninger om  

 studieaktivitet senest 6 uger efter, at udlejer har fremsendt skriftlig  

 anmodning herom.
Ved beregning af fristen ses bort fra juli og august måned.  

 Boligministeren kan fastsætte nærmere regler om betingelserne for opsigelse.
 § 86. Opsiges en lejer efter § 85, stk. 1, nr. 1, 2 eller 6, skal  

 udlejeren uden unødigt ophold tilbyde lejeren at leje en anden bolig i  

 ejendommen, hvis der bliver en anden bolig ledig til overtagelse senest 3  

 måneder efter den flyttedag, hvortil lejeren er opsagt og boligen skal  

 udlejes.
 Stk. 2. Opsiges en lejer efter § 85, stk. 1, nr. 1, skal udlejeren  

 samtidig med opsigelsen tilbyde lejeren at leje en bolig af samme art som den  

 opsagte, hvis der ved genopførelse eller ombygning tilvejebringes boliger.
 Stk. 3. Opsiges en lejer efter § 85, stk. 1, nr. 1, som følge af,  

 at en ejendom ombygges til almene ældreboliger eller almene ungdomsboliger i  

 medfør af lov om almene boliger samt støttede private andelsboliger m.v.,  

 finder stk. 1 og 2 alene anvendelse, hvis lejeren tilhører den personkreds,  

 som er berettiget til sådanne boliger.
Stk. 4. Hvis en lejer som nævnt i stk. 3 ikke tilhører den  

 berettigede personkreds, skal udlejeren samtidig med opsigelsen tilbyde denne  

 at leje en anden bolig, som skal være af passende størrelse, beliggenhed,  

 kvalitet og udstyr.
Boligen har en passende størrelse, når den enten har et  

 værelse mere end antallet af husstandsmedlemmer eller samme værelsesantal som  

 husstandens tidligere bolig.
 Stk. 5 . Opsiges en lejer af en plejebolig, som er anvist af  

 kommunen eller amtskommunen, kan opsigelse efter stk. 1 kun ske, når lejeren  

 samtidig anvises en anden og passende bolig.
 Stk. 6 . For blandede lejemål, hvorfra lejeren driver  

 erhvervsvirksomhed, hvis stedlige forbliven i ejendommen er af væsentlig  

 betydning og værdi for virksomheden, finder § 87, stk. 1, 3. pkt., og §§  

 88-91 i lov om leje tilsvarende anvendelse.
§ 87. Det kan aftales, at en lejeaftale skal være tidsbestemt.
Er  

 en lejeaftale tidsbestemt, ophører lejeforholdet uden opsigelse ved den  

 aftalte lejetids udløb.
Den tidsbestemte lejeaftale kan ikke ved opsigelse  

 bringes til ophør i lejeperioden, medmindre dette er aftalt eller den anden  

 part i lejeforholdet misligholder lejeaftalen.
 Stk. 2. Benytter lejeren med udlejerens vidende det lejede i mere  

 end 1 måned efter den aftalte lejetids udløb, uden at udlejeren har opfordret  

 lejeren til at flytte, fortsætter lejeforholdet uden tidsbegrænsning.
 Stk. 3. Boligretten kan tilsidesætte tidsbegrænsningen, hvis den  

 ikke må anses for tilstrækkeligt begrundet i udlejerens forhold.
 § 88. Opsigelsesvarslet er 3 måneder til den første hverdag i en  

 måned, der ikke er dagen før en helligdag.
Stk. 2. Fraflytter lejeren inden opsigelsesperiodens udløb, skal  

 udlejeren bestræbe sig på at genudleje det lejede.
Hvad udlejeren indvinder  

 eller burde have indvundet ved genudlejning, skal fragå i udlejerens krav  

 over for lejeren.
 § 89. Udlejerens opsigelse efter § 85 skal være skriftlig og  

 indeholde oplysning om lejerens adgang til at gøre indsigelse efter stk. 2.  

 Udlejerens opsigelse skal endvidere indeholde oplysning om opsigelsesgrunden.  

 Indeholder opsigelsen ikke disse oplysninger, er den ugyldig.
Stk. 2. Vil lejeren ikke godkende opsigelsen, skal lejeren senest  

 6 uger efter, at opsigelsen er kommet frem til lejeren, fremsætte skriftlig  

 indsigelse over for udlejeren.
Udlejeren må da anlægge sag ved boligretten  

 senest 6 uger efter lejerfristens udløb, hvis udlejeren ønsker at opretholde  

 opsigelsen.
Kapitel 15 Udlejerens ret til at hæve lejeaftalen § 90. Udlejeren kan hæve lejeaftalen i følgende tilfælde:
 1) Når leje eller anden pligtig pengeydelse ikke er betalt rettidigt, jf.  

 stk. 2.
 2) Når det lejede benyttes til andet end aftalt og lejeren ikke trods  

 udlejerens indsigelse er ophørt hermed.
 3) Når lejeren modsætter sig, at udlejeren eller andre får adgang til det  

 lejede, hvor de har ret hertil, jf. kapitel 7.
 4) Når lejeren fraflytter det lejede i utide uden aftale med udlejeren.
 5) Når lejeren vanrøgter det lejede og ikke uden ophold efter udlejerens  

 påkrav bringer det lejede i stand.
 6) Når lejeren helt eller delvis overlader brugen af det lejede til en  

 anden i tilfælde, hvor lejeren ikke er berettiget hertil og trods udlejers  

 indsigelse ikke bringer forholdet til ophør.
 7) Når lejeren har tilsidesat god skik og orden, jf. § 81, stk. 1, nr. 1-8  

 eller 11, jf. § 81, stk. 3, og forholdet er af en sådan karakter, at lejerens  

 flytning er påkrævet.
 8) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 2, og forholdet er af en sådan karakter, at lejerens  

 flytning er påkrævet.
 9) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 10) Når lejeren af en butik eller beværtning trods udlejerens indsigelse  

 ikke opfylder pligten til at holde forretningen åben og i forsvarlig drift.
 11) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse og  

 arbejdsforholdet som følge heraf bringes til ophør.
 12) Når lejeren i øvrigt misligholder sine forpligtelser på en sådan måde,  

 at lejerens fjernelse er påkrævet.
Stk. 2 . Udlejeren kan kun hæve lejeaftalen som følge af for sen  

 betaling, hvis lejeren ikke har berigtiget restancen senest 3 dage efter, at  

 skriftligt påkrav herom er kommet frem til lejeren.
Udlejerens påkrav skal  

 være afgivet efter sidste rettidige betalingsdag og skal udtrykkeligt angive,  

 at lejeforholdet kan ophæves, hvis lejerestancen ikke betales inden fristens  

 udløb. § 44, stk. 2, finder tilsvarende anvendelse.
Som gebyr for påkravet  

 kan udlejeren kræve 100 kr. med tillæg af 2 pct. af det skyldige beløb ud  

 over 1.000 kr.
Det i 4. pkt. nævnte beløb på 100 kr. er opgjort i 1998niveau  

 og reguleres een gang årligt efter udviklingen i Danmarks Statistiks  

 nettoprisindeks i en 12-måneders-periode sluttende i juni måned året før det  

 finansår, reguleringen vedrører.
Gebyret er pligtig pengeydelse i  

 lejeforholdet.
 Stk. 3. Vedrører lejeforholdet en plejebolig, som er anvist af  

 kommunen eller amtskommunen, kan lejeaftalen kun hæves efter stk. 1, når  

 lejeren samtidig anvises en anden og passende bolig.
 § 91. Skønnes det forhold, der lægges lejeren til last, at være af  

 uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 90, stk. 1, nr.  

 1-6, nævnte forhold, hvis de er rettet, inden udlejeren hæver lejeaftalen.
 § 92. Når udlejeren hæver lejeaftalen, skal lejeren straks  

 fraflytte og betale leje m.v. for tiden, indtil lejeren kunne flytte med  

 sædvanligt varsel, jf. § 88. Lejeren skal endvidere erstatte udlejeren  

 ethvert tab, herunder lejetab og omkostningerne ved lejerens udsættelse af  

 det lejede.
 Stk. 2. Udlejeren skal bestræbe sig på at genudleje det lejede.  

 Hvad udlejeren indvinder eller burde have indvundet ved genudlejning i det i  

 stk. 1 nævnte tidsrum, skal fragå i udlejerens krav over for lejeren.
Kapitel 16 Lejerens fraflytning § 93. Er der afgivet opsigelse, eller skal det lejede af anden  

 grund fraflyttes, skal lejeren give adgang til at bese det lejede.
Lejeren  

 fastsætter tiden herfor.
Besigtigelse kan kun finde sted med deltagelse af  

 udlejeren eller dennes stedfortræder, når lejeren ikke er repræsenteret.
 Stk. 2. Lejeren skal senest 8 dage før fraflytningen opgive den  

 adresse, som meddelelser, herunder krav efter § 94, kan sendes til.
§ 94. Ved fraflytning gennemføres et syn af boligen, hvorunder  

 omfanget af lejerens forpligtelser efter § 25, stk. 4, og § 26 fastlægges.  

 Synet foretages senest 2 uger efter, at udlejeren er blevet bekendt med, at  

 fraflytning har fundet sted.
Den fraflyttende lejer indkaldes skriftligt med  

 mindst 1 uges varsel.
Syn kan undlades, såfremt der ikke agtes fremsat krav  

 imod lejeren om betaling af istandsættelsesudgifter.
Stk. 2. Underretter udlejeren ikke senest 2 uger efter synet  

 lejeren skriftligt om istandsættelsesarbejdernes omfang, den anslåede udgift  

 og lejerens andel heraf, bortfalder udlejerens krav mod lejeren, medmindre  

 denne er fraflyttet uden at give udlejeren oplysning om den fremtidige  

 adresse.
Overskridelser, der forhøjer lejerens samlede andel af den anslåede  

 udgift med mere end 10 pct., er lejeren uvedkommende.
 § 95. Boligministeren kan fastsætte nærmere regler om de i §§ 93  

 og 94 nævnte forhold.
Kapitel 17 Beboerklagenævn og boligret § 96. I kommuner med almene boliger nedsættes et eller flere  

 beboerklagenævn til afgørelse af tvister efter denne lov.
Flere kommuner kan  

 i fællesskab etablere fælleskommunale beboerklagenævn.
 Stk. 2. I kommuner, hvor der er nedsat mere end eet nævn, påhviler  

 det nævnene ved indbyrdes samarbejde at tilrettelægge deres behandling af  

 sagerne efter ensartede retningslinjer.
 § 97. Et beboerklagenævn skal bestå af en formand og to andre  

 medlemmer.
Stk. 2. Formanden beskikkes af amtmanden, i København af  

 overpræsidenten.
Formanden skal have bestået juridisk kandidateksamen.  

 Formanden må ikke have særlig tilknytning til grundejer-, bolig- eller  

 lejerorganisationer eller være erhvervsmæssigt interesseret i  

 ejendomshandler.
Stk. 3. De i stk. 1 nævnte to medlemmer udpeges af  

 kommunalbestyrelsen efter indstilling af henholdsvis de almene  

 boligorganisationer, der har afdelinger i kommunen, og de større  

 lejerforeninger i kommunen.
De to medlemmer skal være sagkyndige med hensyn  

 til almene boligforhold.
 Stk. 4. Findes der ikke større lejerforeninger i kommunen, eller  

 afgiver disse ikke inden en af kommunalbestyrelsen fastsat frist indstilling  

 om medlem til nævnet som nævnt i stk. 3, foretager kommunalbestyrelsen valg  

 af et sagkyndigt nævnsmedlem, der skal være lejer, men ikke tillige udlejer.  

 Findes der kun een almen boligorganisation, der har afdelinger i kommunen,  

 udpeges et medlem efter indstilling fra landsdækkende organisationer af  

 udlejere af alment byggeri i stedet for et medlem udpeget efter indstilling  

 fra den pågældende almene boligorganisation.
Stk. 5. I sager om tvister efter kapitel 13 tiltrædes nævnet af en  

 person, der er sagkyndig med hensyn til sociale forhold.
Den socialt  

 sagkyndige udpeges af kommunalbestyrelsen.
Den socialt sagkyndige har ikke  

 stemmeret, jf. § 105, stk. 3, i nævnet.
 Stk. 6. Der vælges en suppleant for hvert af medlemmerne og den  

 socialt sagkyndige efter de i stk. 24 nævnte regler.
Stk. 7. Udnævnelsen af formand, medlemmer og suppleanter sker for  

 indtil 4 år.
Et medlem kan dog vælge at udtræde af beboerklagenævnet efter at  

 være fyldt 67 år.
 § 98. Formand, medlem eller suppleant skal opfylde betingelserne i  

 § 109, stk. 2, i lov om leje.
 Stk. 2. Bestemmelserne i § 109, stk. 3, i lov om leje finder  

 tilsvarende anvendelse.
Stk. 3. Nævnsmedlem eller suppleant er pligtig at møde i nævnet  

 efter behørig indkaldelse.
Udeblivelse, uden at lovligt forfald oplyses,  

 straffes med bøde.
 Stk. 4. Bestemmelserne i retsplejelovens § 60, stk. 1, og § 62  

 finder tilsvarende anvendelse.
§ 99. Kommunalbestyrelsen skal stille de fornødne lokaler til  

 rådighed for nævnet og sørge for den nødvendige medhjælp til dette.
Kommunen  

 afholder udgifter, som nævnets virksomhed medfører, herunder til kontorhold  

 m. v., og formandens og medlemmernes udlæg i anledning af hvervet.  

 Kommunalbestyrelsen kan tillægge formanden, øvrige nævnsmedlemmer, den  

 socialt sagkyndige, deres suppleanter samt mæglere efter § 82, stk. 1, nr. 3,  

 vederlag for deres virksomhed.
 § 100. Beboerklagenævnet træffer afgørelse i de sager, hvor dette  

 er fastsat i kapitel 1-16.
 § 101. Ud over de i § 100 nævnte sager træffer beboerklagenævnet  

 afgørelse vedrørende følgende spørgsmål:
1) Tvister om lovligheden af beslutninger truffet af de beboerdemokratiske  

 organer, jf. kapitel 1 og 2 i lov om almene boliger samt støttede private  

 andelsboliger m.v.
Beboerklagenævnet kan i den forbindelse træffe afgørelse  

 om, at en beslutning er uden gyldighed, hvis det forhold, der gøres  

 indsigelse imod, er af væsentlig betydning for den trufne beslutning.
Nævnet  

 kan ikke træffe afgørelse om ugyldighed, hvis den i stk. 2 nævnte frist ikke  

 er overholdt.
 2) Tvister om anvisning af almene familieboliger, jf. § 51, stk. 1, 1.  

 pkt., i lov om almene boliger samt støttede private andelsboliger m.v.,  

 medmindre anvisningen er omfattet af en kommunal godkendelsesordning efter §  

 61 i samme lov.
Stk. 2 . De i stk. 1 nævnte tvister kan indbringes for  

 beboerklagenævnet af alle, som har en retlig interesse i sagen.
Nævnet kan  

 træffe afgørelse om, at indbringelsen skal have opsættende virkning.
De i  

 stk. 1, nr. 1, nævnte tvister skal indbringes senest 4 uger efter  

 beslutningen.
 Stk. 3. Beboerklagenævnet orienterer kommunalbestyrelsen om  

 nævnets afgørelser vedrørende de i stk. 1 omtalte tvister.
§ 102. Indbringelse af sager for beboerklagenævnet skal ske  

 skriftligt.
Den nødvendige dokumentation skal vedlægges.
Ved indbringelse af  

 sager skal betales et gebyr på 100 kr. for hver sag.
Beløbet er fastsat i  

 1998-niveau og reguleres een gang årligt efter udviklingen i Danmarks  

 Statistiks nettoprisindeks i en 12-måneders-periode sluttende i juni måned  

 året før det finansår, reguleringen vedrører.
Beløbet afrundes til nærmeste  

 hele kronebeløb.
Stk. 2. Senest 1 uge efter sagens indbringelse giver nævnet den  

 anden part i sagen underretning om indbringelsen med angivelse af, at parten  

 må fremsætte sine synspunkter i sagen inden 2 uger.
Denne frist kan forlænges  

 af nævnet, såfremt særlige omstændigheder taler herfor.
§ 103. Nævnet afgør selv, hvilke nærmere undersøgelser der skal  

 foretages af nævnet i forbindelse med behandlingen af den enkelte sag.
Nævnet  

 har ret til at forlange fornødne oplysninger hos sagens parter, alle  

 offentlige myndigheder og private.
 Stk. 2. I sager efter kapitel 13 skal nævnet dog altid, inden der  

 pålægges en lejer en retsfølge efter § 82, stk. 1, undersøge mulighederne  

 for, at lejeren samtidig kan gøre brug af tilbud fra den kommunale  

 socialforvaltning, hvis nævnet vurderer, at der er tale om en sag af social  

 karakter.
Stk. 3. Nævnet fastsætter en frist, der normalt ikke kan overstige  

 2 uger, for besvarelse af de spørgsmål, nævnet stiller til sagens parter  

 eller andre.
Fristen kan forlænges af nævnet, såfremt særlige omstændigheder  

 taler herfor.
§ 104. Nævnet kan foretage besigtigelse.
Sagens parter skal  

 indkaldes hertil med mindst 1 uges varsel.
Stk. 2. Nævnet kan indkalde parterne til at afgive forklaring for  

 nævnet.
Begge parter skal indkaldes.
Inden nævnet træffer afgørelse om  

 ophævelse af lejemål efter § 82, stk. 1, nr. 1, og stk. 3, skal sagens parter  

 altid indkaldes.
De kan give møde ved en befuldmægtiget.
Nævnet kan endvidere  

 i sager efter kapitel 13 anmode andre om at afgive forklaring.
 Stk. 3. Nævnets formand sørger for sagernes forberedelse til  

 behandling i nævnsmøde.
 Stk. 4. Sagens parter modtager alle oplysninger, som nævnet finder  

 af betydning for sagens afgørelse.
Stk. 5. I sager om tvister efter kapitel 13 skal nævnet give  

 parterne fornøden vejledning.
Efter anmodning bistår sekretariatet i  

 fornødent omfang parterne under sagen i forbindelse med afgivelse af  

 skriftlige udtalelser.
 § 105. Beboerklagenævnet skal træffe afgørelse senest 4 uger fra  

 det tidspunkt, hvor nævnet har modtaget svar efter § 102, stk. 2, eller efter  

 § 103, stk. 3, hvor fristen for svar efter de nævnte bestemmelser er udløbet,  

 eller hvor parterne har afgivet forklaring for nævnet, jf. § 104, stk. 2. I  

 sager efter kapitel 13 kan nævnet mægle forlig.
 Stk. 2. I tilfælde, hvor fristen for svar efter de nævnte  

 bestemmelser er udløbet, uden at svar er afgivet, kan nævnet fortolke  

 tavsheden på den for modparten gunstigste måde og navnlig lægge dennes  

 fremstilling til grund for afgørelsen.
Stk. 3. Beboerklagenævnets afgørelse træffes ved almindelig  

 stemmeflerhed.
I tilfælde af stemmelighed gør formandens stemme udslaget.  

 Nævnet er kun beslutningsdygtigt, når samtlige medlemmer er til stede.
Stk. 4. Nævnets afgørelse protokolleres.
Er en beslutning ikke  

 enstemmig, indføres tillige oplysning om stemmeafgivningen.
Stk. 5. Nævnets afgørelse meddeles klageren og de øvrige parter.  

 Beboerklagenævnets afgørelser efter § 82, stk. 1, nr. 1, og stk. 3, skal  

 forkyndes.
Nævnets afgørelser efter § 82, stk. 1, nr. 2-4, skal forkyndes,  

 hvis afgørelsen er truffet, uden at parten har svaret eller er mødt for  

 nævnet.
Afgørelsen skal begrundes.
Parterne skal gøres bekendt med  

 indbringelsesadgangen efter § 106. Såfremt afgørelsen ikke er enstemmig, skal  

 dette fremgå af afgørelsen tillige med begrundelsen herfor.
Stk. 6. Indbringelse for boligretten af afgørelser om retsfølger  

 efter § 82, stk. 1, nr. 1, og stk. 3, har opsættende virkning.
Dette meddeles  

 parterne.
Stk. 7. Nævnet kan fastsætte en frist for opfyldelse af afgørelser  

 efter § 82. I afgørelser om ophævelse af lejemål efter § 82, stk. 1, nr. 1,  

 og stk. 3, fastsætter nævnet en frist for lejemålets ophør og lejerens  

 fraflytning.
Er lejeforholdet gjort betinget, jf. § 82, stk. 1, nr. 2,  

 angives såvel betingelserne som tidspunktet for disses ophør.
§ 106. Beboerklagenævnets afgørelse kan af hver af parterne  

 indbringes for boligretten.
Afgørelser om meddelelse af advarsel efter § 82,  

 stk. 1, nr. 4, kan dog ikke indbringes for boligretten.
Indbringelse må ske  

 senest 4 uger efter, at underretning om nævnets afgørelse er meddelt  

 parterne.
Ved beregningen af fristen ses der bort fra juli måned.
Boligretten  

 kan dog undtagelsesvis tillade, at sagen indbringes for boligretten efter  

 udløbet af fristen, når ansøgning herom indgives inden 1 år efter  

 beboerklagenævnets afgørelse.
Meddeles tilladelse, skal sag dog anlægges  

 inden 4 uger.
Stk. 2. Har beboerklagenævnet truffet afgørelse efter § 82, stk.  

 1, nr. 1, eller stk. 3, og flytter lejeren ikke inden den af nævnet fastsatte  

 frist, jf. § 105, stk. 7, 2. pkt., skal udlejeren uanset den i stk. 1, 3.  

 pkt., fastsatte frist indbringe sagen for boligretten.
Indbringelse skal ske  

 senest 4 uger efter den af beboerklagenævnet fastsatte frist for lejerens  

 fraflytning.
 Stk. 3. Beboerklagenævnet skal efter boligrettens nærmere  

 bestemmelse redegøre for sin afgørelse under boligretssagen.
 Stk. 4. Ved behandling af sager om opsigelse eller ophævelse som  

 følge af overtrædelse af betingelser i tilfælde, hvor lejeforholdet er gjort  

 betinget efter § 82, stk. 1, nr. 2, kan boligretten foretage en fuldstændig  

 prøvelse af beboerklagenævnets afgørelse.
Stk. 5. Har beboerklagenævnet ikke truffet afgørelse inden udløbet  

 af fristen herfor i § 105, stk. 1, kan klageren indbringe sagen for  

 boligretten uden at afvente nævnets afgørelse.
Stk. 2 finder tilsvarende  

 anvendelse.
§ 107. Tvister om boligforhold, der er omfattet af denne lov, kan,  

 hvis spørgsmålet ikke efter loven kan indbringes for beboerklagenævnet, i 1.  

 instans indbringes for byretten.
Retten benævnes boligretten.
 Stk. 2. Om boligretten gælder reglerne i kapitel XVIII i lov om  

 leje.
§ 108. Anke og kære af boligrettens afgørelser sker til  

 landsretten i overensstemmelse med retsplejelovens regler om anke og kære af  

 afgørelser, der er truffet af en byret.
Boligrettens afgørelser om retsfølger  

 efter § 82, stk. 1, nr. 2 og 3, kan dog ikke indbringes for højere ret.
 Stk. 2. Boligrettens afgørelser og forlig indgået for boligretten  

 kan tvangsfuldbyrdes efter retsplejelovens bestemmelser om fuldbyrdelse af  

 domme og forlig.
Kapitel 18 Overgangs- og ikrafttrædelsesbestemmelser m.v.
 § 109. Loven træder i kraft den 1. juli 1998.
 § 110. For følgende lejemål gælder lovens ufravigelige  

 bestemmelser ikke, i det omfang andet måtte være aftalt eller må anses for  

 indeholdt i lejeaftalen:
 1) Lejemål om almene boliger indgået med virkning før lovens ikrafttræden.
 2) Lejemål om boliger, hvis ejer efter lejeaftalens indgåelse er omdannet  

 til en almen boligorganisation, jf. § 1, nr. 4, i lov om almene boliger samt  

 støttede private andelsboliger m.v.
 3) Lejemål om boliger, der efter lejemålets indgåelse er erhvervet af en  

 almen boligorganisation, en kommune, en amtskommune eller en selvejende  

 institution, jf. § 1, stk. 1.
 Stk. 2. Bestemmelserne i § 25, stk. 2, § 60, stk. 2-4, og § 63  

 gælder uanset modstående aftale for lejemål omfattet af stk. 1, nr. 1. Det  

 samme gælder udlejerens pligt til at vedligeholde og forny ruder efter § 24,  

 stk. 1.
 Stk. 3. Bestemmelserne i § 60, stk. 2-4, og § 63 gælder uanset  

 modstående aftale for lejemål omfattet af stk. 1, nr. 2 og 3.
 § 111. Lejere, som har ret til godtgørelse efter § 69, stk. 2, i  

 lov om almene boliger m.v., jf. lovbekendtgørelse nr. 514 af 19. juni 1997,  

 bevarer denne ret.
 § 112. For løbende lejemål bevarer lejere, hvis boligoverenskomst  

 eller lejeaftale er indgået inden den 1. april 1975, retten til  

 indeksregulering af deres beboerindskud efter reglerne i bekendtgørelse nr.  

 357 af 30. juli 1970, kapitel VII, som ændret ved bekendtgørelse nr. 437 af  

 17. september 1971. Ved fraflytning efter den 1. april 1975 beregnes  

 indeksreguleringen på grundlag af reguleringspristallet for januar 1975.
 § 113. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
 Stk. 2. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal lejeren betale det indskud og  

 den leje, som ville være gældende, såfremt der ikke var ydet sådant tilskud.  

 Afdelingens indtægt ved lejerens betaling af dette indskud indbetales til  

 kommunen, medens indtægten ved lejerens betaling af den del af lejen, hvormed  

 denne hidtil har været nedsat som følge af finansieringstilskuddet,  

 indbetales til Landsbyggefonden.
 § 114. Loven gælder ikke for Færøerne og Grønland.
Oprindeligt fremsat forslag Kapitel 1 Lovens anvendelsesområde § 1 . Loven gælder for leje af:
 1) Almene boliger, der tilhører en almen boligorganisation.
 2) Almene ældreboliger, der tilhører en kommune eller en amtskommune.
 3) Almene ældreboliger, der tilhører en selvejende institution.
 Stk. 2 . Loven gælder, selv om lejen skal betales med andet end  

 penge, herunder ved arbejde.
 Stk. 3. Loven gælder ikke ved fremleje af en almen bolig omfattet  

 af stk. 1.
Stk. 4. Almene boliger kan være indrettet som enkeltværelser.
Ved  

 et enkeltværelse forstås i denne lov et eller flere beboelsesrum uden eget  

 køkken, som alene lejeren og dennes husstand disponerer over.
 § 2. Loven finder også anvendelse, når en lejeaftale omfatter  

 såvel lokaler, der er udlejet til beboelse, som lokaler, der er udlejet til  

 andet end beboelse (blandede lejemål). Omfatter en lejeaftale såvel lokaler  

 til beboelse, som lokaler, der er udlejet til andet end beboelse, og er  

 lokalerne beliggende i hver sin fysiske enhed, gælder lovens kapitel 3 om  

 lejefastsættelse og lejeregulering dog alene for de lokaler, der anvendes til  

 beboelse.
 Stk. 2. Uanset bestemmelsen i stk. 1 anses en bolig og en garage  

 udlejet ved samme aftale ikke som et blandet lejemål.
 § 3. De i § 1, stk. 1, nævnte boligorganisationer, kommuner,  

 amtskommuner og selvejende institutioner betegnes i denne lov som udlejer.  

 Udlejerens rettigheder og pligter efter denne lov udøves i overensstemmelse  

 med reglerne om beboerdemokrati i lov om almene boliger m.v. og i forskrifter  

 udstedt i medfør heraf.
 Stk. 2. Den person, som har indgået aftale med udlejer om leje af  

 de i § 1, stk. 1, nævnte boliger, betegnes i denne lov som lejer.
 § 4. Bestemmelserne i denne lov kan ikke fraviges ved aftale  

 mellem parterne, medmindre dette fremgår af loven.
 Stk. 2 . Lovens fravigelige bestemmelser finder anvendelse,  

 medmindre andet er aftalt mellem lejer og udlejer eller må anses for  

 indeholdt i lejeaftalen.
Kapitel 2 Lejeaftalen § 5. En lejeaftale og andre aftaler om det lejede skal udfærdiges  

 skriftligt.
Stk. 2 . I lejeaftalen skal der specificeret oplyses om lejens  

 størrelse og om alle kendte udgifter vedrørende det lejede, som lejeren skal  

 betale til udlejeren ud over lejen.
Den kendte eller anslåede størrelse for  

 hver enkelt udgiftsart skal angives.
 Stk. 3 . I lejeaftalen skal der oplyses om øvrige udgiftsarter  

 vedrørende det lejede, som udlejeren på tidspunktet for lejeaftalens  

 indgåelse har kendskab til, at lejeren skal betale til andre end udlejeren.
 Stk.4. Udlejeren foranlediger, at lejeren i forbindelse med  

 lejeaftalens indgåelse får udleveret det gældende vedligeholdelsesreglement  

 samt husordenen for boligafdelingen.
 § 6. Ved en blanket til indgåelse af lejeaftaler forstås en  

 fortrykt standardkontrakt til udfyldning samt andre kontrakter og  

 kontraktstillæg, der ikke fremtræder som udarbejdet individuelt for det  

 pågældende lejeforhold.
Stk. 2. Boligministeren autoriserer blanketter efter forhandling  

 med landsomfattende organisationer af udlejere af alment boligbyggeri og  

 landsomfattende organisationer af lejere, der repræsenterer lejere af alment  

 boligbyggeri.
Ved autorisation af blanketter kan tidligere autoriserede  

 blanketter fratages autorisation.
Anvendes en blanket, som ikke er  

 autoriseret, ses der bort fra bestemmelser i denne, som pålægger lejeren  

 større pligter eller giver lejeren mindre rettigheder end angivet i denne  

 lov.
 Stk. 3 . Bestemmelser i blanketter, som pålægger lejeren større  

 pligter eller giver lejeren mindre rettigheder end angivet i loven, kan kun  

 påberåbes, såfremt de er fremhævede.
§ 7. Ved udlejning til beboelse, ved formidling af sådanne  

 lejeforhold eller ved bytning af boliger er det ikke tilladt at modtage eller  

 kræve vederlag fra lejeren eller at betinge sig, at lejeren indgår anden  

 retshandel, som ikke er et led i lejeaftalen.
Udlejer kan dog opkræve gebyr  

 hos boligsøgende, hvis dette er tilladt efter anden lovgivning.
 Stk. 2. Bestemmelsen i stk. 1 omfatter ikke vederlag for aftalt  

 afståelse af en forretning eller vederlag for at formidle afståelsen.
Stk. 3. Beløb, der er betalt i strid med stk. 1, kan kræves  

 tilbagebetalt.
Beløbet forrentes fra forfaldsdagen med en årlig rente, der  

 svarer til den rente, der er fastsat efter § 5, stk. 1 og 2, i lov om renter  

 ved forsinket betaling m.v.
Når særlige forhold begrunder det, kan  

 boligretten bestemme, at der skal betales en højere eller lavere rente.
Stk. 4 . Overtrædelse af stk. 1 straffes med bøde eller hæfte,  

 medmindre højere straf er forskyldt efter anden lovgivning.
Der kan pålægges  

 selskaber m.v. (juridiske personer) strafansvar efter reglerne i  

 straffelovens 5. kapitel.
§ 8. Lejeres rettigheder efter reglerne i denne lov er gyldige mod  

 enhver uden tinglysning.
Det samme gælder aftaler om forudbetaling af leje og  

 depositum eller lignende.
Ved lejeforholdets ophør skal lejerens krav være  

 gjort gældende ved sagsanlæg inden 1 år fra ophørstidspunktet.
Stk. 2 . En lejer, der ved aftale har erhvervet videregående  

 rettigheder, f. eks. ret til at få godtgørelse efter kapitel 8, kan,  

 medmindre andet er aftalt, forlange aftalen tinglyst.
Den tinglyste aftale  

 respekterer størst mulige offentlige lån samt de øvrige pantehæftelser og  

 byrder, som var tinglyst ved aftalens anmeldelse til tinglysning.
 Stk. 3. Har udlejeren ikke ladet aftalen tinglyse senest 1 uge  

 efter, at lejeren har forlangt det, har lejeren ret til at lade aftalen  

 tinglyse.
Stk. 4. Når lejeforholdet er ophørt, skal lejeren lade den  

 tinglyste aftale aflyse.
Har lejeren ikke ladet aftalen aflyse senest 1 uge  

 efter, at udlejeren har forlangt det, har udlejeren ret til at lade aftalen  

 aflyse.
Kapitel 3 Lejefastsættelse og lejeregulering § 9. Den samlede leje for en afdelings boliger og lokaler skal til  

 enhver tid være fastsat således, at den giver afdelingen mulighed for af sine  

 indtægter at afholde de udgifter, der er forbundet med driften, herunder til  

 foreskrevne bidrag og henlæggelser og lignende i henhold til reglerne i lov  

 om almene boliger m.v.
 Stk. 2. Lejen for en afdelings boliger fastsættes efter deres  

 indbyrdes brugsværdi.
 Stk. 3. Ved afdelingens ibrugtagelse skal lejen og fordelingen  

 heraf på de enkelte lejemål godkendes af kommunalbestyrelsen, når  

 byggeudgifterne er opgjort, og den endelige finansiering er tilendebragt.
 Stk. 4. Ændringer i lejefordelingen skal godkendes af  

 kommunalbestyrelsen.
§ 10. Lejen fastsættes årligt på grundlag af et driftsbudget for  

 det kommende år.
Lejeforhøjelser, der er nødvendige til opfyldelse af kravet  

 i § 9, stk. 1, samt lejeforhøjelser, der er en følge af ændringer i  

 lejefordelingen, jf. § 9, stk. 4, kan gennemføres med 3 måneders varsel.
Hvis  

 huslejeforhøjelsen er sket med for kort varsel, er lejeren først forpligtet  

 til at betale forhøjelsen fra det tidspunkt, hvor et tidsmæssigt korrekt  

 afgivet varsel ville have haft virkning.
 Stk. 2. Lejeforhøjelser som følge af stigninger i en afdelings  

 driftsudgifter skal fordeles således, at fordelingen af den samlede leje på  

 de enkelte boliger opretholdes, jf. § 9, stk. 2.
Stk. 3. Lejeforhøjelser som følge af forbedringsarbejder skal  

 godkendes af kommunalbestyrelsen.
Overstiger lejeforhøjelsen inden for et  

 regnskabsår ikke 1 pct. af lejen, kan forhøjelsen dog gennemføres uden  

 kommunalbestyrelsens godkendelse.
 Stk. 4. De i stk. 3 nævnte lejeforhøjelser fordeles som nævnt i  

 stk. 2, forudsat at arbejderne medfører den samme relative forøgelse af  

 brugsværdien.
 Stk. 5. Krav om forhøjelse af lejen skal varsles skriftligt over  

 for den enkelte lejer med det i stk. 1 omtalte varsel og indeholde oplysning  

 om forhøjelsens beregning, grunden til forhøjelsen og forhøjelsens størrelse  

 angivet i kr. pr. måned.
Stk. 6. Bliver udlejeren bekendt med, at varslingsskrivelsen ikke  

 opfylder kravene i stk. 1 eller stk. 5, skal udlejeren hurtigst muligt  

 skriftligt orientere samtlige berørte lejere herom.
Orienteringen skal  

 samtidig indeholde de påkrævede oplysninger.
Hvis forhøjelsen er sket med for  

 kort varsel, skal lejerne oplyses om virkningen heraf.
De i stk. 3 nævnte  

 lejeforhøjelser kan først varsles til ikrafttræden fra tidspunktet for  

 ibrugtagelsen.
Udlejeren kan tage de nødvendige forbehold om  

 kommunalbestyrelsens godkendelse.
 Stk. 7. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 § 11. Kommunalbestyrelsens afgørelser efter § 9, stk. 3 og 4, §  

 10, stk. 3 og 7, kan ikke indbringes for anden administrativ myndighed.
 § 12. Uenighed om, hvorvidt et varsel om huslejeforhøjelser er i  

 overensstemmelse med gældende regler, jf. § 10, stk. 1 og 5, afgøres af  

 beboerklagenævnet.
 § 13. Boligministeren kan fastsætte nærmere regler om de i §§ 9-12  

 nævnte forhold.
Kapitel 4 Lejerens indflytning § 14. Udlejeren skal stille det lejede til lejerens rådighed i god  

 og forsvarlig stand fra det aftalte tidspunkt for lejeforholdets begyndelse,  

 jf. § 25. I forbindelse med indflytningen skal udlejeren under lejerens  

 medvirken udarbejde en indflytningsrapport.
§ 15. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig mangelen, jf. §§  

 18-20, senest 2 uger efter lejeforholdets begyndelse meddele udlejeren, at  

 lejeren vil gøre den gældende.
Dette gælder dog ikke, hvis mangelen ikke kan  

 erkendes ved anvendelse af sædvanlig agtpågivenhed, eller udlejeren har  

 handlet svigagtigt.
 § 16. Uenighed om, hvorvidt det lejede er mangelfuldt ved  

 lejeforholdets begyndelse, afgøres af beboerklagenævnet.
 Stk. 2. Beboerklagenævnet kan pålægge udlejeren at udbedre  

 manglen.
Kapitel 5 Mangler ved boligen § 17. Er det lejede ikke fuldført ved lejeaftalens indgåelse, og  

 er overtagelsestidspunktet ikke aftalt, kan lejeren til enhver tid inden  

 overtagelsen hæve aftalen.
Stk. 2. Er den tidligere lejer ikke fraflyttet på  

 overtagelsestidspunktet, kan lejeren kræve et forholdsmæssigt afslag i lejen  

 for den tid, det lejede eller en del deraf ikke står til lejerens rådighed.  

 Bliver hindringen ikke uden unødigt ophold fjernet, efter at udlejeren er  

 underrettet, kan lejeren hæve lejeaftalen.
Lejeren kan endvidere kræve  

 erstatning, medmindre udlejeren godtgør, at forsinkelsen ikke skyldes noget  

 forhold, for hvilket udlejeren er ansvarlig.
§ 18. Er det lejede ikke ved overtagelsen og under lejeforholdets  

 bestående i den stand, som lejeren efter retsforholdet mellem lejeren og  

 udlejeren kan forlange, og afhjælper udlejeren ikke straks mangelen efter  

 påkrav derom, kan lejeren selv afhjælpe den for udlejerens regning.
Vedrører  

 mangelen det lejedes forsyning med lys, gas, varme, el. lign., kan lejeren  

 ved fogedens bistand skaffe sig adgang til ejendommens installationer for at  

 afhjælpe mangelen.
 Stk. 2. Lejeren kan kræve et forholdsmæssigt afslag i lejen, så  

 længe en mangel forringer det lejedes værdi for lejeren.
 § 19. Er det lejede mangelfuldt som nævnt i § 18, og afhjælper  

 udlejeren ikke straks mangelen, eller kan den ikke afhjælpes inden for  

 rimelig tid, kan lejeren hæve lejeaftalen, hvis mangelen må anses for  

 væsentlig, eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som grund for  

 ophævelse.
§ 20. Lejeren kan kræve erstatning, hvis det lejede ved aftalens  

 indgåelse savnede egenskaber, som må anses for tilsikrede, eller udlejeren  

 har handlet svigagtigt.
Det samme gælder, hvis det lejede senere lider skade  

 som følge af udlejerens forsømmelse, eller der i øvrigt opstår hindringer  

 eller ulemper for lejerens brugsret som følge af forhold, som udlejeren er  

 ansvarlig for.
§ 21. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens indgåelse, kan  

 lejeren kræve et forholdsmæssigt afslag i lejen og erstatning.
Lejeren kan  

 endvidere hæve lejeaftalen, såfremt brugen indskrænkes væsentligt, eller  

 udlejeren har handlet svigagtigt.
 Stk. 2. Stk. 1 gælder ikke, hvis lejeren vidste, at brugen var  

 retsstridig, og heller ikke, hvis lejerens ukendskab skyldes grov uagtsomhed.  

 Endvidere finder stk. 1 ikke anvendelse, hvis det retsstridige forhold ikke  

 har medført nogen indskrænkninger i lejerens brugsret, og udlejeren efter  

 opfordring straks bringer forholdet i orden.
 Stk. 3. Reglen i § 15 finder anvendelse på de i stk. 1 nævnte  

 mangler.
 § 22. Bringes et lejeforhold, bortset fra de i § 21 nævnte  

 tilfælde, til ophør i utide på grund af andre rettigheder over ejendommen,  

 kan lejeren kræve erstatning af udlejeren.
Stk. 2. Bringes lejeforholdet til ophør i utide, fordi det  

 offentlige af sundhedsmæssige eller andre grunde nedlægger forbud mod  

 lejerens brug, er lejeren kun pligtig at betale leje til den dag, forbudet  

 træder i kraft.
Hvis forbudet kun begrænser brugen på mindre væsentlig måde,  

 kan lejeren dog kun kræve et forholdsmæssigt afslag i lejen.
 § 23. Bliver det lejede ødelagt ved brand eller anden ulykke,  

 bortfalder aftalen.
Kapitel 6 Vedligeholdelse og istandsættelse § 24. Udlejeren skal holde ejendommen og det lejede forsvarligt  

 vedlige.
Alle indretninger i ejendommen, herunder til afløb og til forsyning  

 med elektricitet, gas, vand og varme, skal holdes i god og brugbar stand.
 Stk. 2. Udlejeren skal ligeledes sørge for renholdelse og  

 sædvanlig belysning af ejendommen og adgangsvejene til det lejede, ligesom  

 udlejeren skal renholde fortov, gård, fælles opholdsarealer og andre fælles  

 indretninger.
 Stk. 3. Lejeren skal i lejeperioden foretage vedligeholdelse og  

 nødvendig fornyelse af låse og nøgler, medmindre det aftales, at udlejer  

 overtager forpligtelsen.
Stk. 4. Der kan i et vedligeholdelsesreglement, jf. § 25, stk. 2,  

 fastsættes bestemmelser om, at lejeren, uanset reglerne i stk. 1 og 2,  

 overtager udlejerens pligt til at vedligeholde og renholde visse nærmere  

 angivne adgangs- og opholdsarealer i umiddelbar tilknytning til boligen, samt  

 til at vedligeholde og renholde udvendigt træværk og lignende.
Hvis der ikke  

 er fastsat sådanne bestemmelser i vedligeholdelsesreglementet, kan udlejer  

 indgå aftale med den enkelte lejer om, at lejeren overtager den nævnte pligt.
§ 25. Udlejeren skal træffe beslutning om, hvorvidt boligernes  

 vedligeholdelse i boperioden og istandsættelse ved fraflytning skal ske efter  

 reglerne i enten § 26 eller § 27. I en almen boligorganisation besluttes  

 samtidig, om der skal fastsættes ens regler for alle boligorganisationens  

 afdelinger.
Der kan fastsættes forskellige regler for de forskellige  

 boligtyper i den enkelte afdeling.
Stk. 2. Udlejeren skal udarbejde et vedligeholdelsesreglement,  

 hvoraf det fremgår, hvilken vedligeholdelsesordning der er gældende for  

 boligerne, jf. stk. 1. Vedligeholdelsesreglementet skal endvidere indeholde  

 nærmere regler om vedligeholdelse i boperioden og istandsættelse ved  

 fraflytning m.v., når henholdsvis § 26 og § 27 finder anvendelse.
Endelig  

 skal vedligeholdelsesreglementet indeholde en nærmere beskrivelse af den  

 standard, som boligerne skal have ved overtagelsen.  

 Vedligeholdelsesreglementet gælder for samtlige lejere uanset eventuelle  

 modstående kontraktsbestemmelser.
 Stk. 3. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 4. Lejeren skal uanset reglerne i §§ 26 og 27 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af lejeren, medlemmer af dennes husstand eller  

 andre, som lejeren har givet adgang til boligen.
 § 26. Har udlejeren efter § 25, stk.1, truffet beslutning herom,  

 sørger lejeren for og afholder udgiften til at vedligeholde boligen  

 indvendigt med hvidtning, maling, tapetsering og gulvbehandling i boperioden.
Stk. 2. Ved fraflytning af boligen gennemføres for lejerens  

 regning en normalistandsættelse, der omfatter nødvendig hvidtning, maling og  

 tapetsering af vægge og lofter samt rengøring.
Udlejeren kan beslutte, at  

 lejeren i stedet betaler et af udlejeren fastsat hertil svarende  

 normalistandsættelsesbeløb.
Udlejeren overtager i løbet af en periode på  

 højst 10 år fra lejerens overtagelse af lejligheden gradvis lejerens udgift  

 til normalistandsættelsen eller betaling af normalistandsættelsesbeløbet.
Ved  

 fraflytning inden udløbet af den fastsatte periode betaler lejeren kun den  

 andel, som på det tidspunkt, hvor lejemålet ophører, ikke er overtaget af  

 udlejeren.
§ 27. Har udlejeren efter § 25, stk. 1, truffet beslutning herom,  

 vedligeholder udlejeren boligen indvendigt med hvidtning, maling, tapetsering  

 og gulvbehandling i boperioden.
De nødvendige midler tilvejebringes ved  

 lejerens indbetaling af et beløb til en vedligeholdelseskonto for boligen.  

 Beløbet fastsættes af udlejer til et årligt beløb pr. m2 bruttoetageareal.  

 Lejeren kan forlange, at der udføres vedligeholdelse af boligen med  

 hvidtning, maling, tapetsering og gulvbehandling, når det er nødvendigt, og  

 udgifterne kan dækkes af boligens vedligeholdelseskonto.
 § 28. Udlejer kan bestemme, at visse vedligeholdelsesarbejder, der  

 er omfattet af § 26, stk. 1, skal udføres af udlejer.
 Stk. 2. Udgiften til de i stk. 1 nævnte arbejder afholdes af  

 udlejer.
 § 29. Uenighed om opfyldelse af lejerens pligt til vedligeholdelse  

 og istandsættelse i henhold til § 24, stk. 3 og 4, § 25, stk. 4, samt § 26  

 afgøres af beboerklagenævnet.
 § 30. Uenighed om opfyldelsen af udlejerens pligt til  

 vedligeholdelse og istandsættelse i henhold til § 27 afgøres af  

 beboerklagenævnet.
 Stk. 2 . Nævnet afgør ligeledes uenighed om udlejers pligt til  

 vedligeholdelse i henhold til § 24, dog kun for så vidt angår  

 vedligeholdelsesarbejder i den enkelte bolig eller i umiddelbar tilknytning  

 til denne.
 Stk. 3. Nævnet kan pålægge udlejeren at lade bestemte  

 vedligeholdelsesarbejder udføre.
 § 31. Boligministeren kan fastsætte nærmere regler om de i §§  

 24-30 nævnte forhold.
Kapitel 7 Udlejerens adgang til det lejede § 32. Udlejeren har ret til at få eller skaffe sig adgang til det  

 lejede, når forholdene kræver det.
 § 33. Udlejeren kan med 6 ugers varsel iværksætte arbejder i det  

 lejede, når udførelsen ikke er til væsentlig ulempe for lejeren.
 Stk. 2. Inden iværksættelse af andre arbejder har lejeren krav på  

 3 måneders varsel.
 Stk. 3. Udlejeren kan dog altid uden varsel foretage uopsættelige  

 reparationer.
§ 34. Ethvert arbejde, der iværksættes af udlejeren, skal udføres  

 uden afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
 Stk. 2. Beboerklagenævnet kan fastsætte en tidsfrist for det  

 enkelte arbejdes færdiggørelse.
Kapitel 8 Lejerens ret til at foretage installationer i og forbedringer af det  

 lejede § 35. Lejeren har ret til at foretage sædvanlige installationer i  

 det lejede, medmindre udlejeren kan godtgøre, at ejendommens el- og  

 afløbskapacitet ikke er tilstrækkelig til installationen.
Lejeren skal give  

 meddelelse til udlejeren, inden lejeren foretager installationen.
§ 36. Lejeren har ret til at anbringe radio- og fjernsynsantenne  

 på ejendommen efter udlejerens anvisning til modtagelse af radio- og  

 tv-programmer, som udlejeren ikke leverer, medmindre udlejeren godtgør, at  

 anbringelsen vil være til ulempe for ejendommen eller dens beboere.
Lejeren  

 har tilsvarende ret til at lade etablere kabelforbindelse til fremføring af  

 radio- og tv-programmer i ejendommen, såfremt der er mulighed for tilslutning  

 til kabel-tv i området. Ønsker flere lejere at etablere samme  

 programforsyning, kan disse beslutte, at opsætning af antenne skal ske i form  

 af et fællesantenneanlæg.
Stk. 2. Ønsker flere lejere at etablere en fællesantenne i  

 ejendommen efter stk. 1, kan udlejer forlange, at de pågældende lejere  

 stifter en antenneforening, som skal stå for etablering og drift af  

 fællesantenneanlægget.
Der skal vælges en bestyrelse for antenneforeningen.  

 Det påhviler bestyrelsen at meddele udlejer, hvem der sidder i bestyrelsen,  

 således at udlejer med frigørende virkning kan henvende sig til disse  

 angående spørgsmål vedrørende antennen.
Bestyrelsen skal samtidig sende et  

 eksemplar af foreningens vedtægter til udlejer.
Vedtægterne skal blandt andet  

 indeholde bestemmelse om, at foreningen skal tegne en ansvarsforsikring og en  

 kaskoforsikring vedrørende antennen, samt i tilfælde af foreningens ophør  

 bære udgifterne som følge af nedtagning af antennen.
Udlejer kan forlange, at  

 foreningen indbetaler et rimeligt depositum til sikkerhed for udlejers  

 eventuelle krav mod foreningen.
 Stk. 3. Ved væsentlig tilsidesættelse af de pligter, som er  

 angivet i stk. 2, kan udlejeren kræve fællesantenneanlægget nedtaget.
§ 37. Lejeren har ret til at installere hjælpemidler m.v. efter  

 bestemmelserne i § 102 i lov om social service.
Udlejer kan stille krav om,  

 at lejeren foretager retablering ved fraflytning, og at kommunalbestyrelsen  

 garanterer for betaling af retableringsudgifterne.
Lejeren skal underrette  

 udlejeren senest 4 uger, før indretningen finder sted.
 § 38. Lejeren er erstatningsansvarlig for skade, der er forårsaget  

 af de installationer, som den enkelte lejer har foretaget efter §§ 35-37.  

 Udlejeren kan forlange, at lejeren ved forsikring eller på anden måde stiller  

 fornøden sikkerhed for opfyldelsen af erstatningsansvaret.
 Stk. 2. Har lejeren opsat egen antenne eller været tilsluttet  

 fællesantenneanlæg efter § 36, stk. 1, kan udlejeren kræve retablering, når  

 lejeren fraflytter lejemålet.
 § 39. Lejeren har ret til at udføre nærmere fastsatte forbedringer  

 m.v. af boligen og ved fraflytning få økonomisk godtgørelse for de afholdte  

 dokumenterede udgifter.
Stk. 2. Forbedringerne m.v. skal være rimelige og hensigtsmæssige.  

 Arbejderne må ikke fratage boligen dens karakter af almen bolig eller dens  

 eventuelle karakter af bolig, der er velegnet for ældre og personer med  

 handicap.
Medfører arbejderne særlige vedligeholdelsesudgifter for  

 afdelingen, forhøjes lejerens leje tilsvarende.
 Stk. 3 . Der kan ikke ydes godtgørelse for særligt luksusprægede  

 arbejder eller særligt energiforbrugende installationer.
Stk. 4 . Godtgørelsen udbetales af udlejeren ved lejerens  

 fraflytning.
Udlejeren kan foretage modregning i godtgørelsen for lejerens  

 forpligtelser over for udlejeren.
Stk. 5 . Den nye lejer, der flytter ind i en bolig, hvor den  

 tidligere lejer har gennemført forbedringer m.v., skal betale afdelingens  

 udgifter til godtgørelse.
Ved indgåelse af lejeaftalen kan den nye lejer  

 vælge mellem kontant betaling af udgiften eller en lejeforhøjelse, som  

 modsvarer udgiften.
 § 40. Udlejeren kan tillade, at lejeren udfører andre arbejder end  

 de af § 39 omfattede arbejder.
 Stk. 2 . Bestemmelsen i § 39, stk. 2, finder tilsvarende  

 anvendelse.
 § 41. Uenighed om lejerens rettigheder og forpligtelser efter  

 dette kapitel afgøres af beboerklagenævnet.
 § 42. Boligministeren kan fastsætte nærmere regler om de i §§  

 39-41 nævnte forhold, herunder om afgrænsning og beregning af godtgørelsen  

 for forbedringsarbejderne m.v.
Kapitel 9 Betaling af leje m.v.
§ 43. Udlejeren skal anvise et betalingssted her i landet.
Er der  

 ikke anvist et betalingssted, skal lejen betales på udlejerens  

 forretningssted her i landet.
Indbetaling til et pengeinstitut anses for  

 betaling på det anviste betalingssted.
§ 44. Lejen betales månedsvis forud.
Ved indgåelse af lejemål,  

 hvor der ikke opkræves beboerindskud, jf. § 46, kan det dog aftales, at  

 lejeren betaler leje for en længere periode ad gangen, dog maksimalt for en  

 periode på 3 måneder.
Stk. 2. Forfalder lejen til betaling på en helligdag, en lørdag  

 eller grundlovsdag, udskydes forfaldsdagen til den efterfølgende hverdag.  

 Betaling anses for rettidig, når den sker senest den 3. hverdag efter  

 forfaldsdagen.
Er denne hverdag en lørdag eller grundlovsdag, er betaling den  

 følgende hverdag rettidig.
Stk. 3. I tilfælde af opsigelse eller ved et tidsbestemt  

 lejeforholds udløb er lejeren kun pligtig at betale leje for tiden indtil  

 lejeforholdets ophør.
Har lejeren pligt til helt eller delvis at istandsætte  

 det lejede ved fraflytning, kan det dog aftales, at lejeren betaler for den  

 periode, der medgår til lejemålets kontraktmæssige istandsættelse.
Lejeren er  

 dog ikke pligtig at betale for en istandsættelsesperiode ud over 14 dage.
 § 45. Udlejeren opkræver ved lejemålets indgåelse et  

 beboerindskud, som beregnes på grundlag af reglerne i lov om almene boliger  

 m.v.
 § 46. Ved indgåelse af lejemål, hvor der ikke opkræves  

 beboerindskud efter de i § 45 omtalte regler, kan udlejer i stedet kræve  

 depositum svarende til indtil 3 måneders leje.
 § 47. Når en lejers rettigheder vedrørende en bolig ophører,  

 tilbagebetaler udlejer det indbetalte beboerindskud eller depositum.
 Stk. 2. Udlejer kan foretage modregning i det beløb, der er nævnt  

 i stk. 1 for lejerens forpligtelser over for udlejeren, herunder for  

 eventuelle udgifter til det lejedes kontraktmæssige istandsættelse ved  

 fraflytningen.
 Stk. 3. En lejer kan ikke modregne fordringer på udlejeren i sin  

 forpligtelse til at betale beboerindskud.
§ 48. Hvis beboerindskud efter § 45 eller depositum efter § 46 må  

 antages ikke at kunne dække rimelige udgifter ved det lejedes kontraktmæssige  

 istandsættelse ved fraflytning, kan udlejer med kommunalbestyrelsens  

 godkendelse forhøje indskuddet eller depositummet.
Ved genudlejning  

 indbetaler den nye lejer det således forhøjede indskud eller depositum til  

 udlejer.
 § 49. Beboerindskud og depositum i henhold til §§ 45 og 46 er  

 pligtig pengeydelse i lejeforholdet, jf. § 90, stk. 1, nr. 1.
 § 50 . Uenighed om udlejers pligt til at tilbagebetale  

 beboerindskud eller depositum afgøres af beboerklagenævnet.
 § 51. Boligministeren kan fastsætte nærmere regler om de i §§  

 43-50 nævnte forhold.
Kapitel 10 Betaling for varme og vand m.v.
§ 52. Leverer udlejeren varme og varmt vand samt andre ydelser som  

 nævnt i stk. 2, kan denne kræve sine udgifter til lejerens forbrug samt andel  

 i andre udgifter refunderet.
Udlejeren kan ligeledes kræve sine udgifter til  

 lejerens forbrug af vand refunderet efter reglerne i dette kapitel, når  

 forbruget fordeles på grundlag af fordelingsmålere.
De nævnte udgifter kan  

 ikke indeholdes i lejen.
Stk. 2. Udgifterne opgøres i et forbrugsregnskab.
For så vidt  

 angår varme og varmt vand kan udlejeren i regnskabet kun medtage udgiften til  

 brændselsforbruget, herunder el og gas til opvarmning, i regnskabsperioden.  

 Sker leverancen fra et kollektivt varmeforsyningsanlæg, skal udlejeren dog  

 medtage den samlede udgift.
Endvidere skal udgifter til energimærkning og  

 udarbejdelse af energiplan m.v. samt udgifter til kontrolmåling, justering og  

 rensning af fyringsanlæg, jf. lov om fremme af energi- og vandbesparelser i  

 bygninger, medtages i regnskabet.
Ligeledes kan samtlige udgifter vedrørende  

 forsyning med vand, herunder vand- og afledningsafgift, medtages.  

 Rabatydelser og lignende skal godskrives regnskabet.
 Stk. 3. Lejerens bidrag efter stk. 1 er pligtig pengeydelse i  

 lejeforholdet, jf. § 90, stk. 1, nr. 1.
 Stk. 4. Indeholder forbrugsregnskabet både udgifter til kollektiv  

 varmeforsyning og til vand, og er det ikke muligt at fastsætte sammenfaldende  

 regnskabsår eller afregningsperiode for de to ydelser, jf. § 53, stk. 4, kan  

 udlejeren vælge at udarbejde et separat regnskab for vandudgifter efter  

 reglerne i dette kapitel.
§ 53. Forbrugsregnskabet skal udformes således, at det fremgår,  

 hvor stor en del af den enkelte lejers samlede udgift, der vedrører varme og  

 varmt vand, herunder udgifter, som følger af lov om fremme af energi- og  

 vandbesparelser i bygninger, og hvor stor en del, der vedrører vand.
For hver  

 af de to udgiftstyper skal det ligeledes fremgå, hvorledes lejerens andel af  

 de samlede udgifter er beregnet.
Regnskabet skal endvidere indeholde  

 oplysning om tidspunktet for udlejerens modtagelse af endelig afregning, jf.  

 § 56, stk.1, samt om lejernes adgang til at gøre indsigelse, jf. § 56, stk.  

 3. Indeholder regnskabet ikke disse oplysninger, er det ugyldigt.
 Stk. 2. Regnskabsperioden er fra 1. juni til 31. maj, jf. dog stk.  

 3 og 4.
Stk. 3. Udlejeren kan med 6 ugers varsel bestemme, at regnskabet  

 fremover skal afsluttes på en anden dato.
Regnskabsperioden ved overgangen  

 til det nye regnskabsår må højst være 18 måneder.
 Stk. 4. For ejendomme, hvor leverancen af varme sker fra et  

 kollektivt varmeforsyningsanlæg, skal varmeregnskabsåret dog følge  

 varmeforsyningsanlæggets regnskabsår eller aflæsningsperiode.
 § 54. Fordelingen af udgifterne til varme og varmt vand samt  

 udgifter, som følger af lov om fremme af energi- og vandbesparelser i  

 bygninger, mellem lejerne sker efter udlejerens bestemmelse på grundlag af  

 sædvanlige beregningsregler, enten efter egnede varmefordelingsmålere eller  

 efter bruttoetageareal eller rumfang og, for så vidt angår levering af varmt  

 vand, efter antallet og arten af varmtvandshaner samt antallet af værelser.
Stk. 2. Udlejeren kan forlange, at den hidtidige fordeling af  

 varmeudgiften ændres, således at fordelingen fremover skal ske på grundlag af  

 varmefordelingsmålere.
Ligeledes kan udlejeren forlange, at fordelingen af  

 udgiften til vand fremover fordeles på grundlag af vandfordelingsmålere.
 Stk. 3. Udgifter som følge af ændret fordeling efter stk. 2  

 betragtes som forbedring.
Stk. 4. Beslutninger efter stk. 2 kan gennemføres med 6 ugers  

 varsel til en forbrugsregnskabsperiodes begyndelse.
Ved overgang til  

 afregning for vand efter fordelingsmålere skal lejen samtidig nedsættes med  

 et beløb, der svarer til den del af vandudgiften, som hidtil har været  

 indeholdt i lejen.
§ 55. Udlejeren kan med 6 ugers varsel til en betalingstermin  

 forlange, at lejeren skal betale a conto-bidrag til dækning af lejerens andel  

 i ejendommens forbrugsudgifter, jf. § 52, stk. 2, når udgifterne hertil ikke  

 er indeholdt i lejen.
Udlejeren kan med samme varsel forlange forhøjelse af  

 løbende a conto-bidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for regnskabsperioden.
§ 56. Forbrugsregnskabet skal være kommet frem til lejerne senest  

 4 måneder efter regnskabsårets udløb.
Indeholder regnskabet udgifter  

 vedrørende varme, som leveres fra et kollektivt varmeforsyningsanlæg, skal  

 regnskabet være kommet frem til lejerne senest 3 måneder efter, at udlejeren  

 har modtaget endelig afregning vedrørende forbruget af varme og varmt vand  

 fra varmeforsyningsanlægget, såfremt dette tidspunkt er senere end fristen  

 efter 1. pkt.
Indeholder regnskabet alene udgifter vedrørende forsyning med  

 vand samt udgifter, som følger af lov om fremme af energi- og vandbesparelser  

 i bygninger, skal regnskabet være kommet frem til lejerne senest 3 måneder  

 efter, at udlejeren har modtaget endelig afregning vedrørende forbruget af  

 vand fra kommunen eller vandværket, såfremt dette tidspunkt er senere end  

 fristen efter 1. pkt.
 Stk. 2. Når forbrugsregnskabet er udsendt, skal udlejeren på  

 lejerens forlangende give lejeren eller dennes befuldmægtigede adgang til at  

 gennemgå bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod  

 forbrugsregnskabet senest 6 uger efter modtagelsen af regnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da indbringe sagen for beboerklagenævnet senest 6  

 uger efter lejerfristens udløb, hvis udlejeren ønsker at fastholde sit krav i  

 henhold til regnskabet.
§ 57. Har lejeren betalt for lidt i a conto-bidrag, kan udlejeren  

 forlange tillægsbetaling ved den første lejebetaling, der skal finde sted,  

 når der er forløbet 1 måned efter, at lejeren har modtaget regnskabet.  

 Overstiger tillægsbetalingen 3 måneders leje, er lejeren dog berettiget til  

 at betale i 3 lige store månedlige rater, således at første rate forfalder  

 til det fastsatte tidspunkt for tillægsbetalingen.
Fraflytter lejeren, skal  

 tillægsbetaling senest betales på fraflytningsdagen.
 Stk. 2. Har lejeren betalt for meget i a conto-bidrag, skal det  

 for meget betalte tilbagebetales kontant til lejeren eller fradrages i første  

 lejebetaling efter, at varmeregnskabet er udsendt.
 § 58. Er regnskabet ikke kommet frem til lejeren ved udløbet af  

 den i § 56, stk. 1, nævnte frist, mister udlejeren sin ret til at kræve  

 tillægsbetaling af lejeren.
 Stk. 2. Fremsendes regnskabet ikke inden 2 måneder efter den i  

 stk. 1 nævnte frist, kan lejeren undlade at indbetale a conto-bidrag, indtil  

 lejeren har modtaget regnskabet og har modtaget et eventuelt for meget betalt  

 bidrag for den afsluttede regnskabsperiode.
§ 59. Har udlejeren som følge af en fejl glemt af medtage en  

 udgiftspost på regnskabet, kan udlejeren overføre posten til det følgende  

 forbrugsregnskab.
Udlejeren skal orientere lejerne om størrelsen af en  

 overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 57 tilsvarende anvendelse.
 § 60. Reglerne i § 54, stk. 2, 3 og 4, 1. pkt., finder endvidere  

 anvendelse for så vidt angår elektricitetsmålere, såfremt udlejeren leverer  

 el til andet formål end opvarmning.
 Stk. 2. Beslutninger efter § 54, stk. 2, er bindende for alle  

 lejere uanset modstående tidligere aftaler.
Stk. 3. Udlejeren kan uanset stk. 1 samt § 52, stk. 2, 2. pkt.  

 forlange, at lejeren fremtidig betaler elektricitetsudgifter på grundlag af  

 afregningsmålere direkte til elselskabet. Ændringen kan gennemføres med 6  

 ugers varsel.
For leverancer af elektricitet til opvarmning kan ændringen  

 gennemføres med 6 ugers varsel til et forbrugsregnskabsårs begyndelse.  

 Ændringer af betalingsbetingelserne gælder uanset modstående tidligere  

 aftale.
 Stk. 4. Uanset reglerne i dette kapitel kan udlejeren forlange, at  

 lejeren fremtidig betaler udgifter til forsyning med varme og vand på  

 grundlag af afregningsmålere direkte til leverandøren. Ændringen kan  

 gennemføres med 6 ugers varsel til et forbrugsregnskabsårs begyndelse.  

 Vedrører ændringen afregning for vand, som ikke opkræves over  

 forbrugsregnskabet, kan ændringen gennemføres med 6 ugers varsel. Ændringer  

 af betalingsbetingelserne for varme og vand gælder uanset tidligere  

 modstående aftale.
§ 61. § 52, stk. 1, 3. pkt., kan fraviges ved aftaler om udlejning  

 af almene ungdomsboliger.
Dette gælder dog ikke, hvis ejendommen efter anden  

 lovgivning er omfattet af en pligt til varmefordelingsmåling, der omfatter de  

 pågældende lejemål.
Kapitel 11 Lejerens betaling til fællesantenner m.v.
§ 62 Er ejendommen forsynet med eget fællesantenneanlæg til radio-  

 og fjernsynsmodtagelse, eller har ejendommen programforsyning udefra, kan  

 udlejeren forlange de nødvendige og rimelige udgifter til etablering og  

 forbedring, jf. stk. 2, og drift heraf refunderet, herunder udgifter til  

 administration.
Udgifterne fordeles ligeligt på lejemålene i ejendommen.
I  

 ejendomme, hvor lejeren har individuelt valg af programudbud, skal den  

 enkelte lejer dog kun betale for de programmer, lejeren har adgang til.  

 Udgifterne kan ikke indeholdes i lejen.
Stk. 2. Udlejeren kan forlange, at lejeren godtgør udlejeren de  

 etablerings- og forbedringsudgifter, der med rimelighed er afholdt.
Den del  

 af udgiften, der dækkes af udbetaling fra Landsbyggefonden efter kapitel 7 i  

 lov om almene boliger m.v., medregnes ikke i etableringsudgiften.
Udlejer kan  

 forlange en passende forrentning og afskrivning af udgifterne.
Lejeren kan  

 dog forlange at betale beløbet kontant.
 Stk. 3. Lejerens bidrag til udgifter efter stk. 1 er pligtig  

 pengeydelse i lejeforholdet, jf. § 90, stk. 1, nr. 1.
Stk. 4. Efter lejerens anmodning skal beboerklagenævnet afgøre, om  

 udlejeren har opkrævet større beløb end tilladt efter stk. 1. Har udlejeren  

 efter nævnets afgørelse opkrævet større beløb end tilladt, kan lejeren  

 forlange det for meget betalte tilbage.
Finder nævnet, at udlejeren har gjort  

 sig skyldig i grov tilsidesættelse af sine forpligtelser vedrørende  

 administration af fællesantenneanlægget m.v., kan lejeren med virkning for  

 fremtiden frigøre sig fra forpligtelsen til at modtage de program-signaler,  

 som udlejeren foranstalter fordelt i ejendommen.
 § 63. Leverer udlejeren fælles program-signaler i ejendommen, kan  

 udlejeren uanset modstående aftale med 6 måneders varsel meddele lejeren, at  

 udlejeren bringer leveringen af fælles program-signaler i ejendommen til  

 ophør.
Kapitel 12 Brugsrettens overgang til andre § 64. Lejeren har ret til at fremleje højst halvdelen af boligens  

 beboelsesrum til beboelse.
Det samlede antal personer, der bor i boligen, må  

 ikke overstige antallet af beboelsesrum.
 § 65. Lejeren har ret til at fremleje boligen i indtil 2 år, når  

 lejerens fravær er midlertidigt og skyldes sygdom, forretningsrejse,  

 studieophold, midlertidig forflyttelse eller lignende.
Stk. 2. Udlejeren kan modsætte sig fremlejeforholdet, når 1) det samlede antal personer i boligen vil overstige antallet af  

 beboelsesrum, eller 2) udlejeren i øvrigt har rimelig grund til at modsætte sig  

 fremlejeforholdet.
 Stk. 3. Hvis det skønnes rimeligt af hensyn til efterspørgslen,  

 kan udlejer ved fremleje af almene ungdomsboliger og almene ældreboliger  

 stille krav om, at den pågældende bolig skal bebos af personer, som opfylder  

 betingelserne for at komme i betragtning til en bolig af den pågældende  

 karakter.
 § 66. Fremlejeaftaler skal indgås skriftligt, og lejeren skal  

 inden fremlejeperiodens begyndelse give udlejeren kopi af fremlejeaftalen.
Stk. 2. Lejeren kan ikke ved aftaler om fremleje betinge sig en  

 højere leje, end lejeren selv betaler for boligen.
Udlejeren kan modsætte sig  

 fremlejeaftalen, hvis den aftalte leje overstiger dette beløb.
 § 67. Lejeren er erstatningsansvarlig for skade, som ved  

 uforsvarlig adfærd forvoldes af personer, der i kraft af reglerne i §§ 64 og  

 65 benytter det lejede.
 Stk. 2. Lejeren er over for udlejeren ansvarlig for, at de i stk.  

 1 nævnte personer overholder de regler, der skal sikre en god husorden og  

 forsvarlig brug af det lejede.
 Stk. 3. Lejeren er endvidere erstatningsansvarlig efter § 38 for  

 skade forårsaget af installationer, som de i stk. 1 nævnte personer har  

 foretaget i det lejede.
§ 68. Lejeren må ikke uden ægtefællens samtykke foretage fremleje,  

 såfremt dette vil medføre, at det lejede ikke længere kan tjene til fælles  

 bolig eller som grundlag for ægtefællernes eller den anden ægtefælles  

 virksomhed.
Er den anden ægtefælle umyndig, meddeler værgen samtykket.  

 Bestemmelserne i § 18, stk. 2, og i § 20 i lov om ægteskabets retsvirkninger  

 finder tilsvarende anvendelse.
 § 69. Lejeren har ret til at bytte med en lejer af en anden bolig,  

 således at denne overtager den almene bolig.
Stk. 2. Udlejeren kan modsætte sig bytte, hvis 1) den fraflyttede lejer ikke har beboet boligen i 3 år, 2) boligen ved bytning vil blive beboet af flere end 1 person pr.  

 beboelsesrum, eller 3) udlejeren i øvrigt har rimelig grund til at modsætte sig det pågældende  

 bytte.
 Stk. 3. Den, der ved bytning opnår en bolig i en almen  

 andelsboligorganisation, skal indtræde som medlem af  

 andelsboligorganisationen.
 Stk. 4. Hvis det skønnes rimeligt af hensyn til efterspørgslen,  

 kan udlejer ved bytning af almene ungdomsboliger og almene ældreboliger  

 stille krav om, at den pågældende bolig skal bebos af personer, som opfylder  

 betingelserne for at komme i betragtning til en bolig af den pågældende  

 karakter.
 § 70. Det kan aftales, at lejeren af et blandet lejemål har ret  

 til at lade en anden lejer fortsætte lejemålet.
 § 71. Dør lejeren, har ægtefællen ret til at fortsætte  

 lejeforholdet.
Stk. 2. Dør lejeren uden at efterlade sig en ægtefælle, har en  

 anden person, der i en periode på mindst 2 år umiddelbart forud for  

 dødsfaldet har haft fælles husstand med lejeren, ret til at fortsætte  

 lejeforholdet.
Udlejeren kan i særlige tilfælde tillade, at den i 1. pkt.  

 nævnte anden person fortsætter lejeforholdet, selv om husstandsfællesskabet  

 har varet under 2 år.
 Stk. 3. I øvrigt kan i tilfælde af lejerens død såvel udlejeren  

 som dødsboet opsige lejeforholdet med sædvanligt varsel, selv om  

 lejeforholdet måtte være indgået for en bestemt længere tid.
 Stk. 4. Er det lejede en plejebolig, og dør lejeren uden at  

 efterlade sig ægtefælle eller andre, som lejeren har haft fælles husstand med  

 som anført i stk. 2, kan opsigelsen uanset stk. 3 ske med 1 måneds varsel.
 Stk. 5. Stk. 1 og 2, finder tilsvarende anvendelse, hvis lejeren  

 af en bolig på grund af alder eller sygdom flytter i ældrebolig, beskyttet  

 bolig, på plejehjem eller lignende.
 § 72. Udlejeren kan tillade, at en person, der blev forsørget af  

 en afdød lejer, herunder afdødes barn under 18 år, fortsætter lejeforholdet.
 Stk. 2. Stk. 1 finder tilsvarende anvendelse, hvis lejeren på  

 grund af alder eller sygdom flytter i ældrebolig, beskyttet bolig, på  

 plejehjem eller lignende.
§ 73. I tilfælde af lejerens separation eller skilsmisse eller ved  

 omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette og den dertil hørende beboelse.
§ 74. Såfremt parter, der i mindst 2 år har haft fælles husstand,  

 ophæver samlivet, kan de aftale, hvem af dem der skal have ret til at  

 fortsætte lejeforholdet til en bolig, der har tjent som fælles bolig.  

 Udlejeren kan i særlige tilfælde tillade, at parterne aftaler, hvem der skal  

 have ret til at fortsætte lejeforholdet til den fælles bolig, selv om  

 husstandsfællesskabet har varet under 2 år.
Kan parterne ikke blive enige om  

 en aftale, jf. 1. og 2. pkt., kan der, når særlige grunde, herunder navnlig  

 hensynet til parternes mindreårige børn, taler derfor, ved dom træffes  

 bestemmelse om, hvem af parterne der skal have ret til at fortsætte  

 lejeforholdet. § 73, 2. pkt., finder tilsvarende anvendelse.
 § 75. Har lejeren forladt sin ægtefælle, har denne ret til at  

 fortsætte lejeforholdet.
 § 76. Uenighed om lejerens ret til at fremleje efter §§ 64 og 65,  

 til at bytte efter § 69 og til at fortsætte lejemålet efter §§ 71 og 75  

 afgøres af beboerklagenævnet.
 § 77. §§ 64-69 gælder ikke for bofællesskaber.
 Stk. 2. §§ 65, 69 og 72 gælder ikke for blandede lejemål.
 Stk. 3. § 64 gælder ikke for enkeltværelser, og § 72 gælder ikke  

 for enkeltværelser og boliger til funktionærer ved afdelingen.
Kapitel 13 Lejerens brug af det lejede § 78. Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som forvoldes  

 ved uforsvarlig adfærd af lejeren selv, lejerens husstand eller andre, som  

 lejeren har givet adgang til det lejede.
Stk. 3. Skader, hvis udbedring er uopsættelig, skal lejeren straks  

 anmelde til udlejeren.
Andre skader skal lejeren anmelde uden ugrundet  

 ophold.
 § 79. Lejeren må ikke uden udlejerens samtykke bruge det lejede  

 til andet formål end aftalt.
 Stk. 2. Lejeren må ikke uden udlejerens samtykke overlade brugen  

 af det lejede eller nogen del deraf til andre end medlemmer af sin husstand,  

 jf. dog §§ 64 og 65.
§ 80. Udlejeren skal sørge for, at der hersker god orden i  

 ejendommen.
Bestemmelserne i § 18, stk. 2, § 19 og § 20 finder tilsvarende  

 anvendelse på udlejers overtrædelse af denne pligt.
 Stk. 2. Lejeren skal overholde de almindelige ordensregler, der  

 gælder for ejendommen, og skal efterkomme andre rimelige påbud, der skal  

 sikre god husorden og forsvarlig brug af det lejede, jf. § 81.
 Stk. 3. Lejeren skal sørge for, at de pligter, der påhviler  

 lejeren efter stk. 2, også iagttages af de personer, for hvis handlinger  

 lejeren er ansvarlig efter § 78, stk. 2.
 § 81. En lejer kan pålægges retsfølger efter § 82, når lejeren i  

 følgende tilfælde udøver adfærd, som er til gene for ejendommen, udlejer,  

 dennes ansatte, lejere i ejendommen eller andre, der lovligt færdes i  

 ejendommen:
 1) Når lejeren udøver eller truer med fysisk vold over for de pågældende  

 personer.
 2) Når lejerens adfærd kan være til fare for ejendommen eller de  

 pågældende personer, herunder på grund af anvendelse af våben eller  

 opbevaring af farefremkaldende materialer i det lejede.
 3) Når lejerens adfærd medfører gener for de pågældende personer som  

 generel utryghed, forråelse af ejendommens miljø, uhensigtsmæssig påvirkning  

 af ejendommens børn og unge og sundhedsmæssig risiko.
 4) Når lejeren, uden at der er tale om fysisk vold, udøver chikane over  

 for de pågældende personer.
 5) Når lejeren udøver uacceptabel støj til væsentlig gene for de  

 pågældende personer i form af uacceptabelt støjende menneskelig adfærd, stærk  

 musikstøj eller stærk maskinstøj.
 6) Når lejeren ødelægger ejendommen eller løsøre på ejendommen eller på  

 fællesarealer.
 7) Når lejeren vanrøgter det lejede.
 8) Når lejerens husdyr er til væsentlig gene for de pågældende personer på  

 grund af støj, lugt, uhumskhed eller fare- eller frygtfremkaldelse.
 9) Når lejeren, uden at der er tale om de i nr. 5 nævnte tilfælde, udøver  

 støjende adfærd til gene for de pågældende personer.
 10) Når lejerens husdyrhold, uden at der er tale om de i nr. 8 nævnte  

 tilfælde, er til gene for de pågældende personer.
11) Når lejeren i øvrigt udøver adfærd, som er til gene for ejendommen  

 eller de pågældende personer Stk. 2. En lejer kan desuden pålægges retsfølger efter § 82, når  

 lejeren holder husdyr i strid med lejeaftale eller husorden, uanset om  

 husdyrholdet er til gene for ejendommen eller de i stk. 1 nævnte personer.
 Stk. 3. Det er en betingelse for, at en lejer kan pålægges  

 retsfølger for tilsidesættelse af god skik og orden efter stk. 1, nr. 3 - 11,  

 og stk. 2, at tilsidesættelsen sker trods udlejers advarsel.
 Stk. 4. Lejeren kan pålægges retsfølger, uanset om den i stk. 1 og  

 2 beskrevne adfærd udøves af lejeren selv, lejerens husstand eller andre, som  

 lejeren har givet adgang til det lejede.
 § 82. Har lejeren tilsidesat god skik og orden, jf. § 81, kan  

 lejeren pålægges en eller flere af følgende retsfølger:
 1) Lejeforholdet kan gøres betinget, således at der, hvis lejeren  

 overtræder nærmere fastsatte betingelser vedrørende adfærden i ejendommen, er  

 grundlag for at opsige eller ophæve lejemålet, jf. stk. 2.
2) Lejeren kan pålægges konfrontation med de personer, for hvem lejerens  

 adfærd har været til gene.
Konfrontationen skal ske med deltagelse af en i  

 afgørelsen om pålægget udpeget mægler.
 3) Lejeren kan meddeles en advarsel om, at fornyet overtrædelse af god  

 skik og orden, jf. § 81, kan føre til mere indgribende retsfølger, jf. nr. 1  

 og 2, eller til, at lejemålet opsiges eller ophæves, jf. stk. 2.
 Stk. 2. Har lejeren tilsidesat god skik og orden, jf. § 81, stk.  

 1, nr. 1-8 eller 11, og § 81, stk. 3, og er forholdet af en sådan karakter,  

 at lejerens flytning er påkrævet, kan udlejeren opsige eller ophæve lejemålet  

 efter reglerne i kapitel 14 og kapitel 15. Lejemålet kan endvidere opsiges  

 eller ophæves uanset overtrædelsens karakter, hvis lejeren har været pålagt  

 retsfølger efter stk. 1, og den nye overtrædelse sker inden for 3 år fra  

 pålægget, samt ved overtrædelse af betingelserne i tilfælde, hvor  

 lejeforholdet er gjort betinget, jf. kapitel 14 og kapitel 15.
 § 83. Sag om pålæg af retsfølger efter § 82, stk. 1, indbringes  

 for beboerklagenævnet af udlejeren efter reglerne i kapitel 17, jf. dog stk.  

 3.
 Stk. 2. En lejer kan forlange, at en udlejer senest 4 uger efter  

 lejerens begrundede anmodning derom, skal give en anden lejer, der har  

 tilsidesat god orden i ejendommen, en advarsel, jf. § 81, stk. 3, eller  

 indbringe sag for beboerklagenævnet mod en anden lejer om pålæg af retsfølger  

 efter § 82, stk. 1. Ved beregning af fristen ses bort fra juli måned.
Stk. 3. Efterkommer udlejer ikke sin forpligtelse efter stk. 2,  

 kan den klagende lejer selv indbringe sagen for beboerklagenævnet.
Lejeren  

 skal ved indbringelsen godtgøre, at lejeren forgæves har forsøgt at få  

 udlejer til at opfylde sin forpligtelse efter stk. 2. Udlejer skal indkaldes  

 som part i sagen.
Kapitel 14 Opsigelse § 84. Lejeren kan frit opsige lejeaftalen, jf. dog § 87.
 Stk. 2. Lejeren må dog ikke uden sin ægtefælles samtykke opsige  

 lejemål om familiens bolig eller lejemål, hvortil ægtefællernes eller den  

 anden ægtefælles virksomhed er knyttet. § 68, 2. og 3. pkt., finder  

 tilsvarende anvendelse.
 § 85. Udlejeren kan opsige lejeaftalen i følgende tilfælde:
 1) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
 2) Når lejeren af en bolig siden lejeaftalens indgåelse har været antaget  

 som funktionær ved ejendommens drift til arbejde, for hvis udførelse det er  

 af væsentlig betydning, at funktionæren bor i ejendommen, og udlejeren  

 godtgør, at arbejdet ikke har været udført på tilfredsstillende måde.  

 Opsigelse kan kun ske, når lejligheden ved genudlejning skal benyttes af  

 efterfølgeren.
 3) Når lejeren har tilsidesat god skik og orden, jf. § 81, stk. 1, nr. 1-8  

 eller nr. 11, jf. § 81, stk. 3, og forholdet er af en sådan karakter, at  

 lejerens flytning er påkrævet.
 4) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 1, og forholdet er af en sådan karakter, at lejerens  

 flytning er påkrævet.
 5) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 6) Når vægtige grunde i øvrigt gør det særligt magtpåliggende for  

 udlejeren at blive løst fra lejeforholdet.
Stk. 2 . Udlejeren skal opsige en lejeaftale vedrørende en almen  

 ungdomsbolig, såfremt lejeren har fuldført sin uddannelse, eller de  

 forudsætninger, hvorunder boligen er udlejet, ikke længere er tilstede.  

 Opsigelse efter ophørt uddannelse kan under særlige omstændigheder udsættes i  

 op til et år.
Opsigelse kan endvidere udsættes, hvis boligen ikke umiddelbart  

 kan genudlejes.
Udlejeren kan herudover opsige en lejeaftale vedrørende en  

 almen ungdomsbolig, hvis lejeren ikke har fremsendt nødvendige oplysninger om  

 studieaktivitet senest 6 uger efter, at udlejer har fremsendt skriftlig  

 anmodning herom.
Ved beregning af fristen ses bort fra juli og august måned.  

 Boligministeren kan fastsætte nærmere regler om betingelserne for opsigelse.
 § 86. Opsiges en lejer efter § 85, stk. 1, nr. 1, 2 eller 6, skal  

 udlejeren uden unødigt ophold tilbyde lejeren at leje en anden bolig i  

 ejendommen, hvis der bliver en anden bolig ledig til overtagelse senest 3  

 måneder efter den flyttedag, hvortil lejeren er opsagt, og boligen skal  

 udlejes.
 Stk. 2. Opsiges en lejer efter § 85, stk. 1, nr. 1, skal udlejeren  

 samtidig med opsigelsen tilbyde lejeren at leje en bolig af samme art som den  

 opsagte, hvis der ved genopførelse eller ombygning tilvejebringes boliger.
 Stk. 3. Opsiges en lejer efter § 85, stk. 1, nr. 1, som følge af,  

 at en ejendom ombygges til almene ældreboliger eller almene ungdomsboliger i  

 medfør af lov om almene boliger m.v., finder stk. 1 og 2 alene anvendelse,  

 hvis lejeren tilhører den personkreds, som er berettiget til sådanne boliger.
Stk. 4. Hvis en lejer som nævnt i stk. 3 ikke tilhører den  

 berettigede personkreds, skal udlejeren samtidig med opsigelsen tilbyde denne  

 at leje en anden bolig, som skal være af passende størrelse, beliggenhed,  

 kvalitet og udstyr.
Boligen har en passende størrelse, når den enten har et  

 værelse mere end antallet af husstandsmedlemmer eller samme værelsesantal som  

 husstandens tidligere bolig.
 Stk. 5 . Opsiges en lejer af en plejebolig, som er anvist af  

 kommunen eller amtskommunen, kan opsigelse efter stk. 1 kun ske, når lejeren  

 samtidig anvises en anden og passende bolig.
 Stk. 6 . For blandede lejemål, hvorfra lejeren driver  

 erhvervsvirksomhed, hvis stedlige forbliven i ejendommen er af væsentlig  

 betydning og værdi for virksomheden, finder § 87, stk. 1, 3. pkt., og §§  

 88-91 i lov om leje tilsvarende anvendelse.
§ 87. Det kan aftales, at en lejeaftale skal være tidsbestemt.
Er  

 en lejeaftale tidsbestemt, ophører lejeforholdet uden opsigelse ved den  

 aftalte lejetids udløb.
Den tidsbestemte lejeaftale kan ikke ved opsigelse  

 bringes til ophør i lejeperioden, medmindre dette er aftalt, eller den anden  

 part i lejeforholdet misligholder lejeaftalen.
 Stk. 2. Benytter lejeren med udlejerens vidende det lejede i mere  

 end 1 måned efter den aftalte lejetids udløb, uden at udlejeren har opfordret  

 lejeren til at flytte, fortsætter lejeforholdet uden tidsbegrænsning.
 Stk. 3. Boligretten kan tilsidesætte tidsbegrænsningen, hvis den  

 ikke må anses for tilstrækkeligt begrundet i udlejerens forhold.
 § 88. Opsigelsesvarslet er 3 måneder til den første hverdag i en  

 måned, der ikke er dagen før en helligdag.
Stk. 2. Fraflytter lejeren inden opsigelsesperiodens udløb, skal  

 udlejeren bestræbe sig på at genudleje det lejede.
Hvad udlejeren indvinder  

 eller burde have indvundet ved genudlejning, skal fragå i udlejerens krav  

 over for lejeren.
 § 89. Udlejerens opsigelse efter § 85 skal være skriftlig og  

 indeholde oplysning om lejerens adgang til at gøre indsigelse efter stk. 2.  

 Udlejerens opsigelse skal endvidere indeholde oplysning om opsigelsesgrunden.  

 Indeholder opsigelsen ikke disse oplysninger, er den ugyldig.
Stk. 2. Vil lejeren ikke godkende opsigelsen, skal lejeren senest  

 6 uger efter, at opsigelsen er kommet frem til lejeren, fremsætte skriftlig  

 indsigelse over for udlejeren.
Udlejeren må da anlægge sag ved boligretten  

 senest 6 uger efter lejerfristens udløb, hvis udlejeren ønsker at opretholde  

 opsigelsen.
Kapitel 15 Udlejerens ret til at hæve lejeaftalen § 90. Udlejeren kan hæve lejeaftalen i følgende tilfælde:
 1) Når leje eller anden pligtig pengeydelse ikke er betalt rettidigt, jf.  

 stk. 2.
 2) Når det lejede benyttes til andet end aftalt, og lejeren ikke trods  

 udlejerens indsigelse er ophørt hermed.
 3) Når lejeren modsætter sig, at udlejeren eller andre får adgang til det  

 lejede, hvor de har ret hertil, jf. kapitel 7.
 4) Når lejeren fraflytter det lejede i utide uden aftale med udlejeren.
 5) Når lejeren vanrøgter det lejede og ikke uden ophold efter udlejerens  

 påkrav bringer det lejede i stand.
 6) Når lejeren helt eller delvis overlader brugen af det lejede til en  

 anden i tilfælde, hvor han ikke er berettiget hertil, og trods udlejers  

 indsigelse ikke bringer forholdet til ophør.
 7) Når lejeren har tilsidesat god skik og orden, jf. § 81, stk. 1, nr. 1-8  

 eller nr. 11, jf. § 81, stk. 3, og forholdet er af en sådan karakter, at  

 lejerens flytning er påkrævet.
 8) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 1, og forholdet er af en sådan karakter, at lejerens  

 flytning er påkrævet.
 9) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 10) Når lejeren af en butik eller beværtning trods udlejerens indsigelse  

 ikke opfylder pligten til at holde forretningen åben og i forsvarlig drift.
 11) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse, og  

 arbejdsforholdet som følge heraf bringes til ophør.
 12) Når lejeren i øvrigt misligholder sine forpligtelser på en sådan måde,  

 at lejerens fjernelse er påkrævet.
Stk. 2 . Udlejeren kan kun hæve lejeaftalen som følge af for sen  

 betaling, hvis lejeren ikke har berigtiget restancen senest 3 dage efter, at  

 skriftligt påkrav herom er kommet frem til lejeren.
Udlejerens påkrav skal  

 være afgivet efter sidste rettidige betalingsdag og skal udtrykkeligt angive,  

 at lejeforholdet kan ophæves, hvis lejerestancen ikke betales inden fristens  

 udløb. § 44, stk. 2, finder tilsvarende anvendelse.
Som gebyr for påkravet  

 kan udlejeren kræve 100 kr. med tillæg af 2 pct. af det skyldige beløb ud  

 over 1.000 kr.
Det i 4. pkt. nævnte beløb på 100 kr. er opgjort i 1998niveau  

 og reguleres een gang årligt efter udviklingen i Danmarks Statistiks  

 nettoprisindeks i en 12-måneders periode sluttende i juni måned året før det  

 finansår, reguleringen vedrører.
Gebyret er pligtig pengeydelse i  

 lejeforholdet.
 Stk. 3. Vedrører lejeforholdet en plejebolig, som er anvist af  

 kommunen eller amtskommunen, kan lejeaftalen kun hæves efter stk. 1, når  

 lejeren samtidig anvises en anden og passende bolig.
 § 91. Skønnes det forhold, der lægges lejeren til last, at være af  

 uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 90, stk. 1, nr.  

 1-6, nævnte forhold, hvis de er rettet, inden udlejeren hæver lejeaftalen.
 § 92. Når udlejeren hæver lejeaftalen, skal lejeren straks  

 fraflytte og betale leje m.v. for tiden, indtil lejeren kunne flytte med  

 sædvanligt varsel, jf. § 88. Lejeren skal endvidere erstatte udlejeren  

 ethvert tab, herunder lejetab og omkostningerne ved lejerens udsættelse af  

 det lejede.
 Stk. 2. Udlejeren skal bestræbe sig på at genudleje det lejede.  

 Hvad udlejeren indvinder eller burde have indvundet ved genudlejning i det i  

 stk. 1 nævnte tidsrum, skal fragå i udlejerens krav over for lejeren.
Kapitel 16 Lejerens fraflytning § 93. Er der afgivet opsigelse, eller skal det lejede af anden  

 grund fraflyttes, skal lejeren give adgang til at bese det lejede.
Lejeren  

 fastsætter tiden herfor.
Besigtigelse kan kun finde sted med deltagelse af  

 udlejeren eller dennes stedfortræder, når lejeren ikke er repræsenteret.
 Stk. 2. Lejeren skal senest 8 dage før fraflytningen opgive den  

 adresse, som meddelelser, herunder krav efter § 94, kan sendes til.
§ 94. Ved fraflytning gennemføres et syn af boligen, hvorunder  

 omfanget af lejerens forpligtelser efter § 25, stk. 4, og § 26 fastlægges.  

 Synet foretages senest 2 uger efter, at udlejeren er blevet bekendt med, at  

 fraflytning har fundet sted.
Den fraflyttende lejer indkaldes skriftligt med  

 mindst 1 uges varsel.
Syn kan undlades, såfremt der ikke agtes fremsat krav  

 imod lejeren om betaling af istandsættelsesudgifter.
Stk. 2. Underretter udlejeren ikke senest 2 uger efter synet  

 lejeren skriftligt om istandsættelsesarbejdernes omfang, den anslåede udgift  

 og lejerens andel heraf, bortfalder udlejerens krav mod lejeren, medmindre  

 denne er fraflyttet uden at give udlejeren oplysning om den fremtidige  

 adresse.
Overskridelser, der forhøjer lejerens samlede andel af den anslåede  

 udgift med mere end 10 pct., er lejeren uvedkommende.
 § 95. Boligministeren kan fastsætte nærmere regler om de i §§ 93  

 og 94 nævnte forhold.
Kapitel 17 Beboerklagenævn og boligret § 96. I kommuner med almene boliger nedsættes et eller flere  

 beboerklagenævn til afgørelse af tvister efter denne lov.
Flere kommuner kan  

 i fællesskab etablere fælleskommunale beboerklagenævn.
 Stk. 2. I kommuner, hvor der er nedsat mere end eet nævn, påhviler  

 det nævnene ved indbyrdes samarbejde at tilrettelægge deres behandling af  

 sagerne efter ensartede retningslinjer.
 § 97. Et beboerklagenævn skal bestå af en formand og to andre  

 medlemmer.
Stk. 2. Formanden beskikkes af amtmanden, i København af  

 overpræsidenten.
Formanden skal have bestået juridisk kandidateksamen.  

 Formanden må ikke have særlig tilknytning til grundejer-, bolig- eller  

 lejerorganisationer eller være erhvervsmæssigt interesseret i  

 ejendomshandler.
Stk. 3. De i stk. 1 nævnte to medlemmer udpeges af  

 kommunalbestyrelsen efter indstilling af henholdsvis de almene  

 boligorganisationer, der har afdelinger i kommunen, og de større  

 lejerforeninger i kommunen.
De to medlemmer skal være sagkyndige med hensyn  

 til almene boligforhold.
 Stk. 4. Findes der ikke større lejerforeninger i kommunen, eller  

 afgiver disse ikke inden en af kommunalbestyrelsen fastsat frist indstilling  

 om medlem til nævnet som nævnt i stk. 3, foretager kommunalbestyrelsen valg  

 af et sagkyndigt nævnsmedlem, der skal være lejer, men ikke tillige udlejer.  

 Findes der kun een almen boligorganisation, der har afdelinger i kommunen,  

 udpeges et medlem efter indstilling fra landsdækkende organisationer af  

 udlejere af alment byggeri i stedet for et medlem udpeget efter indstilling  

 fra den pågældende almene boligorganisation.
Stk. 5. I sager om tvister efter kapitel 13 tiltrædes nævnet af en  

 person, der er sagkyndig med hensyn til sociale forhold.
Den socialt  

 sagkyndige udpeges af kommunalbestyrelsen.
Den socialt sagkyndige har ikke  

 stemmeret, jf. § 105, stk. 3, i nævnet.
 Stk. 6. Der vælges en suppleant for hvert af medlemmerne og den  

 socialt sagkyndige efter de i stk. 24 nævnte regler.
Stk. 7. Udnævnelsen af formand, medlemmer og suppleanter sker for  

 indtil 4 år.
Et medlem kan dog vælge at udtræde af beboerklagenævnet efter at  

 være fyldt 67 år.
 § 98. Formand, medlem eller suppleant skal opfylde betingelserne i  

 § 109, stk. 2, i lov om leje.
 Stk. 2. Bestemmelserne i § 109, stk. 3, i lov om leje finder  

 tilsvarende anvendelse.
Stk. 3. Nævnsmedlem eller suppleant er pligtig at møde i nævnet  

 efter behørig indkaldelse.
Udeblivelse, uden at lovligt forfald oplyses,  

 straffes med bøde.
 Stk. 4. Bestemmelserne i retsplejelovens § 60, stk. 1, og § 62  

 finder tilsvarende anvendelse.
§ 99. Kommunalbestyrelsen skal stille de fornødne lokaler til  

 rådighed for nævnet og sørge for den nødvendige medhjælp til dette.
Kommunen  

 afholder udgifter, som nævnets virksomhed medfører, herunder til kontorhold  

 m. v., og formandens og medlemmernes udlæg i anledning af hvervet.  

 Kommunalbestyrelsen kan tillægge formanden, øvrige nævnsmedlemmer, den  

 socialt sagkyndige, deres suppleanter samt mæglere efter § 82, stk. 1, nr. 2,  

 vederlag for deres virksomhed.
 § 100. Beboerklagenævnet træffer afgørelse i de sager, hvor dette  

 er fastsat i kapitel 1-16.
 § 101. Udover de i § 100 nævnte sager træffer beboerklagenævnet  

 afgørelse vedrørende følgende spørgsmål:
1) Tvister om lovligheden af beslutninger, truffet af de  

 beboerdemokratiske organer, jf. kapitel 1 og 2 i lov om almene boliger m.v.  

 Beboerklagenævnet kan i den forbindelse træffe afgørelse om, at en beslutning  

 er uden gyldighed, hvis det forhold, der gøres indsigelse imod, er af  

 væsentlig betydning for den trufne beslutning.
Nævnet kan ikke træffe  

 afgørelse om ugyldighed, hvis den i stk. 2 nævnte frist ikke er overholdt.
 2) Tvister om anvisning af almene familieboliger, jf. § 51, stk. 1, 1.  

 pkt., i lov om almene boliger m.v., medmindre anvisningen er omfattet af en  

 kommunal godkendelsesordning efter § 61 i samme lov.
Stk. 2 . De i stk. 1 nævnte tvister kan indbringes for  

 beboerklagenævnet af alle, som har en retlig interesse i sagen.
Nævnet kan  

 træffe afgørelse om, at indbringelsen skal have opsættende virkning.
De i  

 stk. 1, nr. 1, nævnte tvister skal indbringes senest 4 uger efter  

 beslutningen.
§ 102. Indbringelse af sager for beboerklagenævnet skal ske  

 skriftligt.
Den nødvendige dokumentation skal vedlægges.
Ved indbringelse af  

 sager skal betales et gebyr på 100 kr. for hver sag.
Beløbet er fastsat i  

 1998-niveau og reguleres een gang årligt efter udviklingen i Danmarks  

 Statistiks nettoprisindeks i en 12-måneders periode sluttende i juni måned  

 året før det finansår, reguleringen vedrører.
Beløbet afrundes til nærmeste  

 hele kronebeløb.
Stk. 2. Senest 1 uge efter sagens indbringelse giver nævnet den  

 anden part i sagen underretning om indbringelsen med angivelse af, at parten  

 må fremsætte sine synspunkter i sagen inden 2 uger.
Denne frist kan forlænges  

 af nævnet, såfremt særlige omstændigheder taler herfor.
§ 103. Nævnet afgør selv hvilke nærmere undersøgelser, der skal  

 foretages af nævnet i forbindelse med behandlingen af den enkelte sag.
Nævnet  

 har ret til at forlange fornødne oplysninger hos sagens parter, alle  

 offentlige myndigheder og private.
 Stk. 2. I sager efter kapitel 13 skal nævnet dog altid, inden der  

 pålægges en lejer en retsfølge efter § 82, stk. 1, undersøge mulighederne  

 for, at lejeren samtidig kan gøre brug af tilbud fra den kommunale  

 socialforvaltning, hvis nævnet vurderer, at der er tale om en sag af social  

 karakter.
Stk. 3. Nævnet fastsætter en frist, der normalt ikke kan overstige  

 2 uger, for besvarelse af de spørgsmål, nævnet stiller til sagens parter  

 eller andre.
Fristen kan forlænges af nævnet, såfremt særlige omstændigheder  

 taler herfor.
§ 104. Nævnet kan foretage besigtigelse.
Sagens parter skal  

 indkaldes hertil med mindst 1 uges varsel.
Stk. 2. Nævnet kan indkalde parterne til at afgive forklaring for  

 nævnet.
Begge parter skal indkaldes.
De kan give møde ved en befuldmægtiget.  

 Nævnet kan endvidere i sager efter kapitel 13 anmode andre om at afgive  

 forklaring.
 Stk. 3. Nævnets formand sørger for sagernes forberedelse til  

 behandling i nævnsmøde.
 Stk. 4. Sagens parter modtager alle oplysninger, som nævnet finder  

 af betydning for sagens afgørelse.
Stk. 5. I sager om tvister efter kapitel 13 skal nævnet give  

 parterne fornøden vejledning.
Efter anmodning bistår sekretariatet i  

 fornødent omfang parterne under sagen i forbindelse med afgivelse af  

 skriftlige udtalelser.
 § 105. Beboerklagenævnet skal træffe afgørelse senest 4 uger fra  

 det tidspunkt, hvor nævnet har modtaget svar efter § 102, stk. 2, eller efter  

 § 103, stk. 3, hvor fristen for svar efter de nævnte bestemmelser er udløbet,  

 eller hvor parterne har afgivet forklaring for nævnet, jf. § 104, stk. 2. I  

 sager efter kapitel 13 kan nævnet mægle forlig.
 Stk. 2. I tilfælde, hvor fristen for svar efter de nævnte  

 bestemmelser er udløbet, uden at svar er afgivet, kan nævnet fortolke  

 tavsheden på den for modparten gunstigste måde og navnlig lægge dennes  

 fremstilling til grund for afgørelsen.
Stk. 3. Beboerklagenævnets afgørelse træffes ved almindelig  

 stemmeflerhed.
I tilfælde af stemmelighed gør formandens stemme udslaget.  

 Nævnet er kun beslutningsdygtigt, når samtlige medlemmer er til stede.
Stk. 4. Nævnets afgørelse protokolleres.
Er en beslutning ikke  

 enstemmig, indføres tillige oplysning om stemmeafgivningen.
Stk. 5. Nævnets afgørelse meddeles klageren og de øvrige parter.  

 Nævnets afgørelser efter § 82, stk. 1, skal forkyndes, hvis afgørelsen er  

 truffet, uden at parten har svaret eller er mødt for nævnet.
Afgørelsen skal  

 begrundes.
Parterne skal gøres bekendt med indbringelsesadgangen efter § 106.  

 Såfremt afgørelsen ikke er enstemmig, skal dette fremgå af afgørelsen tillige  

 med begrundelsen herfor.
 Stk. 6. Nævnet kan fastsætte en frist for opfyldelse af afgørelser  

 efter § 82, stk. 1. Er lejeforholdet gjort betinget, jf. § 82, stk. 1, nr. 1,  

 angives såvel betingelserne som tidspunktet for disses ophør.
§ 106. Beboerklagenævnets afgørelse kan af hver af parterne  

 indbringes for boligretten.
Afgørelser om meddelelse af advarsel efter § 82,  

 stk. 1, nr. 3, kan dog ikke indbringes for boligretten.
Indbringelse må ske  

 senest 4 uger efter, at underretning om nævnets afgørelse er meddelt  

 parterne.
Ved beregningen af fristen ses der bort fra juli måned.
Boligretten  

 kan dog undtagelsesvis tillade, at sagen indbringes for boligretten efter  

 udløbet af fristen, når ansøgning herom indgives inden 1 år efter  

 beboerklagenævnets afgørelse.
Meddeles tilladelse, skal sag dog anlægges  

 inden 4 uger.
 Stk. 2. Beboerklagenævnet skal efter boligrettens nærmere  

 bestemmelse redegøre for sin afgørelse under boligretssagen.
 Stk. 3. Ved behandling af sager om opsigelse eller ophævelse som  

 følge af overtrædelse af betingelser i tilfælde, hvor lejeforholdet er gjort  

 betinget efter § 82, stk. 1, nr. 1, kan boligretten foretage en fuldstændig  

 prøvelse af beboerklagenævnets afgørelse.
Stk. 4. Har beboerklagenævnet ikke truffet afgørelse inden udløbet  

 af fristen herfor i § 105, stk. 1, kan klageren indbringe sagen for  

 boligretten uden at afvente nævnets afgørelse.
Stk. 2 finder tilsvarende  

 anvendelse.
§ 107. Tvister om boligforhold, der er omfattet af denne lov, kan,  

 hvis spørgsmålet ikke efter loven kan indbringes for beboerklagenævnet, i 1.  

 instans indbringes for byretten.
Retten benævnes boligretten.
 Stk. 2. Om boligretten gælder reglerne i kapitel XVIII i lov om  

 leje.
§ 108. Anke og kære af boligrettens afgørelser sker til  

 landsretten i overensstemmelse med retsplejelovens regler om anke og kære af  

 afgørelser, der er truffet af en byret.
Boligrettens afgørelser om retsfølger  

 efter § 82, stk. 1, kan dog ikke indbringes for højere ret.
 Stk. 2. Boligrettens afgørelser og forlig indgået for boligretten  

 kan tvangsfuldbyrdes efter retsplejelovens bestemmelser om fuldbyrdelse af  

 domme og forlig.
Kapitel 18 Overgangs- og ikrafttrædelsesbestemmelser m.v.
 § 109. Loven træder i kraft den 1. juli 1998.
 § 110. For følgende lejemål gælder lovens ufravigelige  

 bestemmelser ikke, i det omfang andet måtte være aftalt eller må anses for  

 indeholdt i lejeaftalen:
 1) Lejemål om almene boliger indgået med virkning før lovens ikrafttræden.
 2) Lejemål om boliger, hvis ejer efter lejeaftalens indgåelse er omdannet  

 til en almen boligorganisation, jf. § 1, nr. 4, i lov om almene boliger m.v.
 3) Lejemål om boliger, der efter lejemålets indgåelse er erhvervet af en  

 almen boligorganisation, en kommune, en amtskommune eller en selvejende  

 institution, jf. § 1, stk. 1.
 Stk. 2. Bestemmelserne i § 25, stk. 2, § 60, stk. 2-4, og § 63  

 gælder uanset modstående aftale for lejemål omfattet af stk. 1, nr. 1. Det  

 samme gælder udlejerens pligt til at vedligeholde og forny ruder efter § 24,  

 stk. 1.
 Stk. 3. Bestemmelserne i § 60, stk. 2-4, og § 63 gælder uanset  

 modstående aftale for lejemål omfattet af stk. 1, nr. 2 og 3.
 § 111. Lejere, som har ret til godtgørelse efter § 69, stk. 2, i  

 lov om almene boliger, jf. lovbekendtgørelse nr. 514 af 19. juni 1997,  

 bevarer denne ret.
 § 112. For løbende lejemål bevarer lejere, hvis boligoverenskomst  

 eller lejeaftale er indgået inden den 1. april 1975, retten til  

 indeksregulering af deres beboerindskud efter reglerne i bekendtgørelse nr.  

 357 af 30. juli 1970, kapitel VII, som ændret ved bekendtgørelse nr. 437 af  

 17. september 1971. Ved fraflytning efter den 1. april 1975 beregnes  

 indeksreguleringen på grundlag af reguleringspristallet for januar 1975.
 § 113. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri, § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
 Stk. 2. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal lejeren betale det indskud og  

 den leje, som ville være gældende, såfremt der ikke var ydet sådant tilskud.  

 Afdelingens indtægt ved lejerens betaling af dette indskud indbetales til  

 kommunen, medens indtægten ved lejerens betaling af den del af lejen, hvormed  

 denne hidtil har været nedsat som følge af finansieringstilskuddet,  

 indbetales til Landsbyggefonden.
 § 114. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslagets baggrund og hovedindhold Hovedsigtet med lovforslaget er at samle alle de lejeretlige regler, der  

 gælder for leje af almene boliger, i een lov.
I dag fremgår disse regler dels  

 af lejeloven dels af lov om almene boliger m.v.
Denne opdeling i flere love  

 bevirker, at det er vanskeligt for den enkelte bruger at få et overblik over  

 de gældende regler på området, ligesom opdelingen i praksis har givet  

 anledning til en række juridiske fortolkningsproblemer.
En samlet lejelov for  

 almene boliger vurderes således at skabe større overskuelighed og sammenhæng  

 i regelsættet.
Forslaget skal ses i sammenhæng med lov om almene boliger m.v., som trådte  

 i kraft den 1. januar 1997. Med denne lov blev der indført en væsentlig  

 udvidelse af beboerdemokratiet i det almene boligbyggeri navnlig i  

 boligorganisationens ledende organer.
Beboerne har således i dag den  

 afgørende indflydelse på alle væsentlige forhold vedrørende den almene  

 boligorganisation.
Forslaget om en særskilt lejelov for det almene byggeri  

 tilsigter i forlængelse heraf at styrke også den enkelte lejers retsstilling.
 Forslaget om en samlet lejelov for almene boliger bygger på den  

 anbefaling, som Lejelovskommissionen er fremkommet med i sin betænkning om  

 lejeforhold (Betænkning nr. 1331, februar 1997). I betænkningen foreslår  

 Lejelovskommissionen bl.a., at der udformes en selvstændig lejelov for hver  

 af de følgende sektorer: Almene boliger, private udlejningsboliger og  

 erhvervslejemål.
Herudover indeholder lovforslaget som en væsentlig nydannelse etablering  

 af beboerklagenævn i samtlige kommuner.
Nævnene er en instans, som  

 skal træffe afgørelse i en række tvister mellem udlejere og lejere af almene  

 boliger.
Formålet er at styrke beboernes retssikkerhed ved at give dem en  

 klagemulighed, der svarer til den, som lejerne har i det private  

 udlejningsbyggeri i regulerede kommuner.
Lejerne har i disse kommuner adgang  

 til at klage til huslejenævnet i en række sager.
For de pågældende lejere er  

 huslejenævnet et hurtigt, billigt og nemt alternativ til en  

 domstolsbehandling, der kan være både dyr og tidskrævende.
Beboerklagenævnene  

 er på denne baggrund foreslået bygget op efter tilsvarende principper som  

 huslejenævnene.
Spørgsmålet om en klageinstans for beboere i det almene byggeri har været  

 drøftet i Folketinget flere gange i de senere år.
Problemstillingen har  

 senest været rejst i forbindelse med Folketingets behandling i april 1996 af  

 forslag til lov om almene boliger mv. (L 158), hvor boligministeren  

 tilkendegav en positiv holdning over for spørgsmålet.
Forslaget om etablering af beboerklagenævn skal tillige ses i lyset af den  

 debat, som den almene boligsektor har ført om problemstillingen i de senere  

 år.
Boligselskabernes Landsforening har således på baggrund af en  

 kongresbeslutning udarbejdet en rapport om forskellige muligheder for at  

 styrke beboernes retssikkerhed m.v. , f.eks. ved etablering af et  

 beboerklagenævn, en beboerombudsmand el. lign.
Rapporten forelå i november 1996, og Boligselskabernes Landsforening  

 opfordrede i den anledning regeringen til at fremsætte lovforslag på baggrund  

 af indstillingerne i rapporten.
I forbindelse med sin orientering af  

 Folketingets Boligudvalg om rapporten tilkendegav boligministeren, at  

 rapporten ville indgå i Boligministeriets videre overvejelser på området.  

 Forslaget fra Boligselskabernes Landsforening ligger meget tæt op ad dette  

 lovforslag.
 Som en anden væsentlig nydannelse er der i lovforslaget foreslået  

 permanente regler om retsfølger som følge af husordensovertrædelser.
 Herudover indeholder lovforslaget - ligeledes på baggrund af anbefalinger  

 i Lejelovskommissionens betænkning - forslag til en række forenklinger i de  

 gældende regler bl.a. af reglerne om vand- og varmeregnskaber og om  

 fællesantenner.
Regeringen vil senere i denne folketingssamling fremsætte forslag til en  

 lejelov for private boliger og forslag til en lejelov for erhvervslejemål.  

 Den fremskudte fremsættelse af dette lovforslag skal ses i sammenhæng med  

 hensynet til lejerne i det almene byggeri og behovet for en hurtig  

 gennemførelse af regler om beboerklagenævn og dermed en geografisk udvidelse  

 og permanentgørelse af de nuværende forsøgsregler om boligklagenævn.
Disse  

 bør ikke afvente en vedtagelse af de 2 øvrige love.
Det vurderes samtidig, at  

 denne forskel med hensyn til fremsættelsestidspunkt ikke vil give anledning  

 til væsentlige problemer.
 Da lovforslaget indebærer en overførsel af bestemmelser fra lov om almene  

 boliger m.v. til en almen lejelov, vil der endvidere skulle foretages en  

 række konsekvensændringer i denne lov.
 Nærværende lovforslag indeholder samlet følgende hovedelementer:
 I Sammenskrivning af de lejeretlige regler, der gælder for almene boliger.
 II Regler om nedsættelse af beboerklagenævn.
 III Permanente regler om nævnsbehandling af og retsfølger som følge af  

 husordensovertrædelser.
 IV Forenkling af gældende lejeretlige regler på en række områder.
I.
Sammenskrivning af de lejeretlige regler, der gælder for almene  

 boliger.
Lovforslaget er som udgangspunkt en sammenskrivning af de lejeretlige  

 regler, som i dag gælder for leje af almene boliger.
Reglerne fremgår dels af  

 lejeloven dels af lov om almene boliger m.v.
I forbindelse med  

 sammenskrivningen er der dog foretaget enkelte justeringer og tilpasninger af  

 de gældende regler.
 Det foreslås, at loven skal gælde for de samme almene boligtyper ,  

 som er omfattet af lov om almene boliger m.v., d.v.s.
- Almene boliger, der tilhører en almen boligorganisation - Almene ældreboliger, der tilhører en kommune/amtskommune - Almene ældreboliger, der tilhører en selvejende institution.
 Loven gælder hermed for almene familieboliger, almene ungdomsboliger og  

 almene ældreboliger, jf. §§ 3-5 i lov om almene boliger m.v.
Loven foreslås således ikke at omfatte de støttede lejeboliger, som   

 ikke er omfattet af lov om almene boliger m.v.
De pågældende boligtyper  

 vil derfor fortsat være reguleret af reglerne i lejeloven og i den  

 særlovgivning, der i øvrigt gælder for disse boliger.
Den største gruppe er  

 boliger tilhørende selvejende ungdomsboliginstitutioner, selvejende  

 ældreboliginstitutioner og selvejende lette kollektivinstitutioner, der alle  

 er etableret før den 1. januar 1997. De nævnte institutioner har imidlertid  

 efter reglerne i lov om almene boliger m.v. mulighed for at søge om  

 omdannelse til almene boliger og dermed at blive omfattet af lejeloven for  

 almene boliger.
 Forslaget omfatter også lejemål vedrørende enkeltværelser og   

 blandede lejemål.
Lejerens ret til at fremleje sin bolig eller en del af denne (den legale  

 fremlejeret) foreslås medtaget i dette lovforslag om lov om leje af almene  

 boliger.
Selve fremlejeforholdet er ikke omfattet af forslaget.
Der er herved  

 lagt vægt på, at disse lejeforhold - hvor »udlejeren« ikke er  

 ejeren af den pågældende bolig, men en lejer - har en sådan karakter, at de  

 bør være omfattet af den private lejelovs regler.
Erhvervslejemål er heller ikke omfattet af forslaget.
Disse  

 lejemål vil således fortsat være omfattet af lejeloven og lov om  

 lejeregulering i erhvervslokaler m.v.
 Loven foreslås som udgangspunkt at omfatte alle relevante lejeretlige  

emneområder dels fra lejeloven dels fra lov om almene boliger m.v.
Generelt bygger lovforslaget på det grundlæggende synspunkt, at lejerne i  

 det almene byggeri og i det private udlejningsbyggeri så vidt muligt skal  

 stilles ens.
Der er således kun fastsat særlige regler for almene boliger på  

 de områder, hvor dette byggeris særlige formål og organisatoriske opbygning  

 nødvendiggør dette.
 Lovforslaget indebærer en række afgrænsninger dels over for reglerne i  

 lejeloven dels over for reglerne i lov om almene boliger m.v.
 Hvad særligt angår forholdet til lejeloven skal følgende forhold  

 navnlig fremhæves:
 Den gældende lejelov finder anvendelse på alle lejemål vedrørende hus  

 eller husrum, medmindre der er fastsat særregler om lejeforholdet i anden  

 lovgivning.
Forslaget til en lov om leje af almene boliger bryder grundlæggende med  

 dette system.
Det foreslås således, at den almene lejelov som udgangspunkt  

 skal regulere alle relevante elementer af lejeforholdet mellem lejere  

 og udlejere af almene boliger.
Ingen af bestemmelserne i lov om leje skal  

 således længere gælde for leje af almene boliger.
Der vil derfor skulle ske  

 en konsekvensændring af lejeloven.
 Hvad særligt angår forholdet til lov om almene boliger m.v. skal  

 følgende forhold især fremhæves:
Som nævnt indeholder lovforslaget en række bestemmelser, som er overført  

 fra lov om almene boliger m.v.
Udgangspunktet herfor har været, at kun  

 bestemmelser, som vurderes at have aftaleretlig karakter, er overført.  

 Bestemmelser af offentligretlig karakter, bl.a. regler om offentlig støtte  

 til nybyggeri m.v., er derimod forudsat bibeholdt i loven.
Den nærmere  

 afgrænsning mellem de to love har især givet anledning til overvejelser på  

 følgende områder: Lejefastsættelse, beboerdemokrati, kommunalt tilsyn og  

 udlejning.
Overvejelserne er resulteret i, at de bestemmelser, der tillige har  

 indflydelse på aftalemuligheden mellem lejer og udlejer, er overført til  

 lovforslaget.
Dette omfatter de grundlæggende regler om balancelejen.
 Reglerne om beboerdemokrati er bibeholdt i lov om almene boliger  

 m.v.
 Når der i den almene lejelov er tillagt udlejeren rettigheder eller  

 forpligtelser, er det således forudsat, at udlejeren udøver disse i  

 overensstemmelse med reglerne om beboerdemokrati i lov om almene boliger m.v.  

 Dette er præciseret i lovforslagets kap. 1. Udlejeren skal således  

 administrere efter de beslutninger, der er truffet af de beboerdemokratiske  

 organer, ligesom udlejer må sikre sig, at den enkelte beslutning er truffet  

 af det organ, som har kompetence til at træffe den pågældende beslutning.
 Reglerne om kommunalt tilsyn foreslås ligeledes bibeholdt i lov om  

 almene boliger m.v., bortset fra de regler, der direkte har betydning for  

 lejens størrelse, fordeling o.lign. og dermed for retsforholdet mellem  

 udlejer og den enkelte lejer.
Endelig foreslås også reglerne om udlejning af almene boliger m.v.  

 bibeholdt i lov om almene boliger m.v.
Reglerne har til formål at sikre, at  

 disse boliger stilles til rådighed for en bred gruppe af befolkningen, og er  

 tillige opfyldelse af den almene boligsektors særlige opgaver på det  

 boligsociale område.
l lovforslaget lægges op til, at loven som udgangspunkt er ufravigelig.
På  

 enkelte områder, hvor der er fundet behov herfor, er der dog åbnet for  

 aftalefrihed mellem parterne.
En sådan aftalefrihed vil i givet fald fremgå  

 af lovens enkelte bestemmelser.
Systemet adskiller sig grundlæggende fra  

 lejelovens ordning, hvor udgangspunktet er det modsatte, nemlig at lovens  

 regler kan fraviges ved aftale mellem parterne.
Lejeloven indeholder dog  

 samtidig en række begrænsninger i denne aftalefrihed (præceptive regler).
II.
Regler om nedsættelse af beboerklagenævn.
Det foreslås som nævnt, at der etableres beboerklagenævn i alle  

 kommuner.
Nævnene har til opgave at træffe afgørelse i tvister mellem  

 udlejere og lejere.
Det er et overordnet sigte med etableringen af et sådant  

 klageorgan at sikre, at beboernes klagemuligheder er på »niveau«  

 med de muligheder, som lejere i private udlejningsejendomme har i de  

 kommuner, hvor der er etableret huslejenævn.
Klageadgangen til beboerklagenævnene indebærer, at parterne får mulighed  

 for at få deres tvister afgjort på en hurtig, nem og billig måde.
I dag vil  

 parterne ofte være henvist til at søge en række tvister afgjort ved  

 domstolene, hvilket kan være en både dyr og tidskrævende fremgangsmåde.
Forslaget om etablering af beboerklagenævn indebærer, at lejere i almene  

 boliger og lejere i privat udlejningsbyggeri får ens klagemuligheder med  

 hensyn til en række sagstyper.
Der er imidlertid ikke foreslået gennemført en  

 fuldstændig ligestilling, idet der gør sig nogle særlige forhold gældende for  

 den almene boligsektor, som gør det nødvendigt med visse forskelle mellem de  

 to klagesystemer.
 Der er tale om følgende særlige forhold:
Reglerne om kommunalt tilsyn i lov om almene boliger m.v. bevirker, at  

 kommunalbestyrelsen har en generel pligt til at påse, at de almene  

 boligorganisationer overholder gældende regler.
Helt centralt i denne  

 sammenhæng er tilsynet med huslejefastsættelsen og boligorganisationernes  

 økonomiske forvaltning.
Finder kommunalbestyrelsen, at boligorganisationen  

 ikke administrerer i overensstemmelse med de gældende regler, kan  

 kommunalbestyrelsen tage de forholdsregler, som den skønner nødvendige for at  

 sikre, at boligorganisationen fremover administrerer i overensstemmelse med  

 de gældende regler, bl.a. ved påbud og henstillinger til boligorganisationen.
 Det har været en klar forudsætning for lovforslaget, at en tvisteinstans  

 for beboerne i det almene byggeri ikke skal bevirke ændringer i det kommunale  

 tilsyn.
Tvister mellem den almene boligorganisation og den enkelte lejer hører  

 også under kommunalbestyrelsens kompetence som tilsynsmyndighed, men i en  

 række sager vil parterne ofte af mere bevismæssige grunde blive henvist til  

 at søge tvisten afgjort ved domstolene.
Som eksempel herpå kan nævnes sager  

 om vedligeholdelse og istandsættelse ved fraflytning.
 Det er derfor fundet hensigtsmæssigt at give beboerklagenævnet kompetence  

 til at træffe afgørelse i sidstnævnte type af sager, jf. herved også  

 oversigten nedenfor.
 Beboerne vil dog fortsat kunne henvende sig til den tilsynsførende kommune  

 med disse spørgsmål, men kommunalbestyrelsen vil, hvis den mener, at sagen  

 ikke vedrører direkte, overordnede tilsynsaspekter, være berettiget til at  

 henvise disse til at søge konflikten afgjort ved beboerklagenævnet, ligesom  

 kommunalbestyrelsen som nævnt hidtil har henvist parterne til at søge de  

 pågældende konflikter afgjort ved de almindelige domstole.
Reglerne om beboerdemokrati i lov om almene boliger m.v. indebærer,  

 at beboerne som omtalt har ret til at træffe beslutninger om alle væsentlige  

 forhold vedrørende driften af boligerne, herunder også beslutninger, som  

 direkte påvirker huslejens størrelse.
Det er således i lovforslaget forudsat,  

 at beboerklagenævnet ikke kan tage stilling til de beslutninger, som lovligt  

 er truffet af beboerne.
Det ligger således uden for beboerklagenævnets  

 kompetence at vurdere den del af beslutningen, som indeholder et skønsmæssigt  

 element.
Derimod kan beboerklagenævnet tage stilling til spørgsmålet om selve  

 lovligheden af de beslutninger, som træffes af beboerne.
Dette indebærer, at  

 beboerklagenævnet vurderer, hvorvidt de regler, der regulerer den  

 beboerdemokratiske beslutningsproces, er overholdt.
 På denne baggrund er det foreslået, at beboerklagenævnet tillægges  

 kompetence på følgende sagsområder:
- formalia i forbindelse med varslinger af huslejeforhøjelser (§ 12) - boligens stand ved indflytningen (§ 16) - vedligeholdelse og istandsættelse (§§ 29 og 30) - fastsættelse af tidsfrist for udførelse af arbejder i det lejede ( § 34,  

 stk. 2) - installationer og forbedringer af det lejede - råderet m.v. (§ 41) - tilbagebetaling af beboerindskud eller depositum (§ 50) - betaling af varme og vand o.lign ( § 56, stk. 3) - lejerens betaling af fællesantenner m.v. ( § 62, stk. 4) - bytte, fremleje og fortsættelse af lejemålet (§ 76) - husordensovertrædelser ( § 83) - lovligheden af de beslutninger, som er truffet af de beboerdemokratiske  

 organer ( § 101) - afslag på anvisning af en ledig lejlighed ( § 101).
Med hensyn til den nærmere afgrænsning af kompetencen m.v. henvises til  

 bemærkningerne til de enkelte bestemmelser.
Hvad angår husordensovertrædelser  

 henvises særligt til afsnit III nedenfor.
 Beboerklagenævnet forudsættes opbygget efter tilsvarende organisatoriske  

 principper, som gælder for huslejenævnene i de regulerede kommuner.
I modsætning til det gældende huslejenævnssystem foreslås der dog nedsat  

 beboerklagenævn i kommuner med alment byggeri, d.v.s. i praksis i alle  

 landets kommuner.
Flere kommuner vil i fællesskab kunne etablere  

 fælleskommunale beboerklagenævn.
Beboerklagenævnet foreslås at bestå af en formand, der er jurist, samt to  

 sagkyndige med hensyn til almene boligforhold.
Formanden beskikkes af  

 amtmanden, i København af Overpræsidenten.
De sagkyndige udpeges af  

 kommunalbestyrelsen efter indstilling af henholdsvis de almene  

 boligorganisationer, der har afdelinger i kommunen, og de større  

 lejerforeninger.
Det foreslås endvidere, at nævnet i husordenssager skal  

 tiltrædes af et medlem, der er sagkyndigt med hensyn til sociale forhold.
Det foreslås - på linie med hvad der gælder for private huslejenævn - at  

 kommunalbestyrelsen stiller lokaler til rådighed for beboerklagenævnet og  

 sørger for den fornødne sekretariatsbistand.
Det forudsættes i denne  

 forbindelse, at der i kommuner med huslejenævn kan etableres  

 sekretariatsfællesskab mellem beboerklagenævnet og huslejenævnet.
De foreslåede regler om beboerklagenævnenes sagsbehandling svarer i det  

 væsentlige til de gældende regler om huslejenævn.
Dog er fastsat en række  

 særlige regler som følge af, at beboerklagenævnet får tillagt kompetence til  

 at træffe afgørelse i husordenssager.
Endvidere er der - som under forsøgsordningen vedrørende boligklagenævn -  

 foreslået en brugerbetaling i form af et klagegebyr.
Gebyret er i  

 lovforslaget fastsat til 100 kr. pr. sag.
 Om reglerne om beboerklagenævnets sagsbehandling henvises i øvrigt til  

 bemærkninger til lovens kap. 17.
Beboerklagenævnets afgørelser kan af hver af sagens parter indbringes for  

 boligretten.
Boligrettens afgørelser kan efter retsplejelovens regler igen  

 indbringes for landsretten.
Det er en betingelse for at indbringe en sag for  

 boligretten, at en sagsøger har udnyttet klageadgangen til beboerklagenævnet,  

 jf.
Højesterets dom af 19. august 1997 (265/1996) om huslejenævn.
III.
Permanente regler om nævnsbehandling af og retsfølger som følge  

 af husordensovertrædelser.
I lejeloven indførtes pr. 1. juli 1995 en forsøgsordning vedrørende  

 husordensovertrædelser.
Ordningen omfatter såvel privat som alment byggeri.  

 Ordningen har følgende hovedelementer:
 1) En uddybning af, hvilke typer af adfærd, der er så uacceptable, at det  

 fører til retsfølger for lejeren.
 2) Indførelse af en række mindre indgribende retsfølger end opsigelse over  

 for lejere, hvis adfærd er uacceptabel.
 3) Indførelse af amtslige boligklagenævn til behandling af sager om  

 husordensovertrædelser.
 Forsøgsordningen er alene gældende i Københavns og Århus amter.
På baggrund af erfaringerne med forsøgsordningen foreslås - i første  

 omgang for almene boliger - at der med nærværende lovforslag indføres en  

 permanent ordning om husordensovertrædelser.
Det foreslås, at ordningen gøres  

 landsdækkende, og at den udbygges i forhold til den eksisterende ordning.
 Da der som anført ovenfor foreslås indført beboerklagenævn i alle kommuner  

 til afgørelse af uenighed mellem lejer og udlejer om overholdelse af den  

 almene lejelovs regler, foreslås, at kompetencen til at træffe afgørelser om  

 husordensovertrædelser også tillægges dette nævn, således at alle  

 nævnsbehandlinger om overtrædelse af loven behandles af samme instans.
 Herudover foreslås, at der gives lejere, der føler sig generet af andre  

 lejere, mulighed for selv at indbringe spørgsmål for beboerklagenævnet, hvis  

 udlejer ikke opfylder sin forpligtelse til at gribe ind.
Det foreslås endvidere, at alle sager om mindre husordensovertrædelser  

 skal indbringes for nævnet i 1. instans frem for indbringelse for  

 boligretten.
Opsigelse/ophævelse af lejemål indbringes dog som hidtil af  

 retssikkerhedsmæssige grunde for boligretten i 1. instans.
Med hensyn til de retsfølger, der kan pålægges lejere, der opfører sig  

 uacceptabelt, foreslås en mindre begrænsning af de mulige retsfølger, således  

 at de retsfølger, der ikke har været anvendt i forsøgsperioden, og som er  

 fundet uhensigtsmæssige som egentlige retsfølger, udgår.
Det drejer sig om  

 pålæg om økonomisk godtgørelse og afgørelser om, at lejeren flytter til en  

 anden tilbudt bolig.
Der vil dog fortsat være mulighed for på frivillighedens  

 basis at gennemføre ordninger, hvorefter en lejer flytter til en anden bolig,  

 hvor den pågældende har en bedre mulighed for at tilpasse sig.
Endelig foreslås en udvidelse af den række af nærmere beskrevne typer af  

 adfærd, der kan føre til retsfølger for lejeren.
Baggrunden herfor er, at det  

 i nogle konkrete sager har været uklart, om der var tilstrækkelig hjemmel til  

 at gribe ind over for en lejer, som udøver uacceptabel adfærd i form af  

 f.eks. narkohandel, prostitution og lignende, der medfører gener for dem, der  

 færdes i ejendommen, i form af generel utryghed, forråelse af miljøet i  

 ejendommen, uhensigtsmæssig påvirkning af ejendommens børn, unge eller  

 sundhedsmæssige risiko.
IV.
Forenkling af gældende lejeretlige regler på en række områder.
 Lovforslaget indeholder bl.a. på baggrund af Lejelovskommissionens  

 anbefalinger en række forenklinger af gældende regler.
Reglerne om betaling for varme og vand, som nu findes i 2 kapitler i  

 lejeloven, er samlet i eet kapitel.
Ved sammenskrivningen af de 2 kapitler  

 opnås en reduktion af bestemmelser, idet de gældende kapitler indeholder en  

 række identiske bestemmelser om opkrævning af betaling for forbrug af varme  

 og vand.
Der er kun foretaget få realitetsændringer.
Med forslaget tilsigtes endvidere en forenkling af reglerne om udgifter  

 til fællesantenner m.v., idet reglerne om udarbejdelse af specificeret  

 budget, om varsling af og opkrævning af øgede drifts- og anlægsudgifter og om  

 fravalg foreslås ophævet og erstattet af regler, som hovedsagelig skal sikre,  

 at udlejer kan kræve sine udgifter vedrørende fællesantenneanlægget betalt af  

 lejerne.
Der foreslås endvidere indført en mulighed for udlejer til uanset  

 modstående aftale at ophøre med at levere fælles program-signaler i  

 ejendommen.
Der foreslås herudover indført en mere generel adgang for lejeren til at  

 opsætte individuel antenne eller et fællesantenneanlæg til modtagelse af  

 programmer, som udlejer ikke leverer, også i de ejendomme, hvor udlejer i  

 øvrigt leverer fælles program-signaler.
Etablerer nogle lejere deres eget  

 fællesantenneanlæg, kan udlejer forlange, at disse lejere stifter en  

 antenneforening, som skal stå for etableringen og driften af  

 fællesantenneanlægget.
Endelig er der sket en forenkling af reglerne om lejernes råderet.
Det  

 foreslås at indføre hjemmel til, at udlejer og den enkelte lejer kan indgå  

 individuelle aftaler.
Efter den foreslåede model vil lejerne have ret til at  

 foretage de samme forbedringer som hidtil og derudover få mulighed for at  

 foretage andre forbedringer og forandringer i de lejede.
Derudover indeholder lovforslaget en række mindre ændringer og  

 tilpasninger af eksisterende regler.
Der henvises herom til beskrivelsen i de  

 specielle bemærkninger.
Økonomiske og administrative konsekvenser Beboerklagenævn Som det fremgår ovenfor indebærer lovforslaget, at der etableres  

 beboerklagenævn i samtlige kommuner, eventuelt i form af fælleskommunale  

 nævn.
Beboerklagenævnene skal træffe afgørelse i en række tvister mellem  

 udlejere og lejere af almene boliger.
Af afsnit II ovenfor, hvortil der  

 henvises, fremgår, på hvilke sagsområder beboerklagenævnene foreslås tillagt  

 kompetence.
 Med henblik på en vurdering af det antal sager, som vil blive indbragt for  

 beboerklagenævnene, tages der udgangspunkt i erfaringer med sagsomfanget i  

 huslejenævnene for det private udlejningsbyggeri i de regulerede kommuner.
I den forbindelse skal der gøres opmærksom på, at en væsentlig forskel  

 mellem de to klagesystemer er, at forhold vedrørende lejefastsættelse, som  

 kan indbringes for huslejenævnet, ikke vil kunne indbringes for  

 beboerklagenævnet.
En anden forskel er, at husordensovertrædelser, som i dag  

 ikke kan indbringes for huslejenævnet, vil kunne indbringes for  

 beboerklagenævnet.
Boligministeriet har senest undersøgt omfanget af huslejenævnenes  

 sagsbehandling for året 1993. Her viste det sig, at sagsfrekvensen var godt 1  

 sag pr. 50 private udlejningsboliger omfattet af huslejeregulering, og at  

 knap 50 pct. af sagerne vedrørte lejefastsættelse.
Samtidig blev der  

 konstateret et fald i antallet af behandlede sager i forhold til 1989.
Indbringelse af sager for huslejenævnene er ikke pålagt noget klagegebyr.  

 I modsætning hertil foreslås, at der for beboerklagenævn - på linje med, hvad  

 der gælder for forsøgsordningen vedrørende boligklagenævn - bliver tale om  

 brugerbetaling i form af et klagegebyr.
Hermed gives der også et signal til  

 parterne om inden indbringelse af en sag at overveje, om grundlaget for at få  

 medhold er til stede i tilstrækkeligt omfang.
 Gebyret er i lovforslaget fastsat til 100 kr. pr. sag, der indbringes.
Med betydelig usikkerhed skønnes det, at beboerklagenævnene på årsbasis  

 vil skulle behandle 3.500 sager, excl. sager om husordensovertrædelser,  

 svarende til godt 1 sag pr. 150 almene boliger.
Samtidig forventes der at  

 være en »indkøringsperiode«, idet udbredelsen af kendskabet til en  

 ny ordning erfaringsmæssigt tager nogen tid.
Det forudsættes derfor, at  

 sagsantallet over en to-årig periode gradvist når op på det forudsatte  

 »normalantal«.
Ved indførelsen af forsøgsordningen med boligklagenævn i Københavns og  

 Århus amt skønnedes det, at de to boligklagenævn tilsammen ville skulle  

 behandle knap 500 sager om året.
I perioden fra juli 1995 til februar 1997  

 har klagenævnene imidlertid kun truffet afgørelse i 58 sager, hvoraf 48  

 vedrører almene boliger.
Efter forsøgsordningen er det alene udlejer, der kan indbringe sager for  

 boligklagenævnet.
Her foreslås, at der gives lejere, der føler sig generet af  

 andre lejere, mulighed for selv at indbringe spørgsmål for beboerklagenævnet,  

 hvis udlejer ikke opfylder sin forpligtelse til at gribe ind.
 På denne baggrund skønnes det med betydelig usikkerhed, at  

 beboerklagenævnene på landsplan vil skulle behandle 500 husordenssager om  

 året, og at der bortset fra i de to forsøgsamter, som allerede er under  

 indkøring, vil være den samme »indkøringsperiode« som for øvrige  

 sager, jf. ovenfor.
 Med henblik på en vurdering af udgifterne pr. sag, der indbringes for  

 beboerklagenævnene, har det betydning, at kommuner, som forventer kun at have  

 et mindre antal sager, i fællesskab med andre kommuner vil kunne etablere  

 fælleskommunale beboerklagenævn.
På linje med, hvad der gælder for huslejenævn, foreslås det, at  

 kommunalbestyrelsen stiller lokaler til rådighed for beboerklagenævnet og  

 sørger for den fornødne sekretariatsbistand.
I den forbindelse har det  

 betydning for sagsudgifterne, at der i kommuner med huslejenævn kan etableres  

 sekretariatsfællesskab mellem beboerklagenævnet og huslejenævnet.
Som for  

 huslejenævn afholder kommunen klagenævnets driftsudgifter, herunder eventuelt  

 vederlag til nævnsformand og nævnsmedlemmer.
Det forudsættes, at disse udgifter udgør i alt 3.000 kr. pr. sag.
Dog  

 forudsættes udgifterne ved husordenssager at udgøre 4.000 kr. pr. sag.  

 Forskellen beror navnlig på, at husordenssager i gennemsnit antages at kræve  

 en lidt mere omfattende sagsbehandling end andre sager, og at  

 beboerklagenævnet i husordenssager tiltrædes af et medlem, der er sagkyndigt  

 med hensyn til sociale forhold.
Det fremgår ovenfor, at der med hensyn til antallet af sager forventes at  

 være en »indkøringsperiode« på to år.
I den forbindelse  

 forudsættes, at udgifterne pr. sag i denne periode vil være højere som følge  

 af, at driftsudgifterne for beboerklagenævn i et vist omfang antages også at  

 indeholde mere faste udgiftselementer.
 Det er forudsat, at nedsættelsen af beboerklagenævn ikke medfører  

 nævneværdige udgifter til lokaler.
På ovenstående baggrund skønnes de kommunale nettoudgifter som følge af  

 indførelsen af beboerklagenævn med betydelig usikkerhed maksimalt at blive  

 som angivet nedenfor.
Heri er således ikke indregnet, at nedsættelse af  

 beboerklagenævn må antages at medføre en vis aflastning af det kommunale  

 tilsyn med de almene boligorganisationer.
De kommunale mindreudgifter som  

 følge heraf er på grund af opgørelsesmæssige vanskeligheder ikke  

 kvantificeret.
 Det forudsættes, at kommunerne kompenseres for de angivne nettoudgifter  

 via en tilsvarende forhøjelse af det kommunale bloktilskud.
Det bemærkes, at der ikke er opnået enighed med de kommunale parter om de  

 kommunaløkonomiske konsekvenser af indførelsen af beboerklagenævn.
Dette  

 beror i høj grad på, at der har kunnet konstateres stor forskel med hensyn  

 til det antal sager, beboerklagenævnene skønnes at skulle behandle.
 Hvis det viser sig, at antallet af beboerklagenævnssager bliver væsentligt  

 større end skønnet ovenfor, vil boligministeren optage forhandlinger med  

 henblik på en forhøjelse af klagegebyret på 100 kr.
Da beboerklagenævnets kompetence efter forslaget også omfatter  

 husordenssager, vil boligklagenævnene i Københavns og Århus amt efter 1. juli  

 1998 ikke længere skulle behandle husordenssager i almene boligafdelinger i  

 de to amter.
Ved indførelsen af forsøgsordningen med boligklagenævn i  

 Københavns og Århus amt blev det samtidig fastsat, at ordningen skulle tages  

 op til revision i folketingsåret 1997-98. Som følge heraf er der ikke  

 budgetteret med udgifter til ordningen efter 1998. Det indebærer, at der ikke  

 vil blive tale om mindreudgifter vedrørende boligklagenævnene i forbindelse  

 med, at de nye beboerklagenævn overtager behandlingen af husordenssager.
Andre forslag Lovforslaget indeholder som nævnt under pkt.
IV ovenfor en række  

 forenklinger af gældende regler vedrørende betaling for varme og vand,  

 udgifter til fællesantenner m.v. samt lejernes råderet.
Hvad angår fællesantenner foreslås flere ændringer af de gældende regler,  

 der i dag bl.a. indebærer, at udlejer skal udarbejde et specificeret  

 antennebudget.
Efter den overgangsordning, som er i de gældende regler, skal  

 samtlige udgifter vedrørende fællesantenner med virkning fra 1. januar 1998  

 være skilt ud fra huslejen og overført til antennebudgettet.
Med forslaget indsættes der i loven en udtrykkelig hjemmel, som giver  

 udlejeren adgang til at kræve sine udgifter vedrørende antenneanlægget  

 refunderet hos lejerne.
Udgifterne vedrørende fællesantenneanlægget kan  

 således fortsat ikke indeholdes i lejen og vil som udgangspunkt være de  

 samme, som udlejer hidtil har opkrævet via antennebidraget.
Der kan ikke  

 opnås boligstøtte til disse udgifter.
 Samlet skønnes forslagene vedrørende betaling for varme og vand, udgifter  

 til fællesantenner m.v. samt lejernes råderet ikke at medføre nævneværdige  

 ændringer i de offentlige udgifter til individuel boligstøtte.
Erhvervsøkonomiske konsekvenser Lovforslaget skønnes ikke at have erhvervsøkonomiske konsekvenser.
Miljømæssige konsekvenser Lovforslaget skønnes ikke at have nævneværdige miljømæssige konsekvenser.
Forhold til EU-retten Forslaget indeholder ikke EU-retlige aspekter.
Bemærkninger til de enkelte bestemmelser Til § 1 Det foreslås i § 1, at loven skal gælde for leje af almene boliger, der  

 tilhører almene boligorganisationer, jf. lov om almene boliger.
 Endvidere foreslås, at loven tilsvarende skal gælde for almene  

 ældreboliger, der tilhører en kommune, en amtskommune eller en selvejende  

 institution.
 Forslaget vedrører således i modsætning til den gældende lejelov alene  

 leje af visse nærmere angivne typer af boliger.
 Omfattet af loven er herefter følgende boliger: almene familieboliger,  

 almene ungdomsboliger og almene ældreboliger, jf. §§ 3-5 i lov om almene  

 boliger m.v.
 Om overgangsspørgsmål vedrørende lejemål om almene boliger, der ikke var  

 almene ved lejemålets indgåelse, henvises til § 110 og bemærkningerne hertil.
Andre offentligt støttede boliger, som ikke er almene boliger, herunder  

 ungdomsboliger samt lette kollektivboliger, der ejes af selvejende  

 institutioner, foreslås ikke omfattet af loven.
Det samme gælder  

 ældreboliger, der ejes af selvejende institutioner, og hvortil der er meddelt  

 tilsagn før den 1. januar 1997.
De lejeforhold, som ikke er omfattet af loven, vil således i stedet falde  

 ind under den gældende lejelov.
I det omfang, der er fastsat særregler om de  

 pågældende boligtyper, f.eks. i lov om boligbyggeri, gælder disse regler dog  

 fortsat forud for lejeloven, jf. § 2 i lov om leje.
Under begrebet bolig hører også enkeltværelser, som ikke er en del af en  

 beboelseslejlighed.
Disse boliger vil i henhold til reglerne i lov om almene  

 boliger m.v. enten være mærkede som almene familieboliger, almene  

 ældreboliger eller almene ungdomsboliger.
I § 1, stk. 4, er begrebet enkeltværelse defineret som eet eller flere  

 beboelsesrum udlejet uden eget køkken.
Hensigten med denne bestemmelse er at  

 kodificere den afgrænsning mellem beboelseslejligheder og enkeltværelser, der  

 fremgår af gældende retspraksis.
Afgrænsningen har betydning, idet der efter  

 lovforslaget på visse områder gælder andre regler for værelser end for  

 lejligheder, f.eks. med hensyn til muligheden for at fortsætte lejemålet.
 Under begrebet almen bolig hører endvidere blandede lejemål, jf. også § 2.
Det foreslås, at den almene lejelov som udgangspunkt skal regulere alle  

 relevante elementer af lejeforholdet om almene boliger mellem lejer og  

 udlejer, således at de omfattede lejeforhold ikke samtidig skal være  

 reguleret af andre lejelove, jf. nærmere herom i de almindelige bemærkninger.  

 Lov om leje skal således ikke længere gælde for de lejeforhold, der er  

 omfattet af nærværende forslag.
Dette foreslås præciseret ved en senere  

 teknisk ændring af lejeloven.
På de områder, hvor der fastsættes ensartede  

 regler for almene og private boliger, fastsættes reglerne derfor i begge  

 regelsæt.
I de tilfælde, hvor lejeloven regulerer forhold, der ikke er  

 reguleret i nærværende lovforslag, bliver lejeloven således ikke  

 »tilbagefaldslov«, således som det er tilfældet i dag.
Det foreslås dog, at enkelte særregler for det lille antal blandede  

 lejemål (lejemål, der både omfatter beboelse og erhverv) i almene bebyggelser  

 fortsat skal være fastsat i andre lejelove.
Endvidere vil der i de tilfælde,  

 hvor ministeren gives bemyndigelse til at dispensere fra nærværende  

 lovforslags regler - f.eks. mht. vedligeholdelse af visse enkeltværelser -  

 være mulighed for i en bekendtgørelse at fastsætte særlige regler, herunder  

 også, at reglerne i lov om leje af private udlejningsboliger i stedet skal  

 gælde på det pågældende område.
Hvad angår afgrænsningen i forhold til lov om almene boliger m.v. henvises  

 til de almindelige bemærkninger.
Det følger heraf, at de regler, som  

 regulerer forholdet mellem udlejer og lejer, som altovervejende udgangspunkt  

 er medtaget i lejeloven for almene boliger, mens øvrige forhold, der  

 regulerer opførelsen og driften af almene boliger, forbliver i lov om almene  

 boliger m.v.
Det foreslås ved § 1, stk. 3, udtrykkeligt fastsat, at lovens regler ikke  

 gælder for fremleje af de ellers omfattede boliger - dvs. for retsforholdet  

 mellem lejer og fremlejetager - men alene i forholdet mellem lejer og  

 udlejer.
Derimod er der medtaget regler om lejerens ret til at fremleje det  

 lejede (den legale fremlejeret). Reglerne er fastsat i §§ 64-66. Heri  

 foreslås endvidere, at lejeren ikke i en aftale om fremleje kan betinge sig  

 en større husleje, end lejeren selv betaler.
 Fremlejeforholdet mellem lejer og fremlejetager vil - som hidtil - fuldt  

 ud være reguleret af lov om leje og - i de omfattede kommuner - tillige af  

 lov om midlertidig regulering af boligforholdene.
Til § 2 Det foreslås i § 2, stk. 1, fastslået, at loven finder anvendelse, når der  

 ved samme aftale er udlejet såvel en beboelseslejlighed eller evt. et  

 enkeltværelse til beboelse som lokaler til andet end beboelse.
 De pågældende lejemål benævnes i loven som blandede lejemål.
Dog foreslås, at lovens regler om lejefastsættelse og lejeregulering ikke  

 finder anvendelse for erhvervslokaler i blandede lejemål, hvis bolig og  

 erhverv ligger i hver sin fysiske enhed.
Lejefastsættelse og lejeregulering  

 for disse lokaler foreslås i stedet som hidtil omfattet af de gældende regler  

 om lejeregulering for erhvervslejemål.
Endvidere foreslås, at lejelovens  

 regler om erhvervsbeskyttelse ved opsigelse af visse lejemål også skal gælde  

 for blandede lejemål i almene bebyggelser, jf. § 86.
Det bemærkes, at en række bestemmelser i lovforslaget ikke finder  

 anvendelse på blandede lejemål.
Dette gælder f. eks. reglerne om bytte.
I § 2, stk. 2, er derfor foreslået, at en bolig og en garage udlejet ved  

 samme aftale - uanset bestemmelsen i stk. 1 om blandede lejemål - anses for  

 en almen bolig, der udelukkende er udlejet til beboelse.
Reglen er begrundet  

 med, at det ville være urimeligt, såfremt de pågældende lejere ikke i det  

 hele er stillet som lejere af rene beboelseslejemål.
 Den foreslåede bestemmelse tilsigter ikke nogen ændring af gældende  

 praksis med hensyn til, hvilke lokaler - som lofts- og kælderrum til  

 opbevaring, hobbylokaler m.v. - der kan være en del af en lejeaftale om en  

 beboelseslejlighed, uden at lejemålet af den grund betragtes som et blandet  

 lejemål.
Til § 3 I § 3 defineres betegnelserne »udlejer« og »lejer«.
Udlejer efter denne lov er herefter almene boligorganisationer, kommuner,  

 amtskommuner og selvejende institutioner, medens lejeren er den person, som  

 har indgået lejeaftalen med udlejeren.
Det bemærkes, at begrebet  

 »lejere« også omfatter andelshavere - det vil sige medlemmer af  

 almene andelsboligorganisationer.
Det foreslås præciseret, at udlejeren skal udøve sine rettigheder og  

 forpligtelser efter denne lov i overensstemmelse med de gældende regler om  

 beboerdemokrati.
Disse regler findes i kapitel 1 og 2 i lov om almene boliger  

 m.v. og i de forskrifter, der er udstedt i henhold til loven.
Udlejer skal  

 herefter administrere i overensstemmelse med de beslutninger, der er truffet  

 af de beboerdemokratiske organer, ligesom udlejer må sikre sig, at den  

 enkelte beslutning er truffet af det organ, som har kompetence til at træffe  

 den pågældende beslutning.
Det bemærkes i denne forbindelse, at det  

 kompetente organ i visse tilfælde kan delegere sin kompetence til et andet  

 organ.
 Det forhold, at udlejer skal følge de beboerdemokratiske regler, indebærer  

 bl.a., at der ikke kan varsles lejeforhøjelse som følge af stigende  

 driftsudgifter, førend driftsbudgettet, som viser, at lejeforhøjelser er  

 nødvendige for at opnå balance mellem indtægter og udgifter, er godkendt på  

 et afdelingsmøde eller ved urafstemning.
Til § 4 Ved § 4, stk. 1, foreslås, at lov om leje af almene boliger - i modsætning  

 til den gældende lejelov - som udgangspunkt skal være ufravigelig.
Det  

 foreslås således, at lovens bestemmelser kun kan fraviges i lejeaftalen, når  

 dette udtrykkeligt er fastsat i loven.
Ufravigeligheden foreslås at gælde,  

 uanset om der er tale om fravigelser til fordel for den enkelte lejer eller  

 for udlejer.
Der kan således kun aftales fravigelser fra loven, når det  

 fremgår af de enkelte bestemmelser.
Vedrørende overgangsregler for lejemål  

 indgået før lovens ikrafttræden henvises til overgangsbestemmelsen i § 110 og  

 bemærkningerne hertil.
I § 4, stk. 2, foreslås, at lovens almindelige vilkår gælder, medmindre  

 andet er aftalt.
Loven er således udfyldende i forhold til lejeaftalen.
Den foreslåede § 4, stk. 2, svarer i det væsentlige til den gældende  

 lejelovs § 4, stk. 2. Det har i praksis givet anledning til problemer med  

 fortolkning af lejeaftaler, at der efter lejelovens § 4, stk. 2, gælder en  

 speciel regel om, at fravigelse af lejerens retsstilling til skade for  

 lejeren i forhold til retsstillingen efter loven skal være  

 »udtrykkelig«.
Det foreslås derfor, at kravet om, at aftalen  

 udtrykkeligt skal tage stilling til en fravigelse af lejelovgivningens  

 regler, ophæves.
Herefter vil det bero på en fortolkning af aftalen efter  

 almindelige fortolkningsregler, om der i et konkret tilfælde er aftalt en  

 fravigelse.
Den foreslåede bestemmelse svarer til bl.a. købelovens,  

 forsikringsaftalelovens og kommissionslovens bestemmelser.
Til kapitel 2 Til § 5 Ved § 5, stk. 1, foreslås, at en lejeaftale om en almen bolig skal være  

 skriftlig.
Mundtlige lejeaftaler anvendes i praksis heller ikke i dag i  

 alment byggeri.
I stk. 2 foreslås, at udlejeren forpligtes til at oplyse om udgifter, som  

 lejeren skal betale til udlejeren ved siden af lejen.
Udgiftsarterne skal  

 specificeres.
Som eksempel på sådanne udgifter kan nævnes betaling til  

 udlejer for varme og vand og betaling til udlejer for tilslutning til  

 fællesantenneanlæg eller anden forsyning med antennesignaler, som udlejeren  

 leverer.
 Udover udgiftens art skal ligeledes udgiftstørrelsen oplyses, når der er  

 tale om udgifter, der er omfattet af stk. 2. Er den aktuelle størrelse af  

 udgiften ikke kendt på tidspunktet for lejeaftalens indgåelse, skal den  

 anslåede størrelse oplyses.
Ligeledes foreslås det i stk. 3, at udlejeren skal oplyse om andre  

 udgiftsarter, som udlejeren har kendskab til, at lejeren skal betale ved  

 siden af lejen.
Af sådanne mulige udgiftsarter kan nævnes individuel betaling  

 for forbrugsposter som el, gas, vand og varme.
 Udlejeren skal alene oplyse om arten af sådanne udgifter, der omhandles i  

 stk. 3, men ikke om størrelsen af de beløb, som opkræves.
 Hvis lejeren ikke får de nævnte oplysninger, der kan have væsentlig  

 betydning for lejerens samlede boligudgifter, kan lejeren hæve lejeaftalen og  

 evt. kræve erstatning for tab i forbindelse hermed efter dansk rets  

 almindelige erstatningsprincipper, hvis udlejers tilsidesættelse må anses for  

 en væsentlig misligholdelse, eller udlejer har handlet svigagtigt.
 I § 5, stk. 4, foreslås, at udlejeren i forbindelse med udlejningen skal  

 foranledige, at vedligeholdelsesreglement samt afdelingens husorden udleveres  

 til lejeren.
Til § 6 Der foreslås som efter den gældende lejelov ikke noget krav om anvendelse  

 af blanketter ved indgåelse af lejeaftaler.
I det almene byggeri anvendes  

 autoriserede kontraktsblanketter imidlertid i praksis som altovervejende  

 hovedregel.
I § 6 foreslås at fastlægge, hvad der i loven forstås ved en blanket.  

 Begrebet omfatter ikke alene selve den aftale, der indgås om lejemålet forud  

 for indflytningen, men også tillæg til aftalen.
Tillæg forudsættes at være  

 omfattet af blanketbegrebet, uanset om de udfærdiges samtidig med indgåelsen  

 af lejeaftalen eller senere.
 Den foreslåede bestemmelse i stk. 1 er en kodifikation af retspraksis.
Det klare eksempel på en blanket er en standardkontrakt, hvor teksten er  

 fortrykt, og hvor kontrakten kun ved udfyldning af felter er  

 individualiseret.
Det er foreslået, at andre kontrakter, der som en fortrykt  

 standardkontrakt fremtræder som en kontrakt med generelle vilkår for  

 lejeaftaler i ejendommen, ligeledes skal betragtes som en blanket i lovens  

 forstand.
 Heroverfor kan nævnes kontrakter, der er udskrevet på et  

 tekstbehandlingsanlæg, og hvor det ikke umiddelbart kan fastslås, om der er  

 tale om standardvilkår for lejerne i den pågældende ejendom.
Ved afgørelsen af, om der er tale om en blanket, må der derfor tages  

 udgangspunkt i, hvorledes aftalen fremtræder for lejeren.
Fremtræder  

 lejeaftalen således ikke for lejeren som individuelt udarbejdet til det  

 konkrete lejeforhold, foreligger der en blanket, som er underkastet  

 bestemmelserne i det foreslåede stk. 2.
 Det vil således i relation til, om der er tale om en blanket, være uden  

 betydning, at lejeaftalen er produceret på et tekstbehandlingsanlæg, således  

 at denne frembringelsesmåde ikke i sig selv indicerer, at der er tale om en  

 blanket.
Det foreslås, at autorisation af blanketter til alment boligbyggeri sker  

 efter forhandling med landsomfattende organisationer af udlejere af alment  

 boligbyggeri og landsomfattende organisationer af lejere, der repræsenterer  

 lejere af alment boligbyggeri Da der har været rejst tvivl om, hvorvidt boligministeren er berettiget  

 til at tilbagekalde en autorisation af en blanket i forbindelse med  

 autorisation af en senere blanket, foreslås det præciseret i loven, at  

 ministeren er berettiget hertil.
 Anvendes en blanket, der ikke er autoriseret, ses der bort fra enhver  

 fravigelse af loven, dvs. også fravigelser af fravigelige bestemmelser, hvis  

 fravigelsen er til skade for lejeren.
 Bestemmelsen i stk. 3 svarer til den gældende lejelovs § 5, stk. 1.
Til § 7 Den foreslåede bestemmelse om dusør svarer til den gældende lejelovs § 6.  

 Dog foreslås angivet i bestemmelsen, at udlejere af almene boliger - uanset  

 det generelle forbud mod dusør - kan opkræve gebyrer, der er tilladt efter  

 anden lovgivning, herunder gebyr for administration af ventelister efter § 51  

 i lov om almene boliger m.v.
Til § 8 Bestemmelsen svarer i det væsentlige til den gældende lejelovs § 7,  

 hvorefter lejerens rettigheder efter loven er beskyttet mod godtroende  

 omsætningserhververe og retsforfølgende kreditorer uden tinglysning, og  

 hvorefter lejeren har ret til at kræve tinglysning af en aftale om  

 videregående rettigheder i lejeforholdet.
 Som eksempel på en rettighed, som ikke skal tinglyses, kan nævnes lejerens  

 legale råderet og den hertil knyttede ret til godtgørelse for de afholdte  

 udgifter, jf. § 39. Indgår parterne aftale om, at lejeren - mod godtgørelse -  

 udfører forbedringsarbejder, som ikke er omfattet af den legale råderet, jf.  

 § 40, kan lejeren forlange aftalen tinglyst, da der her er tale om en  

 videregående rettighed.
Som et andet eksempel på en rettighed, som ikke skal tinglyses, kan nævnes  

 lejerens ret til at få tilbagebetalt beboerindskuddet ved fraflytning.
Dette  

 gælder uanset indskuddets størrelse.
Efter den gældende bestemmelse er aftaler om forudbetaling af leje,  

 indskud, depositum el. lign., ligeledes gyldige mod enhver uden tinglysning,  

 når disse beløb tilsammen ikke overstiger et halvt års leje.
Da der efter  

 forslaget ikke kan indgås aftale om, at lejeren betaler mere i forudbetalt  

 leje og depositum end hvad der svarer til 6 måneders leje, bliver  

 bestemmelsen om, at aftalen kun er gyldig uden tinglysning, hvis beløbet ikke  

 overstiger et halvt års leje, overflødig i disse situationer, og derfor er  

 denne bestemmelse ikke medtaget.
Til kapitel 3 Bestemmelserne svarer i det væsentlige til § 45 i lov om almene boliger  

 m.v. samt til de gældende administrative forskrifter på området.
 Der er som konsekvens af forslaget i § 55, stk. 1, ikke medtaget en  

 bestemmelse svarende til § 45, stk. 6, i lov om almene boliger m.v.  

 (forhøjelse af a conto-varmebidrag).
Til § 9 Af forslagets § 9, stk. 1, fremgår, at den samlede leje for en afdelings  

 boliger og lokaler til enhver tid skal være fastsat således, at den giver  

 afdelingen mulighed for af sine indtægter at afholde de udgifter, der er  

 forbundet med driften, herunder udgifter til foreskrevne bidrag og  

 henlæggelser o.lign. i henhold til reglerne i lov om almene boliger m.v.
 Hermed opretholdes det balancelejeprincip, som i dag gælder for  

 alle kategorier af almene boliger.
 Det bemærkes, at de udgiftskomponenter - herunder bidrag og henlæggelser -  

 m.v., der indgår i huslejen, fortsat reguleres af bestemmelser i lov om  

 almene boliger m.v. samt af de administrative regler, der er udstedt med  

 hjemmel i den nævnte lov.
 I § 9, stk. 2, fastslås, at lejen for en afdelings boliger fastsættes  

 efter deres indbyrdes brugsværdi.
Endvidere opretholdes i forslagets § 9, stk. 3, de gældende bestemmelser  

 om kommunal godkendelse af huslejen og fordelingen heraf på lejemålene ved en  

 afdelings ibrugtagning.
Det er i denne forbindelse forudsat, at  

 kommunalbestyrelsen påser overholdelsen af reglerne i såvel stk. 1, som stk.  

 2. Når kommunalbestyrelsen ikke alene skal godkende selve balancelejen, men  

 også fordelingen på de enkelte lejemål i forbindelse med ibrugtagningen, er  

 hensigten hermed at forebygge konflikter beboerne indbyrdes om eventuelle  

 forskelle i huslejeniveauer.
Kommunalbestyrelsen træffer afgørelsen bl.a. på  

 baggrund af de oplysninger, som den er i besiddelse af i forbindelse med dens  

 behandling af byggesagen.
 I § 9, stk. 4, er fastsat, at senere ændringer i lejefordelingen ligeledes  

 skal godkendes af kommunalbestyrelsen.
Til § 10 Af § 10, stk. 1, fremgår, at lejeforhøjelser, der er nødvendige til  

 opfyldelse af kravet i § 9, stk. 1, (balancelejen) samt lejeforhøjelser, der  

 er en følge af ændret lejefordeling, kan gennemføres med 3 måneders varsel.  

 Udgifter til forbedringer indgår på lige fod med andre udgifter i  

 balancelejen, og lejeforhøjelser som følge heraf skal derfor ligeledes  

 varsles med 3 måneders varsel.
Det omtalte svarer til de gældende regler på  

 området.
Dog har man ikke fundet det hensigtsmæssigt at opretholde den  

 særlige regel om, at der i lejeaftalen kan tages forbehold om 1 måneds  

 varsel.
Det foreslås endvidere i bestemmelsen, at lejeren - i tilfælde af, at  

 huslejeforhøjelsen er sket med for kort varsel - først er forpligtet til at  

 betale forhøjelsen fra det tidspunkt, hvor et korrekt afgivet varsel ville  

 have haft virkning.
 Kommunalbestyrelsen skal som udgangspunkt ikke godkende lejeforhøjelser,  

 som er nødvendige for at sikre en balanceleje.
 Kommunalbestyrelsen skal dog godkende lejeforhøjelser som følge af  

 forbedringsarbejder, jf. § 10, stk. 3. Dette svarer ligeledes til de gældende  

 regler.
I § 10, stk. 5, er fastsat regler, som stiller krav til  

 varslingsskrivelsen.
Det fremgår bl.a. af bestemmelsen, at forhøjelse af  

 lejen skal varsles skriftligt over for den enkelte lejer med det omtalte  

 varsel på 3 måneder og indeholde oplysning om forhøjelsens beregning, grunden  

 til forhøjelsen og forhøjelsens størrelse angivet i kroner pr. måned.
Bliver udlejeren bekendt med, at varslingsskrivelsen ikke opfylder disse  

 krav, skal udlejeren ifølge § 10, stk. 6, hurtigst muligt skriftligt  

 orientere samtlige berørte lejere herom.
Orienteringen skal samtidig  

 indeholde de krævede oplysninger.
Hvis forhøjelsen er sket med for kort  

 varsel, skal lejerne oplyses om virkningen heraf i udlejerens  

 berigtigelsesskrivelse.
Lejeforhøjelser som følge af moderniserings- og  

 forbedringsarbejder kan som hidtil først varsles til ikrafttræden fra  

 tidspunktet for ibrugtagelsen.
Endelig fremgår det af bestemmelsen, at  

 udlejeren kan tage de nødvendige forbehold om kommunalbestyrelsens  

 godkendelse.
Den foreslåede regel i § 10, stk. 6, indebærer, at der ikke længere er  

 forbundet ugyldighedsvirkninger med en tilsidesættelse af krav til  

 varslingsskrivelsens indhold.
Baggrunden herfor er bl.a.  

 balancelejeprincippet i det almene byggeri samt ikke mindst det forhold, at  

 det normalt er beboerne selv, som i kraft af beboerdemokratiet har truffet  

 afgørelse om de forhold, der udløser huslejeforhøjelsen.
Udlejeren bliver dog  

 som omtalt i bestemmelsen forpligtet til at berigtige manglende eller  

 utilstrækkelige oplysninger i en skrivelse - som således ikke er en ny  

 varslingsskrivelse - til samtlige berørte lejere.
De ovenfor nævnte krav til indholdet af varslingsskrivelsen gælder også  

 varslinger af huslejeforhøjelser, som skyldes stigninger i skatter og  

 afgifter o.lign.
Det bemærkes i denne forbindelse, at der i et forslag til  

 lov om ændring af lov om almene boliger m.v. søges tilvejebragt hjemmel til,  

 at udlejer kan varsle disse forhøjelser uden en særskilt godkendelse på et  

 afdelingsmøde.
 I § 10, stk. 7, er gentaget den hidtil gældende regel om, at  

 kommunalbestyrelsen, hvor forholdene gør det påkrævet, kan påbyde forhøjelse  

 eller nedsættelse af lejen.
Til § 11 Af § 11 fremgår, at kommunalbestyrelsens afgørelser om huslejens størrelse  

 og fordeling ikke kan indbringes for anden administrativ myndighed.
Det  

 følger heraf - og i øvrigt også af den foreslåede § 12 - at de pågældende  

 afgørelser ikke kan indbringes for beboerklagenævnet.
Til § 12 Endelig er der i § 12 som en ny regel fastsat, at beboerklagenævnet afgør  

 uenighed om, hvorvidt et varsel om huslejeforhøjelser er i overensstemmelse  

 med gældende regler, jf. § 10, stk. 1 og 5. Nævnet kan herunder pålægge  

 udlejer at informere de berørte lejere om virkningen af, at en  

 huslejeforhøjelse er varslet med for kort varsel samt at berigtige manglende  

 eller ufuldstændige oplysninger i en varslingsskrivelse.
Til § 13 I bestemmelsen foreslås, at boligministeren kan fastsætte nærmere regler  

 om de forhold, der er omtalt i §§ 9-12.
Til kapitel 4 Det foreslås af hensyn til brugerne, at loven skal indeholde et særskilt  

 kapitel om lejerens indflytning således, at reglerne herom udskilles fra  

 reglerne om mangler ved lejemålet i øvrigt.
 Bestemmelserne i kapitlet om indflytning svarer i det væsentlige til § 9,  

 stk. 1, 1. pkt., samt § 14 i den hidtidige lejelov.
Til § 14 Ved § 14 er foreslået, at udlejeren som efter den gældende lejelovs § 9,  

 stk. 1, 1. pkt., skal stille det lejede til lejerens rådighed i god og  

 forsvarlig stand fra det aftalte tidspunkt for lejeforholdets begyndelse.  

 Afdelingens vedligeholdelsesreglement skal indeholde en nærmere beskrivelse  

 af den standard, boligerne skal have ved overtagelsen.
Lejeren skal ved  

 lejeaftalens indgåelse have udleveret et eksemplar af reglementet, jf.  

 forslagets § 5, stk. 4.
Det foreslås endvidere, at der indføres en pligt for udlejeren til at  

 udarbejde indflytningsrapporter.
Hensigten hermed er at sikre dokumentation  

 for det lejedes tilstand ved indflytningen.
Udarbejdelsen skal ske i  

 samarbejde med lejeren, således at lejeren indkaldes til deltagelse i et  

 indflytningssyn.
 Rapporten skal underskrives af begge parter, og det kan eventuelt fremgå,  

 på hvilke områder parterne ikke er enige om tilstanden.
 Manglende udarbejdelse af indflytningsrapport vil efter omstændighederne  

 kunne indebære processuel skadevirkning for udlejeren.
Til § 15 Den foreslåede bestemmelse svarer fuldt ud til de gældende regler i  

 lejelovens § 14 om lejerens adgang til at påberåbe sig mangler ved  

 indflytning.
Mangler skal efter bestemmelsen som udgangspunkt gøres gældende over for  

 udlejeren inden for 2 uger.
Hvis lejeren sidder denne frist overhørig, mister  

 lejeren efter retspraksis retten til at gøre de mangelsbeføjelser gældende,  

 som er anført i §§ 18-20. Overskridelse af fristen indebærer ikke, at lejeren  

 mister sin ret til at kræve manglen udbedret i overensstemmelse med det  

 aftalte (naturalopfyldelse).
Til § 16 Det foreslås, at beboerklagenævnet skal kunne tage stilling til  

 spørgsmålet om udlejers opfyldelse af pligten til at stille det lejede til  

 rådighed i den stand, der kræves efter retsforholdet, herunder  

 vedligeholdelsesreglementet for afdelingen.
Der gælder ingen frist for indbringelse af sager om mangler ved  

 lejeforholdets begyndelse.
Tvister om sådanne forhold skal indbringes for  

 beboerklagenævnet, inden de eventuelt senere indbringes for boligretten, jf.  

 § 107. Beboerklagenævnet kan træffe beslutning om, at udlejer skal udbedre en  

 mangel.
Til kapitel 5 Bestemmelserne svarer til den gældende lejelovs bestemmelser om mangler,  

 idet lejelovens regler om lejerens indflytning dog som ovenfor anført af  

 hensyn til overskueligheden er foreslået placeret i et særskilt kapitel 4.  

 Nærværende kapitel svarer til §§ 10-13 og 15-17 om mangler i den gældende  

 lejelov.
De anvendte begreber og principper svarer til dansk rets almindelige  

 mangelsprincipper.
 Det bemærkes i denne forbindelse, at beboerklagenævnet er kompetent for så  

 vidt angår krav om udbedring af mangler, jf. kapitel 4 og kapitel 6.  

 Beboerklagenævnet kan på grundlag af reglerne i ovennævnte kapitler således  

 tage stilling til sager vedrørende såvel mangler, som består på  

 indflytningstidspunktet, som sager vedrørende mangler, der opstår i  

 lejeperioden.
Nærværende kapitel har dermed ingen betydning i relation til  

 beboerklagenævnets adgang til at afgøre sager om udbedring af mangler, idet  

 reglerne alene vedrører lejerens adgang til at gøre mangelsbeføjelserne  

 gældende, det vil sige krav om ophævelse af lejeaftalen, forholdsmæssigt  

 afslag i lejen og erstatning.
Sådanne sager kan som hidtil indbringes for  

 boligretten.
Til § 17 Den foreslåede bestemmelse svarer til den gældende lejelovs § 10.
Til §§ 18-20 Bestemmelserne svarer fuldt ud til den gældende lejelovs §§ 11-13. Dog er  

 udtrykket »kulde« udgået af § 18 i forhold til den gældende  

 bestemmelse.
Baggrunden herfor er, at der i dag næppe findes centrale  

 køleanlæg.
Til § 21 Bestemmelsen - som svarer til lejelovens § 15 - tager navnlig sigte på  

 blandede lejemål.
Til §§ 22 og 23 Bestemmelserne svarer fuldt ud til lejelovens §§ 16 og 17.
Til kapitel 6 Bestemmelserne svarer i det væsentlige til reglerne i lejelovens § 19,  

 stk. 1 og 3, og § 20 samt til §§ 65-67 og § 75 i lov om almene boliger m.v.
Til § 24 I forslaget præciseres i § 24, at pligten til udvendig  

 vedligeholdelse som altovervejende hovedregel påhviler udlejeren.
Lejeren har dog ifølge forslagets § 24, stk. 3, pligt til - medmindre  

 andet er aftalt - i lejeperioden at foretage vedligeholdelse og nødvendig  

 fornyelse af låse og nøgler.
Det er en nydannelse i forhold til gældende  

 regler, at der foreslås aftalefrihed med hensyn til pligten til at  

 vedligeholde låse og nøgler.
Det er ligeledes nyt, når det foreslås, at  

 vedligeholdelsespligten vedrørende låse som udgangspunkt påhviler lejer.  

 Ændringerne foreslås gennemført med det formål at skabe overensstemmelse med  

 reglerne på det private udlejningsområde.
 Herudover er i § 24, stk. 4, som en nydannelse foreslået, at der i et  

 vedligeholdelsesreglement kan fastsættes bestemmelser om, at lejeren  

 overtager udlejerens pligt til at vedligeholde og renholde visse nærmere  

 angivne adgangs- og opholdsarealer i umiddelbar tilknytning til boligen, samt  

 til at vedligeholde og renholde udvendigt træværk o.lign.
Det er i dag ikke ualmindeligt navnlig i tæt-lavt byggeri, at dele af  

 udlejers udvendige vedligeholdelsespligt er overtaget af lejeren.
Der tænkes  

 derfor fortrinsvis på tæt-lavt byggeri, men bestemmelsen vil dog også kunne  

 finde anvendelse på f.eks. stuelejligheder med have eller terrasse i  

 etagebyggeri.
 Som eksempler på vedligeholdelsesarbejder, der er omfattet af  

 bestemmelsen, kan nævnes renholdelse, herunder snerydning af adgangsveje,  

 vedligeholdelse af haver, maling af hegn i skel, skure, garager og carporte  

 m.v.
 Hvis der ikke er fastsat sådanne bestemmelser i  

 vedligeholdelsesreglementet, kan udlejer indgå aftale med den enkelte lejer  

 om, at lejeren overtager den nævnte forpligtelse.
Udlejer kan således kun indgå individuelle aftaler, hvis  

 vedligeholdelsesreglementet intet indeholder om lejers overtagelse af den  

 omtalte vedligeholdelsesforpligtelse.
Det skal understreges, at dette ikke er  

 til hinder for, at der i vedligeholdelsesreglementet fastsættes bestemmelser,  

 som giver udlejeren mulighed for at fravige eller supplere de nævnte regler i  

 reglementet ved aftaler med enkelte lejere.
Reglen forudsætter, at der tages de fornødne individuelle hensyn til  

 lejere, der kan have svært ved at opfylde denne forpligtelse, f.eks. ældre og  

 personer med handicap.
Der bør ved udformningen af reglerne i  

 vedligeholdelsesreglementet - samt ikke mindst ved den praktiske  

 administration af disse - tages særligt højde herfor.
Det forudsættes endvidere, at der i lejefastsættelsen for de lejere, der  

 herved enten får en større eller mindre vedligeholdelsesforpligtelse end  

 afdelingens øvrige lejere, tages højde herfor.
Uenigheder om  

 huslejekonsekvenserne for den enkelte lejer afgøres i givet fald af  

 kommunalbestyrelsen som tilsynsmyndighed.
Reglen skal i øvrigt ses i sammenhæng med reglerne om beboernes  

 individuelle råderet.
Reglen vil ligesom råderetsreglerne kunne medvirke til  

 at styrke lejernes følelse af ansvar over for det nære bomiljø.
 Hertil kommer, at der vil kunne opnås besparelser på afdelingens  

 driftsudgifter som følge af de nævnte aftaler, og dermed en lavere husleje.
Til § 25 Pligten til indvendig vedligeholdelse afhænger som hidtil af,  

 hvilken vedligeholdelsesmodel udlejeren har valgt.
Der kan vælges mellem to  

 ordninger, jf. forslagets § 25, stk. 1. De to ordninger svarer til de  

 hidtidige »A- og B-ordninger«.
I almene boligorganisationer og i selvejende institutioner, som ejer  

 almene ældreboliger, træffes udlejerens beslutning om, hvilken  

 vedligeholdelsesmodel, der skal gælde, af den øverste myndighed.
Der vil  

 blive fastsat nærmere regler herom i en bekendtgørelse.
I bekendtgørelsen vil  

 endvidere blive åbnet mulighed for, at den øverste myndighed kan beslutte at  

 delegere kompetencen til bestyrelsen eller til de beboerdemokratiske organer.  

 Hvad angår boliger, der tilhører en kommune eller en amtskommune, vil  

 beslutningen skulle træffes af kommunalbestyrelsen eller af amtsrådet.
 Det foreslås endvidere præciseret, at der kan fastsættes forskellige  

 regler for de forskellige boligtyper i den enkelte afdeling.
 Den hidtidige bestemmelse om, at ændring af den vedtagne  

 vedligeholdelsesordning tidligst kan ske, når ordningen har været i kraft i 5  

 år, foreslås ophævet, da det ikke kan udelukkes, at der kan være tilfælde,  

 hvor det er hensigtsmæssigt at ændre en vedtaget ordning, inden der er gået 5  

 år.
I forslagets § 25, stk. 2, er præciseret, at udlejeren skal udarbejde et  

 vedligeholdelsesreglement, hvoraf det fremgår, hvilken  

 vedligeholdelsesordning, der gælder for boligerne.  

 Vedligeholdelsesreglementet skal endvidere indeholde nærmere regler om  

 vedligeholdelse i boperioden og istandsættelse ved fraflytning, når  

 henholdsvis § 26 og § 27 finder anvendelse.
Endelig skal  

 vedligeholdelsesreglementet indeholde en nærmere beskrivelse af den standard,  

 som boligerne skal have ved overtagelsen.
Vedligeholdelsesreglementet gælder  

 for samtlige lejere uanset eventuelle modstående kontraktsbestemmelser.
 Lejeren skal ved lejeaftalens indgåelse have udleveret et eksemplar af  

 reglementet, jf. forslagets § 5, stk. 4.
 Lejeren skal som hidtil afholde samtlige udgifter som følge af  

 misligholdelse, hvorved det lejede er forringet eller skadet som følge af  

 fejlagtig vedligeholdelse eller uforsvarlig adfærd, jf. § 25, stk. 4. Dette  

 gælder, uanset hvilken vedligeholdelsesordning boligorganisationen har valgt.
Til §§ 26 og 27 Forslagene svarer til bestemmelserne i §§ 66 og 67 i lov om almene boliger  

 m.v.
Der kan som hidtil vælges mellem to vedligeholdelsesordninger, jf. § 25,  

 stk. 1. Efter § 26 påhviler vedligeholdelsespligten lejeren, og efter § 27  

 påhviler vedligeholdelsespligten udlejeren.
Til § 28 Det foreslås, at udlejer kan bestemme, at visse vedligeholdelsesarbejder,  

 der er omfattet af lejerens vedligeholdelsespligt, jf. § 26, stk. 1, skal  

 udføres som turnusarbejder.
Udgiften til disse arbejder afholdes af udlejer.  

 Reglerne svarer til de hidtil gældende bestemmelser på området.
 Det bemærkes endvidere, at udlejer som hidtil vil kunne bestemme, at visse  

 vedligeholdelsesarbejder, der er omfattet af udlejerens  

 vedligeholdelsespligt, jf. § 27, stk.1, skal udføres af udlejer som  

 turnusarbejder.
Til § 29 I bestemmelsen er som noget nyt foreslået, at beboerklagenævnet kan afgøre  

 uenighed om lejers pligt til vedligeholdelse m.v., herunder om den udvendige  

 vedligeholdelsesforpligtelse, som påhviler lejeren.
Til § 30 Det foreslås som noget nyt, at nævnet afgør uenighed om udlejerens pligt  

 til vedligeholdelse, herunder sager om udbedring af mangler, som opstår i  

 lejeperioden.
 Nævnets kompetence omfatter udlejerens pligt til indvendig  

 vedligeholdelse.
Derimod omfatter kompetencen ikke udlejerens pligt til udvendig  

 vedligeholdelse, bortset fra udvendige vedligeholdelsesarbejder i den enkelte  

 bolig eller i umiddelbar tilknytning til denne.
Med sidstnævnte arbejder  

 sigtes dels på vedligeholdelsesarbejder i boligen, som ikke falder ind under  

 begrebet indvendig vedligeholdelse, herunder udbedring af mangler, som opstår  

 under lejemålets beståen, dels på de vedligeholdesarbejder, som er beskrevet  

 i § 24, stk. 4. Der henvises i øvrigt til bemærkningerne nedenfor.
Beboerklagenævnet kan pålægge udlejeren at lade bestemte  

 vedligeholdelsesarbejder udføre.
Dette svarer til den kompetence, som  

 huslejenævnet i dag har på det private udlejningsområde i regulerede  

 kommuner.
 Hvad særligt angår fraflytningsager, vil beboerklagenævnet bl.a. kunne  

 tage stilling til følgende »konfliktpunkter«:
- omfanget af normalistandsættelsen (hvilke arbejder skal udføres), - spørgsmål om udlejerens overtagelse af normalistandsættelsen  

 (A-ordningen), - spørgsmålet om eventuel misligholdelse og omfanget heraf, - tilsidesættelse af formalia i forbindelse med syn og endelig afregning,  

 og - spørgsmålet om prisen for det udførte arbejde (regningens størrelse).
 Som led i sin virksomhed vil beboerklagenævnet kunne foretage besigtigelse  

 af den pågældende bolig såvel inden istandsættelsen udføres som efter  

 istandsættelsen.
Som omtalt er beboerklagenævnets kompetence ikke generelt foreslået at  

 omfatte udlejerens pligt vedrørende den udvendige vedligeholdelse - således  

 som det i dag er tilfældet for huslejenævnene på det private  

 udlejningsområde.
Baggrunden herfor er, at kommunalbestyrelsen efter reglerne  

 i lov om almene boliger fører et generelt tilsyn med ejendommens  

 vedligeholdelsestilstand.
Som led i dette tilsyn får kommunalbestyrelsen  

 løbende tilsendt de vedligeholdelsesplaner, som boligorganisationerne efter  

 gældende regler er forpligtede til at udarbejde.
De foreslåede regler giver imidlertid - som omtalt - beboerklagenævnet en  

 vis kompetence også med hensyn til den udvendige vedligeholdelse, nemlig i  

 forhold til særskilte forhold vedrørende det enkelte lejemål.
Hvis en udlejer  

 ikke efterkommer et pålæg fra beboerklagenævnet om at udføre visse  

 vedligeholdelsesarbejder, vil lejeren kunne anvende mangelsbeføjelserne i  

 kapitel 5. Lejeren har herunder mulighed for at udbedre manglen for udlejers  

 regning.
Til § 31 I § 31 er foreslået, at boligministeren kan fastsætte nærmere regler om de  

 i §§ 24-30 nævnte forhold.
Det er hensigten at udnytte denne bemyndigelse til  

 at fastsætte regler, der i det væsentlige svarer til de nugældende regler på  

 området.
Det er blandt andet hensigten at undtage visse enkeltværelser og  

 blandede lejemål fra reglerne om vedligeholdelse og istandsættelse, jf.  

 bemærkningerne til § 1.
Til kapitel 7 Kapitel 7 om udlejers adgang til det lejede svarer fuldt ud til den  

 gældende lejelovs kapitel IX.
 Som noget nyt foreslås dog, at beboerklagenævnet skal kunne fastsætte en  

 frist for færdiggørelse af arbejder i det lejede.
 Det bemærkes, at bestemmelsen i den gældende lejelovs § 62 om udlejers  

 adgang til at disponere over kælder- og loftsrum til installation af  

 varmeanlæg ikke foreslås videreført i nærværende lov, idet der ikke i noget  

 omfang af betydning antages at eksistere almene boliger uden centralvarme.
Til § 32 Bestemmelsen i § 32 om udlejers adgang til det lejede svarer til den  

 gældende lejelovs § 54.
Til § 33 Bestemmelsen i § 33 om varsling af iværksættelse af arbejder i det lejede  

 svarer til lejelovens § 55.
Til § 34 Bestemmelsens stk. 1 svarer til den gældende lejelovs § 56, hvorefter  

 udlejeren skal udføre arbejder i det lejede uden afbrydelse og med størst  

 mulig hensyntagen til lejeren.
Ved stk. 2 foreslås, at lejeren får mulighed for at indbringe spørgsmålet  

 om færdiggørelsen af arbejder i det lejede for beboerklagenævnet, hvis  

 lejeren finder, at arbejdet ikke udføres så hurtigt, som lejeren efter stk. 1  

 har krav på.
Beboerklagenævnet kan efter bestemmelsen fastsætte en frist for  

 færdiggørelse af arbejderne.
 Overholdes tidsfristen ikke, vil den kommunale tilsynsmyndighed efter  

 anmodning fra en lejer kunne gribe ind over for boligorganisationen på  

 baggrund af beboerklagenævnets afgørelse.
Til kapitel 8 Det foreslås, at alle bestemmelser, som vedrører lejerens ret til at  

 foretage ændringer i det lejede, samles i dette kapitel.
Kapitlet indeholder  

 således regler om lejerens ret til at foretage installationer (antenner m.v.)  

 i det lejede, lejerens ret til at udføre nærmere fastsatte  

 forbedringsarbejder mod godtgørelse (råderet) samt regler om, i hvilket  

 omfang udlejer kan tillade lejeren at udføre andre arbejder end de arbejder,  

 som er omfattet af råderetten.
 Der foreslås ingen ændringer i de gældende bestemmelser om lejerens  

 installationsret bortset fra antennebestemmelserne, der foreslås ændret som  

 følge af den teknologiske udvikling.
De gældende regler om den legale råderet i lov om almene boliger m.v. og i  

 driftsbekendtgørelsen (bekendtgørelse nr. 935 af 28. oktober 1996) - det vil  

 sige den ret, som følger umiddelbart af loven og bekendtgørelsen - foreslås  

 videreført uændret.
Dette gælder også de til råderetten knyttede regler om  

 godtgørelse og den efterfølgende lejers pligt til at betale for den tidligere  

 lejers forbedringer.
Herudover foreslås, at udlejer skal kunne tillade, at lejerne udfører  

 andre arbejder end de forbedringsarbejder, der er omfattet af den legale  

 råderet.
Disse tilladelser kan omfatte både forbedringsarbejder og  

 forandringer.
 Udlejerens tilladelser forudsættes givet under iagttagelse af de  

 beboerdemokratiske regler, jf. § 3.
 De eksisterende beboerdemokratiske regler på området videreføres, dog  

 således at der gives udlejer en vis handlefrihed med hensyn til aftaler om  

 arbejder i den enkelte lejers bolig, jf. nedenfor under bemærkningerne til §  

 40. Boligorganisationerne vil herefter kunne anlægge en fleksibel og liberal  

 praksis, således at lejerne får mulighed for at udføre flere arbejder end de  

 forbedringer, som de nu har ret til at udføre.
Til § 35 Bestemmelsen svarer til den gældende lejelovs § 29, stk. 1.
Til § 36 Den gældende § 29, stk. 2, i lejeloven om lejerens ret til at anbringe  

 radio- og fjernsynsantenne på ejendommen, har i stigende omfang givet  

 anledning til tvister.
Navnlig i ejendomme med lejere af forskellig etnisk  

 herkomst har der været rejst spørgsmål vedrørende rækkevidden af den gældende  

 bestemmelse, idet det ikke fremgår klart af denne, i hvilket omfang en  

 antenne anbragt ved udlejerens foranstaltning udelukker den enkelte lejers  

 adgang til at opsætte antenne, uanset hvilke programmer, der rent faktisk  

 fordeles i fællesantenneanlægget.
 Det må imidlertid lægges til grund, at der i befolkningen i dag er en stor  

 efterspørgsel efter tv-forsyning, som er tilpasset den enkeltes ønsker og  

 behov.
Det foreslås derfor, at lejeren - også selv om udlejeren leverer fælles  

 radio- og tv-signaler i ejendommen - får en ubetinget adgang til at opsætte  

 egne antenner på ejendommen efter udlejerens anvisning til modtagelse af  

 programmer, som udlejeren ikke leverer, medmindre udlejeren godtgør, at  

 anbringelsen vil være til ulempe for ejendommen eller dens beboere.
Udtrykket  

 »antenner« forudsættes også at omfatte parabolantenner.
Udlejer skal ikke fremover kunne kræve, at en eller flere lejere kun må  

 sætte en antenne op, såfremt opsætning sker i form af fællesantenneanlæg, jf.  

 den gældende bestemmelse i lejelovens § 29, stk. 2, hvorefter udlejeren kan  

 forlange, at opsætning af radio- og fjernsynsantenne skal ske i form af  

 fællesantenneanlæg, såfremt en lejer ønsker at anbringe en radio- eller  

 fjernsynsantenne på ejendommen.
Baggrunden for forslaget er dels, at begrebet  

 »fællesantenne« ikke længere er noget entydigt begreb, dels at det  

 kan forekomme urimeligt, at udlejer i princippet kan forlange etableret et  

 fællesantenneanlæg, som alt andet lige er dyrere end en individuel antenne,  

 selv om der ikke på tidspunktet for etableringen er andre lejere, som har  

 udtrykt ønske om at blive tilsluttet lejerens fællesantenneanlæg.
 For så vidt angår spørgsmålet vedrørende den nærmere placering af antennen  

 kan det være hensigtsmæssigt, at udlejer opstiller forskrifter herfor enten i  

 lejekontrakten eller i en husorden.
Udlejeren kan efter forslaget modsætte sig opsætningen af antennen,  

 såfremt udlejeren godtgør, at anbringelsen vil være til ulempe for ejendommen  

 eller dens beboere.
Som eksempler på saglige grunde kan f.eks. nævnes  

 ejendommens konstruktive forhold eller fredningsmæssige hensyn.
Udlejer vil  

 kunne modsætte sig opsætningen af antennen, såfremt denne indebærer en  

 overtrædelse af anden lovgivning, f.eks. planlovgivningen.
Udlejer vil  

 derimod ikke kunne nægte opsætning af en antenne ud fra æstetiske hensyn  

 alene, det vil sige, at udlejer ikke bare kan henvise til, at antennen vil  

 skæmme ejendommen.
For at sikre, at det er overladt til lejerens frie valg, om lejerens  

 individuelle program-forsyning skal etableres i form af opsætning af en  

 antenne eller ved fremføring af kabler, er det fundet nødvendigt, at det  

 præciseres i loven, at udlejeren skal give lejeren adgang til de rum eller  

 installationer i ejendommen, som er nødvendige for etablering af kabel-tv i  

 ejendommen.
Det bemærkes, at der ikke i gældende lovgivning er regler, som  

 sikrer lejeren denne adgang, og at der er forekommet eksempler på, at  

 udlejere har nægtet enkelte lejere adgang til de for installation af kabel-tv  

 nødvendige faciliteter.
Det foreslås endvidere, at flere lejere skal kunne beslutte at etablere  

 egen program-forsyning i form af et fællesantenneanlæg.
Udlejeren vil alene  

 kunne modsætte sig etableringen af anlægget af samme grunde som nævnt  

 ovenfor.
Lejerens adgang til at opsætte antenne eller etablere fællesantenneanlæg  

 forudsættes som nævnt at gælde, uanset om udlejer har etableret  

 fællesantenneanlæg eller kabel-tv i ejendommen, hvis udlejer ikke herved  

 leverer de programmer, som lejeren ønsker.
Lejeren kan imidlertid ikke  

 frigøre sig for forpligtelsen til at betale til udlejerens program-forsyning,  

 hvis lejeren vælger at etablere egen program-forsyning.
Lejeren må således  

 både betale for den program-forsyning, udlejeren stiller til rådighed, og for  

 egen program-forsyning.
 Det er ikke hensigten, at nogle lejeres etablering af et  

 fællesantenneanlæg i ejendommen skal medføre forpligtelser for udlejer,  

 hverken i form af en eventuel oplysningspligt over for nye lejere, eller i  

 form af administration.
I stk. 2 foreslås, at såfremt flere lejere uden udlejers deltagelse  

 etablerer et fællesantenneanlæg i ejendommen, kan udlejer forlange, at  

 fællesantenneanlægget skal etableres og drives af en antenneforening.
Udlejer  

 kan herved sikre sig, at der ikke opstår tvivl om, hvem udlejer med  

 frigørende virkning kan rette henvendelse til i spørgsmål angående antennen.
 Der er ingen nærmere regler om antenneforeninger i anden lovgivning.  

 Telestyrelsen har imidlertid udarbejdet et vejledende regelsæt vedrørende  

 etablering af en antenneforening m.v., som kan anbefales anvendt.
 Forlanger udlejer således, at der skal stiftes en antenneforening, følger  

 det af den foreslåede bestemmelse, at der skal vælges en bestyrelse for  

 foreningen, og at udlejer skal have et eksemplar af foreningens vedtægter.  

 Det vil være overladt til foreningen at fastlægge det nærmere indhold af  

 vedtægterne, dog skal disse som minimum indeholde bestemmelse om, at  

 antenneforeningen skal tegne en ansvars- og en kaskoforsikring, således at  

 udlejer sikres dækning for eventuelle udlæg som følge af skader m.v., som  

 forårsages af antennen.
Det foreslås endvidere, at udlejer kan sikre sig dækning for eventuelle  

 udgifter som følge af nedtagning af antennen, gennem antenneforeningens  

 indbetaling af et rimeligt depositum.
Hvad der skal forstås ved rimeligt, er  

 ikke muligt at fastlægge nærmere.
Størrelsen af beløbet vil afhænge blandt  

 andet af fællesantenneanlæggets karakter, og det findes derfor mest  

 hensigtsmæssigt, at udlejer - eventuelt efter at have rettet henvendelse til  

 leverandøren - ansætter beløbet skønsmæssigt.
Til § 37 Bestemmelsen om lejerens ret til at installere hjælpemidler efter  

 bistandslovens § 59, stk. 1, findes nu i den gældende lejelovs § 29, stk. 3.  

 Henvisningen til bistandsloven er ændret til en henvisning til lov om social  

 service.
Efter den gældende bestemmelse har lejeren ret til at installere  

 hjælpemidler, hvis kommunalbestyrelsen garanterer for betaling af  

 retableringsudgifter ved lejerens fraflytning.
Under hensyntagen til det  

 almene byggeris boligsociale forpligtelser vil det imidlertid i mange  

 tilfælde være rimeligt ikke at stille krav om retablering, og derfor foreslås  

 at ændre bestemmelsen, således at udlejer kan stille krav om  

 retablering og om, at kommunalbestyrelsen garanterer for betaling af  

 retableringsudgifterne.
Til § 38 Stk. 1 er alene ændret redaktionelt i forhold til den gældende lejelovs §  

 29, stk. 4.
 Som en konsekvens af udvidelsen af lejerens adgang til at opsætte antenner  

 m.v. foreslås det, at udlejeren sikres mulighed for at kræve, at lejeren i  

 tilfælde af fraflytning skal tage antennen ned og udbedre de eventuelle  

 huller eller andet, som har været forårsaget af opsætning af antennen.
Til § 39 Bestemmelsen omhandler den legale råderet.
Det foreslås, at lejere i almene boliger som hidtil skal have ret til at  

 foretage bestemte forbedringer af boligen og ret til ved fraflytning (inden  

 for en bestemt periode) at få økonomisk godtgørelse for de afholdte udgifter.  

 De arbejder, som lejeren har ret til at foretage, fremgår af  

 driftsbekendtgørelsen (positivlisten). Lejeren har herefter ret til at  

 foretage 1) energibesparende foranstaltninger, herunder efterisolering,  

 forsatsvinduer, termostatventiler og lignende, 2) andre ressourcebesparende foranstaltninger, f.eks. vandbesparende  

 foranstaltninger og lignende, 3) etablering, forbedring og renovering af bad, wc og køkkener samt  

 flytning, fjernelse og opsætning af skillevægge, som nødvendiggøres heraf, og 4) tekniske installationer, herunder el-installationer.
 Der er ikke planer om at ændre denne positivliste.
 De gældende regler i kapitel 5 i lov om almene boliger m.v. om godtgørelse  

 og den nye lejers pligt til at betale for den tidligere lejers  

 forbedringsarbejder foreslås videreført uændret.
Til § 40 Der er efter de gældende regler i kapitel 5 i lov om almene boliger m.v.  

 mulighed for, at afdelingsmødet kan beslutte, at lejerne i den pågældende  

 afdeling kan udføre andre forbedringsarbejder end de arbejder, som fremgår af  

 driftsbekendtgørelsen - både arbejder, som giver ret til godtgørelse, og  

 arbejder, som ikke giver ret til godtgørelse.
Det antages, at disse regler er  

 udtømmende for så vidt angår forbedringer, således at boligorganisationen  

 ikke kan give den enkelte lejer tillladelse til at udføre andre forbedringer  

 end de forbedringer, som er tilladt i den pågældende afdeling.
 Det foreslås i § 40, at udlejeren kan tillade, at lejeren udfører andre  

 arbejder end de forbedringsarbejder, der er omfattet af den legale råderet.  

 Ved »andre arbejder« forstås både forbedringer og forandringer.
 Om en ændring er en forbedring beror på, om ændringen generelt set forøger  

 det lejedes værdi.
 Bestemmelsen vil blive nærmere udmøntet i de administrative regler, som  

 fastsættes af boligministeren i henhold til bemyndigelsen i § 42, jf.  

 nedenfor.
Efter de regler, der fastsættes, vil afdelingsmødet fortsat have  

 kompetence til at træffe beslutning om de forbedringsarbejder, som den  

 enkelte lejer kan gennemføre.
Dog vil kompetencen - i modsætning til de  

 nuværende regler - alene komme til at gælde for forbedringsarbejder uden  

 for den pågældende lejers bolig . Som eksempel herpå kan nævnes  

 etablering af carporte, udhuse osv.
 Afdelingsmødet vil herudover få tillagt kompetence til at træffe  

 beslutning om forandringer uden for den enkelte lejers bolig.
 Har afdelingsmødet imidlertid ikke udnyttet denne kompetence, vil udlejer  

 - det vil i denne sammenhæng sige boligorganisationens ledelse - dog kunne  

 indgå aftaler om sådanne arbejder med de enkelte lejere.
 De regler, som fastsættes, vil endvidere indebære, at udlejer vil kunne  

 indgå aftale med den enkelte lejer om forbedringsarbejder og forandringer  

i den enkelte lejers bolig.
 Udlejeren vil dog kunne overlade til afdelingsmødet at fastsætte  

 retningslinjer for indgåelse af aftaler om forbedringsarbejder og  

 forandringer i den enkelte lejers bolig.
De arbejder, som vil kunne gennemføres efter den omtalte ordning (det vil  

 sige både arbejder, som gennemføres efter afdelingsmødets beslutning, og  

 arbejder, som gennemføres efter aftale med udlejer), vil skulle opfylde de  

 betingelser, der gælder for de arbejder, som er omfattet af den legale  

 råderet.
De skal således være rimelige og hensigtsmæssige, og de må ikke  

 fratage boligen dens karakter af almen bolig eller dens eventuelle karakter  

 af bolig, der er velegnet for ældre og personer med handicap.
Muligheden for at yde godtgørelse for afholdte forbedringsudgifter vil  

 blive opretholdt.
Godtgørelsen vil skulle ydes efter samme regler, som gælder  

 for de arbejder, der er omfattet af den legale råderet.
 I de situationer, hvor der ikke ydes godtgørelse, vil der fortsat kunne  

 kræves retablering ved fraflytning, og der vil blive fastsat regler om  

 sikkerhedsstillelse for opfyldelse af denne pligt.
 Boligorganisationen skal administrere den foreslåede ordning i  

 overensstemmelse med god forvaltningsskik, herunder lighedsgrundsætningen.  

 Dette indebærer, at lejerne i den enkelte afdeling som udgangspunkt skal  

 behandles ens, og at der kun kan forskelsbehandles, hvis der foreligger en  

 saglig begrundelse herfor.
Til § 41 Det foreslås, at tvister om lejerens rettigheder og  

forpligtelser  efter dette kapitel skal kunne indbringes for  

 beboerklagenævnet.
Bestemmelsen indebærer, at en lejer vil kunne rette  

 henvendelse til nævnet, hvis lejeren ønsker at gennemføre et bestemt arbejde,  

 som lejeren mener at have ret til at udføre, men som efter  

 boligorganisationens opfattelse ikke er omfattet af den legale installations-  

 og råderet.
En lejer, som har udnyttet sin råderet, og som efter § 39, stk.  

 2, får forhøjet lejen, fordi arbejderne medfører særlige  

 vedligeholdelsesudgifter, vil kunne indbringe en tvist om størrelsen af  

 lejeforhøjelsen.
En nyindflyttet lejer vil ligeledes kunne gå til  

 beboerklagenævnet, hvis den kontante betaling eller den lejeforhøjelse, som  

 udlejeren forlanger for arbejder udført af den tidligere lejer, efter den nye  

 lejers opfattelse er for høj.
Derimod foreslås nævnet ikke tillagt kompetence til at behandle tvister  

 vedrørende den i § 40 foreslåede ordning.
Nævnet kan således ikke tage  

 stilling til klager fra lejere, som får afslag på deres anmodning om at  

 gennemføre et bestemt arbejde, som ikke er omfattet af den legale råderet.  

 Hvis en lejer ikke får lov til at udføre samme arbejder som andre lejere i  

 afdelingen, vil en sådan lejer kunne klage til kommunen som tilsynsmyndighed,  

 der herefter kan pålægge boligorganisationen kun at forskelsbehandle lejerne,  

 hvis der er en saglig begrundelse herfor.
 Nævnets kompetence omfatter heller ikke tvister om fortolkningen af  

 indgåede aftaler.
Til § 42 Bestemmelsen svarer til § 75 i lov om almene boliger m.v.
Det foreslås  

 således, at ministeren bemyndiges til at fastsætte nærmere regler om  

 råderetten, herunder om den nye ordning, hvorefter udlejer kan tillade, at  

 den enkelte lejer foretager både forbedringer og forandringer.
Bemyndigelsen  

 tænkes tillige anvendt til at afgrænse anvendelsesområdet f.eks. i forhold  

 til blandede lejemål.
Til kapitel 9 Bestemmelserne svarer i det væsentlige til den gældende lejelovs § 32, §  

 33, stk. 1 og stk. 3-5, § 34 og § 35 og til §§ 71 og 72 i lov om almene  

 boliger m.v. med dertil knyttede administrative forskrifter.
Til § 43 Bestemmelsen svarer til den gældende lejelovs § 32.
Til § 44 Bestemmelsen svarer til den gældende lejelovs § 33, stk. 1, 3 og 5.
 Der er ikke i forslaget medtaget en bestemmelse svarende til lejelovens §  

 33, stk. 2, idet der ikke findes almene boliger, for hvilke lejen er beregnet  

 for en kortere periode end en måned.
I § 44, stk. 1, foreslås, at lejen betales månedsvis forud.
Der åbnes dog  

 mulighed for, at der ved indgåelse af lejemål, hvor der ikke opkræves et  

 beboerindskud - jf. bemærkningerne til § 46 nedenfor - kan aftales, at  

 lejeren betaler leje for en længere periode ad gangen, dog maksimalt for en  

 periode på 3 måneder.
Af stk. 3, 1. pkt., fremgår, som efter den gældende lejelovs § 33, stk. 5,  

 at udlejer som udgangspunkt ikke kan kræve leje for nogen periode efter  

 lejemålets ophør.
Hvis en lejer har en pligt til at istandsætte ved  

 fraflytning, og hvis lejeren ikke afleverer det lejede kontraktmæssigt  

 istandsat ved lejemålets udløb, har udlejer imidlertid efter gældende praksis  

 mulighed for at kræve erstatning for lejetab i istandsættelsesperioden.
I praksis antages på denne baggrund, at det, når lejeren har en  

 istandsættelsesforpligtelse ved fraflytning, kan aftales ved lejemålets  

 indgåelse, at lejer skal fraflytte op til 14 dage før lejemålets ophør med  

 henblik på istandsættelse i denne periode.
Lejeren kommer således i disse  

 tilfælde reelt til at betale leje i op til 14 dage, hvor den lejede bolig  

 ikke kan bebos.
Omvendt antages det efter den gældende bestemmelses ordlyd,  

 at det ikke kan aftales, at lejeren i stedet bliver boende lejeperioden ud og  

 så betaler leje for 14 dage herefter.
Denne begrænsning forekommer ubegrundet og ufleksibel.
Det foreslås derfor  

 ved § 44, stk. 3, 2. og 3. pkt., at det også skal kunne aftales, at lejer  

 betaler leje i en istandsættelsesperiode på op til 14 dage efter lejemålets  

 ophør.
Den foreslåede bestemmelse begrænser ikke udlejers adgang til at kræve  

 erstatning herudover i tilfælde, hvor der på grund af lejers misrøgt eller  

 manglende fraflytning kræves længere tid til lejemålets istandsættelse.
Til § 45 I § 45 fastslås udlejers ret til at opkræve det indskud, der er fastsat  

 efter reglerne i kapitel 9 i lov om almene boliger m.v.
Til § 46 Det følger bl.a. af de i § 45 omtalte regler - herunder af de  

 administrative regler, der er udstedt på området - at der ikke opkræves  

 beboerindskud for en række lejemål, bl.a. for visse ungdomsboliger og  

 enkeltværelser, der er mærkede som familieboliger.
Endvidere opkræves ikke  

 beboerindskud i forbindelse med overtagelse af eksisterende private  

 ejendomme.
Det findes rimeligt, at udlejer også vedrørende disse lejemål kan opnå en  

 sikkerhedsstillelse for lejerens forpligtelser over for udlejeren, jf. § 47.  

 Det er derfor i § 46 foreslået, at udlejer ved aftalens indgåelse kan kræve  

 depositum svarende til indtil 3 måneders husleje.
Depositum reguleres ikke  

 automatisk, men kan forhøjes med kommunalbestyrelsens godkendelse efter  

 forslagets § 48.
Til § 47 I bestemmelsen foreslås, at udlejer tilbagebetaler det indbetalte  

 beboerindskud eller depositum, når en lejers rettigheder vedrørende en bolig  

 ophører.
 Bestemmelsen åbner ikke - som efter de nuværende regler - mulighed for, at  

 udlejeren kan stille udbetalingen af indskud helt eller delvis i bero, indtil  

 udlejeren har modtaget indskud fra den, der overtager boligen.
I bestemmelsen foreslås endvidere, at udlejer kan foretage modregning i et  

 indbetalt beboerindskud og for de lejemål, hvor der ikke opkræves indskud, i  

 depositum for lejerens forpligtelser over for udlejeren, herunder for  

 eventuelle udgifter til det lejedes kontraktsmæssige istandsættelse ved  

 fraflytningen.
Lejeren kan ikke modregne fordringer på udlejeren i sin  

 forpligtelse til at betale beboerindskud.
 Udlejeren vil således skulle tilbagebetale det indbetalte beboerindskud  

 eller depositum til lejeren, når disse forpligtelser er gjort op, jf. herved  

 de gældende regler om, at udlejer uden unødig forsinkelse skal tilsende  

 lejeren den endelige opgørelse af udgifterne til istandsættelse af boligen.
Til § 48 I § 48 er foreslået, at udlejer med kommunalbestyrelsens godkendelse kan  

 forhøje såvel et beboerindskud som et depositum, hvis dette ikke må antages  

 at kunne dække rimelige udgifter ved det lejedes kontraktsmæssige  

 istandsættelse ved fraflytning.
Ved genudlejning betaler den nye lejer det  

 forhøjede indskud.
Til § 49 I § 49 foreslås, at indskud og depositum bliver pligtig pengeydelse i  

 lejeforholdet, se også lejelovens § 34, stk. 1, 5. pkt., om depositum.
Til § 50 Det foreslås ved § 50, at uenighed om udlejers tilbagebetaling af indskud  

 og depositum afgøres af beboerklagenævnet ligesom spørgsmålet om lejers  

 istandsættelsesforpligtelse, jf. § 29.
Til § 51 Endelig foreslås i § 51 indsat en bemyndigelse for boligministeren til at  

 fastsætte nærmere regler om de i §§ 43-50 nævnte forhold.
Til kapitel 10 Det foreslåede kapitel 10 indeholder en sammenskrivning af de gældende  

 kapitler om varmebetaling og udgifter til vand.
Hensigten med  

 sammenskrivningen er at forenkle lovgivningen.
Ved sammenskrivning af de to  

 kapitler opnås en reduktion af bestemmelser, idet de to gældende kapitler  

 indeholder en række identiske bestemmelser om opkrævning af betaling for  

 forbrug af varme og vand.
Herudover findes indførelsen af et fælles regnskab at udgøre en forenkling  

 for begge parter i lejeforholdet.
Udlejeren kan hermed foretage opkrævningen  

 af betaling for varme og vand i een omgang og dermed tilrettelægge den  

 administrative rutine mere rationelt, mens lejerne bibringes et samlet  

 overblik over betaling for forbrug, som opkræves ved siden af lejen.
 Kapitlets overskrift - betaling for varme og vand - dækker over det  

 forhold, at varmeudgiften som hidtil omfatter udgifter til rumopvarmning og  

 til opvarmning af det varme vand, mens vandudgiften alene vedrører betaling  

 for selve vandet.
Ved sammenskrivningen af de to kapitler er de gældende regler videreført i  

 stort set uændret form.
Af hensyn til overskueligheden er kapitlets opbygning  

 ændret på enkelte punkter.
Kun på ganske få områder er der foretaget  

 egentlige ændringer i regelsættet.
For disse ændringer redegøres nærmere  

 nedenfor.
Til § 52 I stk. 2 foreslås det præciseret, at reglerne ligeledes gælder, når  

 opvarmningen foregår ved hjælp af el eller gas.
Det bemærkes, at kravet om, at udgifter til vand afregnes over et  

 forbrugsregnskab, fortsat alene gælder i de tilfælde, hvor det samlede  

 forbrug fordeles på grundlag af fordelingsmålere.
I de tilfælde, hvor der  

 ikke forefindes fordelingsmålere, kan forbruget fortsat opkræves som et  

 element i lejen, fordelt efter reglerne om fordeling af lejen på de enkelte  

 lejemål.
 Det følger af den foreslåede § 53, stk. 4, at regnskabsperioden for  

 forbrugsregnskabet skal følge regnskabsåret eller afregningsperioden for det  

 kollektive varmeforsyningsværk, som forsyner ejendommen med energi.
 I de tilfælde, hvor der ud over udgifter til kollektiv varmeforsyning  

 indgår udgifter til vand i forbrugsregnskabet, og hvor det ikke er muligt at  

 fastsætte sammenfaldende regnskabsår eller aflæsningsperiode for de to  

 ydelser, eventuelt efter aftale med et forsyningsværk, kan udlejeren vælge at  

 udarbejde et separat vandregnskab ved siden af forbrugsregnskabet efter de  

 herfor gældende regler.
Til § 53 Den foreslåede bestemmelse indeholder en mere klar beskrivelse af, hvad  

 der skal fremgå af et forbrugsregnskab.
 For det første skal det fremgå, hvor stor en del af den samlede betaling,  

 som omfatter betaling af varme, herunder varme til opvarmning af vand, samt  

 udgifter, som følger af lov om fremme af energi- og vandbesparelser i  

 bygninger, og hvor stor en del, som alene omfatter betaling for vand.  

 Baggrunden for kravet om opdeling af udgiftstyperne er, at der hermed gives  

 lejerne mulighed for fortsat at vurdere størrelsen af forbruget på hvert  

 område.
For det andet skal det fremgå, hvordan den enkelte lejers andel af den  

 samlede udgift er beregnet.
Formålet med dette krav er at give lejerne  

 mulighed for at vurdere beregningen af beløbet.
 Forslaget forventes ikke at give anledning til væsentlige ændringer i de  

 administrative rutiner, som anvendes i praksis vedrørende udarbejdelse af  

 varmeregnskaber og vandregnskaber.
Efter det foreslåede stk. 4 skal regnskabsperioden for forbrugsregnskaber,  

 hvori der indgår betaling for varme, som leveres af et kollektivt  

 varmeforsyningsanlæg, følge varmeforsyningsanlæggets.
Dette indebærer, at  

 regnskabsperiodens termin skal være sammenfaldende med en termin for værkets  

 afregningsperiode.
Dette gælder, uanset om der tillige i forbrugsregnskabet  

 indgår betaling for energimærkning m.v. og vand.
 Indgår der betaling for varme, som ikke leveres af et kollektivt  

 varmeforsyningsanlæg, eller indgår der alene betaling for vand og  

 energimærkning m.v., gælder hovedreglen efter stk. 2, det vil sige, at  

 regnskabsperioden er fra 1. juni til 31. maj, medmindre en anden periode er  

 fastsat af udlejeren.
Til § 54 Det foreslås, at de udgifter, som følger af lov om fremme af energi- og  

 vandbesparelser i bygninger, medtages under varmeudgifterne og fordeles efter  

 de regler, som gælder for fordeling af varmeudgifter.
Beslutning om overgang til fordeling af varme- og/eller vandudgifter efter  

 fordelingsmålere skal ske i overensstemmelse med reglerne om beboerdemokrati  

 i lov om almene boliger m.v.
Beslutningen træffes på et beboermøde.  

 Beslutningen skal træffes i overensstemmelse med gældende lovgivning,  

 herunder regler om obligatoriske målere.
Det bemærkes, at fordeling af varmeudgifter efter den 1. januar 1999 skal  

 ske efter måling af forbruget i den enkelte boligenhed, jf.
Bygge- og  

 Boligstyrelsens bekendtgørelse nr. 891 af 9. oktober 1996, medmindre  

 ejendommen er fritaget for installation af sådanne målere efter  

 bekendtgørelsens § 10.
I den foreslåede bestemmelse i stk. 4, 1. pkt., er forbeholdet om  

 periodens længde udeladt.
Dette indebærer dog ikke, at beslutningen i alle  

 tilfælde skal gennemføres inden for 6 uger, idet lejerne forudsætningsvis må  

 acceptere, at gennemførelsen efter omstændighederne kan tage længere end 6  

 uger.
Med ændringen bringes de gældende regler for overgang til afregning  

 efter fordelingsmålere for varme og vand i indbyrdes overensstemmelse.
Uanset den ændrede formulering af reglen om lejenedsættelse efter stk. 4,  

 2. pkt., ved overgang til afregning for vand efter fordelingsmålere er der  

 ikke tilsigtet nogen realitetsændring.
Lejen skal fortsat nedsættes med et  

 beløb svarende til den del af lejen, som på ændringstidspunktet opkrævedes  

 til dækning af vandudgifter.
Til § 55 Bestemmelsen svarer til den gældende lejelovs § 38.
Til § 56 I stk. 1 foreslås det præciseret, at sammenhængen imellem de to frister  

 for aflæggelse af forbrugsregnskab - 4 måneder efter regnskabsperiodens udløb  

 henholdsvis 3 måneder efter modtagelse af endelig afregning fra værket - er,  

 at 3-månedersfristen alene finder anvendelse i de tilfælde, hvor denne frist  

 udløber på et tidspunkt, som ligger efter 4-månedersfristen.
Bestemmelsen i  

 2. pkt. omfatter såvel tilfælde, hvor regnskabet alene vedrører vandudgifter,  

 som tilfælde, hvor regnskabet herudover indeholder udgifter som følge af lov  

 om fremme af energi- og vandbesparelser i bygninger.
Til § 57 Bestemmelsen svarer til den gældende lejelovs § 41.
Til § 58 I stk. 2 foreslås det præciseret, at det er a conto-bidrag lejeren kan  

 undlade at indbetale, indtil lejeren har modtaget regnskabet og eventuelt for  

 meget betalt bidrag.
Den del af betalingen, som lejeren har undladt at  

 indbetale efter denne bestemmelse, vil udlejeren ved aflæggelse af regnskabet  

 for den pågældende regnskabsperiode efter gældende praksis kunne opkræve som  

 tillægsbetaling.
Til § 59 I § 59, stk. 1, er foreslået, at udlejeren kan overføre en udgiftspost,  

 som udlejeren har glemt at medtage på forbrugsregnskabet, til det følgende  

 regnskabsår.
Udlejeren skal orientere lejerne om størrelsen af beløbet.
Der  

 stilles således ikke - som efter den gældende lejelovs § 43 - krav om, at  

 udgiftsposten skal være under 10 pct. af de samlede udgifter i det først  

 afsluttede regnskab, og om at fejlen er »undskyldelig«. Årsagen  

 hertil er, at lejerne på grund af balancelejeprincippet under alle  

 omstændigheder vil skulle betale det manglende beløb.
Til § 60 Bestemmelsen svarer til lejelovens § 45, stk. 2 og 3, samt § 46, stk. 6.
Ved en ændring af varmeforsyningsloven, jf. lov nr. 436 af 10. juni 1997,  

 indførtes regler, hvorefter afregning for varme og naturgas efter målt  

 forbrug skal ske i et direkte kundeforhold imellem forbruger og  

 forsyningsselskab, hvis det er teknisk muligt.
Ligeledes er der i  

 vandforsyningsloven indført regler, hvorefter miljø- og energiministeren kan  

 fastsætte nærmere regler om, at afregning for betaling for vand efter målt  

 forbrug kan ske direkte imellem forbruger og vandforsyning.
Det er hensigten,  

 at der med hjemmel i denne bemyndigelse udstedes en bekendtgørelse, hvori de  

 nærmere vilkår for overgang til direkte kundeforhold er fastsat.
 Overgang til direkte kundeforhold imellem forbruger og leverandør  

 forudsætter imidlertid i lejeforhold, at udlejeren har mulighed for at  

 frigøre sig fra den kontraktsmæssige forpligtelse til at levere de pågældende  

 ydelser.
 Det foreslås derfor ved § 60, stk. 4, i lighed med lejelovens regler for  

 el-forsyning, jf. lovforslagets § 60, stk. 3, at udlejeren i de tilfælde,  

 hvor det er muligt at etablere direkte kundeforhold, kan forlange, at lejeren  

 overgår til afregning efter målt forbrug af varme og vand direkte til  

 leverandøren.
For vand, som ikke afregnes over forbrugsregnskabet, fordi fordelingen  

 imellem de enkelte lejere ikke sker efter fordelingsmålere, kan overgang til  

 direkte kundeforhold ske med 6 ugers varsel.
For øvrige ydelser, det vil sige  

 for vand, som fordeles efter fordelingsmålere, og for varme, kan overgang ske  

 med 6 ugers varsel til et forbrugsregnskabsårs begyndelse.
Til § 61 Reglerne om betaling for varme og vand er som lovforslagets øvrige  

 bestemmelser som udgangspunkt ufravigelige.
 For almene ungdomsboliger, der hidtil ikke har været omfattet af reglerne  

 om varmeregnskaber og vandregnskaber, foreslås dog, at kapitlets regel om, at  

 varmeudgifter ikke kan indeholdes i lejen, kan fraviges ved aftale.
Til kapitel 11 Til § 62 Efter de gældende regler om udgifter til fællesantenner m.v. i lejelovens  

 kapitel VII A består der en pligt for udlejer til at udarbejde et  

 specificeret antennebudget på baggrund af de faktiske udgifter vedrørende  

 fællesantenneanlægget.
Der er endvidere meget detaljerede regler vedrørende  

 varsling af øgede udgifter og den enkelte lejers adgang til fravalg.
Som et led i en forenkling af udlejerens administration af  

 fællesantenneanlægget foreslås flere ændringer af de gældende regler.
Det vil  

 imidlertid også fremover være nødvendigt, at der i loven er en udtrykkelig  

 hjemmel, som giver udlejeren adgang til at forlange sine udgifter vedrørende  

 antenneanlægget refunderet hos lejerne.
 Det bemærkes, at »udlejer« i forslagets § 62 og § 63 skal  

 forstås i overensstemmelse med de definitioner, som fremgår af lovforslagets  

 § 3. Det fremgår således af § 3, at udlejerens rettigheder og forpligtelser  

 efter denne lov udøves i overensstemmelse med reglerne om beboerdemokrati i  

 lov om almene boliger m.v.
Efter stk. 1 i den foreslåede bestemmelse kan udlejer kræve dækning for de  

 nødvendige udgifter til etablering, forbedring og drift af  

 fællesantenneanlægget hos lejerne.
De enkelte udgiftsposter er ikke længere  

 angivet i loven.
Dette er imidlertid ikke udtryk for en ændring i størrelsen  

 og arten af de udgifter, udlejeren kan forlange dækket via opkrævningen af  

 fællesantenneudgifter.
Det fremgår således af bestemmelsen, at udgifterne  

 skal være nødvendige og rimelige.
Herved sikres, at udlejeren, uanset om  

 udgifterne er nødvendige, for at udlejeren kan opfylde sine forpligtelser til  

 at levere fælles program-signaler, samtidig må foretage en konkret vurdering  

 af, om de er rimelige og f.eks. ikke overstiger, hvad der er sædvanligt for  

 den pågældende ydelse.
 Det er fortsat hensigten, at det er de faktiske udgifter vedrørende  

 fællesantenneanlæggget, som udlejeren kan kræve godtgjort hos lejerne.  

 Herudover er det præciseret i bestemmelsen, at udlejeren kan beregne sig et  

 rimeligt beløb til dækning af udgifter som følge af administration af  

 fællesantenneanlægget.
 Efter § 8, stk. 3, i lov nr. 380 af 20. maj 1992 om lov om ændring af lov  

 om leje, lov om midlertidig regulering af boligforholdene, lov om  

 boligbyggeri m.v. om udgifter til fællesantenner, gælder indtil den 1. januar  

 1998 en særlig overgangsordning for ejendomme med programforsyning udefra,  

 når programforsyningen er etableret før den 22. maj 1992.
Overgangsordningen indebærer, at der indtil den 1. januar 1998 kan være  

 indeholdt udgifter i huslejen, som vedrører ejendommens programforsyning.  

 Samtlige af disse udgifter skal fra og med den 1. januar 1998 skilles ud fra  

 lejen og opkræves sammen med de øvrige antenneudgifter.
Huslejen skal  

 samtidig nedsættes med beløbet.
 Da de nævnte udgifter således allerede skal være skilt ud fra huslejen og  

 overført til antennebudgettet inden nærværende forslags ikrafttræden, vil det  

 som udgangspunkt være de samme udgifter, som udlejer hidtil har opkrævet via  

 antennebidraget, som udlejer også fremover vil kunne få dækket uden for  

 lejen.
Det er, når henses til de administrative og praktiske problemer, som de  

 hidtidige bestemmelser i lejeloven om den enkelte lejers adgang til fravalg  

 af programmer eller programpakker har givet anledning til, fundet  

 hensigtsmæssigt at ophæve disse.
Dette skal blandt andet ses i lyset af, at  

 det i Forskningsministeriets bekendtgørelse nr. 72 af 27. januar 1994 om  

 fællesantenneanlæg, som senere er ændret, er bestemt, at brugeren (lejeren)  

 skal have mulighed for at foretage fravalg af betalingsprogrammer, der koster  

 brugeren mere end 25 kr. månedligt pr. program.
Hertil kommer, at den  

 teknologiske udvikling må forventes at gå i retning af at kunne tilgodese den  

 enkelte modtagers behov for at vælge og betale for bestemte programmer.
De lejere, som i medfør af de hidtil gældende regler om fravalg har fået  

 opsat spærrefiltre m.v., vil kunne opretholde disse.
I § 62, stk. 1, 3. pkt.,  

 foreslås, at den enkelte lejer kun skal betale for de programmer, lejeren har  

 adgang til.
Udlejeren vil imidlertid kunne forlange sådanne spærrefiltre  

 nedtaget, såfremt der på et senere tidspunkt udføres ændringer i  

 fællesantenneanlægget, hvor de opsatte spærrefiltre ikke kan opretholdes.
Udgifterne vedrørende fællesantenneanlægget kan efter forslaget fortsat  

 ikke indeholdes i lejen.
Dette indebærer, at der ikke kan opnås individuel  

 boligstøtte til disse udgifter.
Kommunalbestyrelsen påser som led i sit  

 tilsyn med det almene boligbyggeri, at udgifterne ikke er indeholdt i lejen.
I stk. 2 er foreslået, at udlejer kan få godtgjort anlægsudgifter  

 vedrørende ejendommens fælles program-forsyning.
For dog at sikre, at der  

 ikke f.eks. sker en helt unødvendig udskiftning af et fællesantenneanlæg  

 m.v., er der i bestemmelsen stillet krav om, at der skal være tale om  

 etablerings- og forbedringsudgifter, der med rimelighed er afholdt.
Finder  

 lejeren, at udgiften ikke er afholdt med rimelighed, kan denne indbringe  

 spørgsmålet for beboerklagenævnet, jf. bestemmelsens stk. 1 og 4. Stk. 2, 2.  

 pkt., svarer til § 46, stk. 2, i lov om almene boliger m.v.
Ligesom efter gældende regler foreslås det, at lejerens bidrag til  

 fællesantenneanlægget m.v. er pligtig pengeydelse i lejeforholdet.
Dette  

 indebærer, at udlejeren som følge af misligholdelse med betalingen kan ophæve  

 den pågældende lejers lejemål.
 I stk. 4 foreslås det, at beboerklagenævnet på lejerens begæring skal tage  

 stilling til, om udlejeren har opkrævet de nødvendige og rimelige udgifter  

 vedrørende fællesantenneanlægget.
 Som en konsekvens af, at lejerens tilslutning til udlejerens  

 fællesantenneanlæg indgår i lejeaftalen som en del af aftaleforholdet, er det  

 fundet naturligt, at der i loven gives den enkelte lejer mulighed for at  

 frigøre sig fra aftalen, såfremt udlejeren gør sig skyldig i væsentlig  

 misligholdelse af aftalen.
Det foreslås derfor, at såfremt udlejeren gør sig skyldig i grov  

 tilsidesættelse af sine forpligtelser vedrørende administration af  

 fællesantennen m.v., så kan lejeren med frigørende virkning ophøre med at  

 modtage de af udlejeren leverede fælles program-signaler samt at betale  

 herfor, både for så vidt angår udgifter til selve anlægget og  

 programudgifter.
Som eksempler på »grov tilsidesættelse« kan  

 nævnes, at udlejeren gentagne gange opkræver større beløb end tilladt, eller  

 at udlejeren ikke inden for en rimelig tid reparerer antennen, hvis den er i  

 stykker.
Til § 63 Som noget nyt foreslås fastsat en hjemmel i loven, som uanset modstående  

 aftale giver udlejer mulighed for at ophøre med at levere fælles  

 program-signaler i ejendommen og i stedet overlade det til lejerne selv at  

 sørge for radio- og program-forsyning.
 Forslaget skal ses i sammenhæng med, at der i lovforslagets kapitel 8  

 foreslås indført en videre adgang for lejerne til at opsætte egne antenner,  

 end den der er i dag.
Forslaget er begrundet i, at nogle udlejere ønsker at blive frigjort fra  

 forpligtelsen til at levere program-forsyning, fordi lejernes ønsker om  

 programmer er så forskellige, at det er umuligt for udlejeren at imødekomme  

 alle ønsker om program-forsyning.
Set i det lys kan det være kostbart at  

 vedligeholde og udbygge et fællesantenneanlæg, så det lever op til  

 lovgivningens krav om levering af must-carry programmer.
Forslaget vil endvidere kunne være aktuelt i den situation, hvor det af  

 udlejeren er besluttet at installere et nyt anlæg eller at forbedre et  

 eksisterende anlæg.
I sådanne situationer kan det være umuligt eller for  

 kostbart for udlejeren at opretholde det eksisterende anlæg (forsyning).  

 Udlejeren har med forslaget en adgang til at frigøre sig fra en  

 kontraktsmæssig forpligtelse til at levere program-forsyning til lejeren.
 Omvendt har de pågældende lejere i henhold til § 36 i forslaget en adgang  

 til at etablere egen programforsyning.
Hertil kommer, at der mange steder i landet er mulighed for at modtage  

 kabel-tv baseret på en individuel aftale mellem lejeren og  

 kabel-tv-leverandøren.
Herved opnås, at lejeren kun modtager og betaler for  

 det, denne ønsker at modtage.
 En beslutning om at ophøre med levering af fælles program-signaler i  

 ejendommen skal træffes under iagttagelse af de beboerdemokratiske regler,  

 jf. lovforslagets § 3.
Til kapitel 12 I kapitlet videreføres nogle bestemmelser uændret fra den gældende  

 lejelovs kapitel XII, medens andre foreslås ændret.
 Det bemærkes, at de regler i dette kapitel, som gælder for ægtefæller,  

 gælder tilsvarende for registrerede partnere.
 Det bemærkes endvidere, at der ikke er medtaget bestemmelser om udlejning  

 af almene boliger og oprykningsret på grund af disse reglers offentligretlige  

 karakter.
Til § 64 Bestemmelsen svarer til den gældende lejelovs § 69, stk. 1, om delvis  

 fremleje.
Til § 65 Stk. 1 og 2 svarer til § 70, stk. 1 og 2, i den gældende lejelov.
Dog  

 foreslås, at lejerens ret til at fremleje hele boligen skal gælde uanset  

 antallet af boliger i bebyggelsen.
I stk. 3 foreslås, at udlejer kan stille krav om, at lejere, som ved  

 fremleje overtager almene ungdomsboliger og almene ældreboliger, skal opfylde  

 de betingelser, der gælder for at komme i betragtning til disse boligtyper,  

 hvis det skønnes rimeligt af hensyn til efterspørgslen.
Herved kan udlejer  

 sikre, at disse boliger fortsat forbeholdes den berettigede personkreds, hvis  

 der er behov herfor.
Der foreslås i øvrigt en tilsvarende bestemmelse for så  

 vidt angår bytte, jf. § 69, stk. 4.
Til § 66 Stk. 1 svarer til § 69, stk. 2, i den gældende lejelov.
I stk. 2 er som noget nyt foreslået, at lejeren ved aftaler om fremleje  

 ikke skal kunne betinge sig en højere husleje, end lejeren selv betaler for  

 boligen.
Baggrunden herfor er, at det findes urimeligt, at en lejer skulle  

 kunne tjene på at fremleje sin bolig i det almene byggeri.
Udlejeren kan  

 afvise fremlejeaftalen, hvis lejeren opkræver en højere leje end tilladt  

 efter bestemmelsen.
Reglen gælder også ved delvis fremleje.
Her vil den maksimale leje, som  

 lejeren kan betinge sig, således svare til, hvad lejeren selv betaler for  

 hele boligen.
Dette beløb er dog kun det yderste maksimum for, hvad lejeren  

 vil kunne kræve i leje, hvis lejeren ønsker at udnytte sin fremlejeret.
Et  

 fremlejeforhold om et enkeltværelse vil i øvrigt være omfattet af den private  

 lejelovgivning.
 Fremlejetagere af såvel enkeltværelser som lejligheder vil på samme måde  

 som andre »private« lejere kunne få nedsat en eventuelt for højt  

 fastsat leje i overensstemmelse med reglerne herom.
Til §§ 67 og 68 Bestemmelserne svarer til den gældende lejelovs §§ 71 og 72.
Til § 69 Bestemmelserne om lejerens bytteret i stk. 1-3 svarer indholdsmæssigt til  

 de gældende bestemmelser i lejelovens § 73, stk. 1 og 2, og § 74, stk. 2. Den  

 gældende bestemmelse om, at udlejer kan modsætte sig bytte, hvis udlejer bor  

 i ejendommen, og denne omfatter færre end 7 lejligheder, er dog ikke  

 medtaget, da den ikke er relevant for det almene område.
 Det foreslås at ophæve den gældende betingelse i lejelovens § 74, stk. 1,  

 hvorefter en lejer, som bytter sig til en lejlighed, der tilhører en almen  

 boligorganisation, skal opfylde de særlige vilkår, der gælder for sådanne  

 lejligheder.
 Disse særlige vilkår vedrører krav til husstandens størrelse og  

 sammensætning ved overtagelse af almene familieboliger og krav om, at  

 personer, som overtager almene ungdomsboliger og ældreboliger, skal opfylde  

 betingelserne for at komme i betragtning til en bolig af den pågældende  

 karakter.
 Vilkårene fremgår af udlejningsbekendtgørelsen (bekendtgørelse nr. 895 af  

 10. oktober 1996).
For så vidt angår almene familieboliger foreslås det helt at ophæve  

 kravene til husstandens størrelse og sammensætning.
Herved opnås en  

 forenkling af regelsættet og et lige så smidigt regelsæt som det, der gælder  

 ved bytte til boliger i den private udlejningssektor.
F.eks. vil lejere uden  

 børn i en 5-6 rums lejlighed i privat udlejningsbyggeri herefter kunne bytte  

 med en børnefamilie i en 4-rums lejlighed i alment byggeri.
Dette skal  

 tillige ses i sammenhæng med de bestræbelser, der i øvrigt tilsigter at opnå  

 en bredere beboersammensætning i det almene boligbyggeri.
For så vidt angår ungdomsboliger og ældreboliger foreslås dels at overføre  

 de særlige vilkår fra udlejningsbekendtgørelsen til loven (til § 69, stk. 4)  

 dels at lempe vilkårene.
Det foreslås således, at udlejer - hvis det skønnes  

 rimeligt af hensyn til efterspørgslen - kan stille krav om, at den nye  

 lejer tilhører den berettigede personkreds.
Bestemmelsen svarer til, hvad der  

 foreslås at skulle gælde ved fremleje.
Hvis en lejer i den almene sektor ønsker at bytte med en lejer i den  

 private sektor, kan der ligeledes være særlige vilkår, som førstnævnte lejer  

 skal opfylde.
Disse vilkår fremgår af lejeloven.
Som eksempel kan nævnes, at  

 lejere, som ønsker at bytte til lejligheder i stiftelser eller  

 pensionskasser, skal opfylde de vilkår, der gælder for overtagelse af sådanne  

 lejligheder.
Til § 70 Det foreslås, at det fortsat skal kunne aftales i blandede lejemål, at  

 lejeren har afståelsesret.
Til § 71 Bestemmelsen svarer stort set til § 75, stk.1, 2, 4 og 5, i den gældende  

 lejelov.
 Hvis lejeren af en beboelseslejlighed dør uden at efterlade sig en  

 ægtefælle, har en anden person, der i en periode på mindst 2 år umiddelbart  

 forud for dødsfaldet har haft fælles husstand med lejeren, ret til at  

 fortsætte lejeforholdet, jf. § 75, stk. 2. Boligministeriet har givet udtryk  

 for, at denne 2-års grænse kan fraviges af boligorganisationen i særlige  

 tilfælde, og det foreslås, at denne mulighed præciseres i loven, jf. § 71,  

 stk. 2.
 § 75, stk. 3, om overtagelse af erhvervslejemål er ikke medtaget, da  

 lovforslaget ikke gælder for disse lejemål.
 Bestemmelsen i stk. 5 er omformuleret, men svarer i realiteten til den  

 gældende lejelovs § 76. Plejeboliger er således fortsat omfattet af  

 bestemmelsen, eftersom disse boliger definitionsmæssigt er ældreboliger.
Til § 72 Bestemmelsen, som nu findes i § 17, stk. 1 og 2, i  

 udlejningsbekendtgørelsen (bekendtgørelse nr. 895 af 10. oktober 1996),  

 foreslås flyttet til loven, da den hører naturligt hjemme blandt de øvrige  

 bestemmelser om fortsættelse af lejemålet.
Det bemærkes, at bestemmelsen supplerer forslagets § 71 om fortsættelse af  

 lejemålet.
Bestemmelsen gælder således også for personer, som ikke har boet  

 sammen med lejeren i 2 år.
Til § 73 Bestemmelsen svarer til § 77 i den gældende lejelov.
Til § 74 Bestemmelsen svarer til den gældende lejelovs § 77 a bortset fra forslaget  

 om, at udlejeren - ligesom i § 71, stk. 2 - i særlige tilfælde skal kunne se  

 bort fra kravet om 2 års husstandsfællesskab.
Til § 75 Bestemmelsen svarer til den gældende lejelovs § 78.
Til § 76 Det foreslås, at tvister om lejerens ret til fremleje, bytte og  

 fortsættelse af lejemålet kan afgøres af beboerklagenævnet.
Det bemærkes i  

 denne forbindelse, at der vil kunne forekomme sager om disse forhold, som på  

 grund af karakteren af tvisten sammenholdt med beboerklagenævnets mulighed  

 for at oplyse sager af beboerklagenævnet vil blive henvist til afgørelse ved  

 boligretten.
Til § 77 Bestemmelsen regulerer anvendelsesområdet for reglerne i dette kapitel for  

 så vidt angår bofællesskaber, blandede lejemål og enkeltværelser.
Ved lov nr. 380 af 10. juni 1997 blev der indført nye regler om   

 bofællesskaber . Reglerne omhandler almene familieboligfælleskaber og  

 almene ældreboligfællesskaber.
Bofællesskaberne kan være både kollektive og  

 individuelle; forskellen beror på, at lejerne i kollektive bofællesskaber  

 ikke har eget køkken, medens lejerne i individuelle bofællesskaber har eget  

 køkken.
Reglerne træder i kraft den 1. januar 1998.
Efter disse regler skal kommunalbestyrelsen og boligorganisationen aftale,  

 hvordan udlejningen finder sted, idet meningen er, at lejerne skal have  

 indflydelse på beboersammensætningen i bofællesskabet.
På denne baggrund er  

 det foreslået, at reglerne om fremleje og bytte ikke skal gælde for  

 bofællesskaber.
 Der foreslås ingen ændringer for så vidt angår blandede lejemål .
For så vidt angår enkeltværelser foreslås som udgangspunkt, at alle  

 reglerne skal gælde.
Det gør de ikke i dag, idet nogle af reglerne i  

 lejelovens kapitel XII om brugsrettens overgang til andre kun gælder for  

 lejligheder.
Af regelforenklingshensyn foreslås, at reglerne som udgangspunkt  

 kommer til at gælde både for lejligheder og værelser.
Efter forslaget vil  

 lejere af almene ungdomsboliger, familieboliger og ældreboliger, der er  

 mærket som enkeltværelser, eksempelvis få ret til både at bytte og at  

 fremleje.
 § 64 foreslås dog ikke at skulle gælde; det giver ingen mening at tale om  

 delvis fremleje af et enkeltværelse.
 Ligeledes foreslås, at § 72 ikke skal gælde for enkeltværelser, hvilket er  

 begrundet i regelforenklingshensyn.
 Endvidere foreslås, at bestemmelsen - ligesom i dag - ikke skal gælde for  

 boliger til funktionærer ved afdelingen.
Til kapitel 13 Forsøgsordningen vedrørende husordensovertrædelser - boligklagenævn - i  

 Københavns og Århus amter, der blev indført 1. juli 1995 for såvel privat som  

 alment byggeri, fremgår af kapitel XII A i den gældende lejelov (§§ 79 a - 79  

 o). Ifølge ændringsloven, lov nr. 361 af 14. juni 1995, § 5, skal forslag til  

 revision af reglerne fremsættes for Folketinget i folketingsåret 1997-98.
 Den løbende evaluering og den i foråret 1997 gennemførte endelige  

 evaluering af ordningen har vist, at der har været forholdsvis få sager, men  

 at ordningen har fungeret godt.
 Ordningen har følgende hovedpunkter:
 1) En uddybning af lejelovens regler om uacceptabel adfærd.
 2) Indførelse af en række mindre indgribende retsfølger over for lejere,  

 hvis adfærd er uacceptabel.
 3) Indførelse af boligklagenævn til behandling af sager om  

 husordensovertrædelser.
 På baggrund af overvejelserne i forbindelse med evalueringen af  

 forsøgsordningen vedrørende husordensovertrædelser og de indhentede  

 høringssvar fra Justitsministeriet, Boligselskabernes Landsforening,  

 Udlejerforeningen Danmark og de to boligklagenævn fra København og Århus  

 foreslås ordningen ændret på følgende punkter:
 1) Ordningen gøres landsdækkende .
 2) Ordningen gøres permanent .
 3) Kompetencen placeres hos landsdækkende beboerklagernævn .
 4) Boligretten fratages kompetencen til at træffe afgørelse som første  

 instans i sager om pålæggelse af mindre retsfølger.
5) Lejere gives mulighed for selv at indbringe sager om mindre  

 retsfølger for beboerklagernævnet i tilfælde, hvor udlejer ikke  

 efterkommer sin pligt til at give en uefterrettelig lejer advarsel eller  

 indbringe sag for nævnet.
Udlejer gøres udtrykkelig til part i disse sager,  

 således at afgørelsen også er bindende for udlejer.
 6) Ordningens katalog af såkaldte mindre retsfølger begrænses,  

  således at der alene opereres med 3 retsfølger, nemlig betinget lejeforhold,  

 pålæg af konfrontation med deltagelse af mægler og advarsel.
 7) Ordningens katalog af, hvilke former for uacceptabel adfærd der kan  

 medføre retsfølger, udvides til også at omfatte uacceptabel adfærd, der  

 medfører gener som generel utryghed, forråelse af miljøet i ejendommen,  

 uhensigtsmæssig påvirkning af ejendommens børn og unge og sundhedsmæssig  

 risiko for dem, der færdes i ejendommen.
 Om de landsdækkende beboerklagenævn og boligretten henvises til de  

 almindelige bemærkninger og det foreslåede kapitel 17.
Til §§ 78 og 79 Bestemmelserne svarer til §§ 25 og 26 i den gældende lejelov.
Til § 80 Bestemmelsens stk. 1, 1. pkt., stk. 2 og 3, svarer til den gældende  

 lejelovs § 27.
Det foreslåede stk. 1, 2. pkt., der er nyt, indgår som et led i de samlede  

 bestræbelser på at sikre lejerens retsstilling bedre.
Der henvises herom  

 nærmere til de almindelige bemærkninger.
 De gældende misligholdelsesbeføjelser i lejelovens §§ 11-13 finder efter  

 retspraksis anvendelse i situationer, hvor udlejeren tilsidesætter sin  

 forpligtelse til at holde orden i ejendommen.
 Det indebærer, at lejere, som er belastet af ulemper som følge af, at  

 udlejeren ikke griber ind over for husordensovertrædelser i ejendommen, efter  

 omstændighederne kan kræve forholdsmæssigt afslag i lejen, hæve lejeaftalen  

 eller kræve erstatning.
 Det foreslås på denne baggrund, at det udtrykkeligt præciseres i loven, at  

 lejeren kan gøre de omtalte misligholdelsesbeføjelser gældende.
 Sager herom skal som i dag anlægges ved boligretten.
Til § 81 Bestemmelsen svarer til § 79 a i den gældende lejelov.
Den gældende  

 ordnings katalog af, hvilke former for uacceptabel adfærd der kan medføre  

 retsfølger, foreslås udvidet til også at omfatte uacceptabel adfærd, der  

 medfører gener for dem, der færdes i ejendommen, i form af generel utryghed,  

 forråelse af miljøet i ejendommen, uhensigtsmæssig påvirkning af ejendommens  

 børn og unge eller sundhedsmæssig risiko.
Eksempelvis kan narkohandel,  

 prostitution og lignende medføre sådanne gener.
Til §§ 82 og 83 Bestemmelserne svarer til §§ 79 b og 79 f i den gældende lejelov.
Den  

 gældende ordnings katalog af såkaldte mindre retsfølger foreslås af praktiske  

 og forenklingsmæssige grunde begrænset, således at der alene opereres med tre  

 retsfølger, nemlig betinget lejeforhold, pålæg af konfrontation med  

 deltagelse af mægler og advarsel.
Efter § 79 f i den gældende lejelov kan udlejeren indbringe sag om  

 pålæggelse af de såkaldte mindre retsfølger enten for boligklagenævnet eller  

 for boligretten, mens sager om fortabelse af lejemålet (opsigelse/ophævelse)  

 på grund af husordensovertrædelser kun kan føres for boligretten.
Sager om  

 husordensovertrædelser kan efter de gældende regler ikke føres af lejere mod  

 andre lejere.
Det foreslås at placere boligklagenævnenes kompetence hos  

 beboerklagenævnene.
Samtidig fratages boligretten som foreslået i kapitel 17  

 kompetencen til at træffe afgørelse som første instans i sager om pålæggelse  

 af mindre retsfølger.
Boligrettens afgørelser som »ankeinstans«  

 skal som hidtil ikke kunne ankes til landsretten.
 Efter forslaget skal sager med påstand om, at lejeren mister sit lejemål,  

 som hidtil af retssikkerhedsmæssige grunde altid anlægges ved boligretten som  

 en opsigelses- eller ophævelsessag, jf. forslagets § 82, stk. 2, og de  

 foreslåede bestemmelser i § 85, stk. 1, nr. 3-5, og § 90, stk. 1, nr. 7-9.
 Som efter de gældende regler kan en lejer efter forslaget forlange, at  

 udlejer skal give en anden lejer, der har tilsidesat god ro og orden i  

 ejendommen, en advarsel eller indbringe sag for beboerklagenævnet om pålæg af  

 retsfølger.
Efterkommer udlejer ikke denne forpligtelse, foreslås det, at lejeren selv  

 kan indbringe sagen for beboerklagenævnet mod at godtgøre, at lejeren  

 forgæves har forsøgt at få udlejeren til at opfylde sin forpligtelse.
Udlejer  

 skal efter forslaget indkaldes som part i sagen, således at afgørelsen også  

 er bindende for udlejer.
Hvis lejeforholdet ved afgørelsen gøres betinget,  

 vil udlejer som part i sagen, hvis betingelserne overtrædes, have pligt til  

 og grundlag for at føre sag mod lejeren om fortabelse af lejemålet  

 (opsigelse/ophævelse).
 Den gældende regel, hvorefter boligretten kan pålægge en udlejer, der har  

 tilsidesat denne forpligtelse, at betale en godtgørelse til en særlig  

 boligmiljøkonto for ejendommen, foreslås ikke videreført for det almene  

 byggeris vedkommende.
 Lejeren har desuden, som foreslået i § 80, stk. 1, 2. pkt., mulighed for  

 at benytte sig af de i denne bestemmelse nævnte misligholdelsesbeføjelser.
Til kapitel 14 Bestemmelserne svarer i det væsentlige til opsigelsesbestemmelserne i  

 lejelovens §§ 80-81, § 83, stk. 1, litra b, c og f samt stk. 2, § 85, § 86,  

 stk. 1 og 3, og § 87 samt til § 53, stk. 1 og 2, i lov om almene boliger m.v.
Lejelovens § 82, § 83, stk. 1, litra a og d, § 84 og § 86, stk. 2,  

 vedrører ikke almene boliger og er derfor ikke medtaget.
Det er endvidere  

 hensigten, at den gældende lejelovs §§ 85 a-85 e om det offentliges pligter  

 over for lejere, der opsiges i forbindelse med ekspropriation m.v., skal  

 overføres til lov om almene boliger for så vidt angår almene boliger, jf.  

 herom de almindelige bemærkninger.
I § 85, stk. 1, nr. 3, foreslås, at lejemål kan opsiges ved en række  

 nærmere beskrevne, grove husordensovertrædelser, hvor lejerens flytning er  

 påkrævet, jf. også § 82, stk. 2. Modellen svarer til den gældende  

 forsøgsordning i lejelovens §§ 79 a og 79 b.
Der foreslås samtidig en  

 udvidelse af de typer af uacceptabel adfærd, der kan føre til opsigelse.
Forslaget omfatter en redaktionel ændring af kapitlets opbygning.
Efter  

 forslaget er kapitlets system følgende:
Som en ny § 84 indføres en bestemmelse, der fastslår lejerens frie  

 opsigelsesret.
Herefter følger bestemmelser om udlejers opsigelsesadgang, jf.  

 §§ 85 og 86, om tidsbegrænsede lejemål, jf. § 87, og endelig  

 procedurereglerne for opsigelse, jf. §§ 88 og 89.
Til § 84 I bestemmelsen fastslås lejerens frie opsigelsesadgang.
 Det kan dog aftales, at lejemålet skal være tidsbegrænset og uopsigeligt i  

 lejeperioden, jf. § 87.
 Bestemmelsens indhold svarer til den gældende retstilstand efter  

 lejeloven, jf. lovens § 81.
 Stk. 2 om ægtefællens samtykke gælder efter lov om registreret partnerskab  

 også for registrerede partnere.
Til § 85 Udgangspunktet såvel efter den gældende lejelov som efter nærværende  

 forslag er, at udlejeren som udgangspunkt ikke kan opsige en lejer.
 Lejeren kan dog opsiges i nærmere angivne situationer:
Den foreslåede § 85, stk. 1, svarer i betydeligt omfang til den gældende  

 lejelovs § 83 om udlejers adgang til at opsige lejeren i bestemte tilfælde.  

 Lejelovens § 83, stk. 1, litra a, om udlejers adgang til selv at flytte ind i  

 det lejede, er dog ikke medtaget, da bestemmelsen ikke kan blive aktuel i  

 alment byggeri.
Det samme gælder § 83, stk. 1, litra d, om arbejder- og  

 funktionærboliger.
 Den foreslåede § 85, stk. 1, nr. 2, svarer fuldstændig til den gældende  

 lejelovs § 83, stk. 1, litra c, om opsigelse af en lejer, der er ansat som  

 funktionær ved ejendommens drift.
 Bestemmelserne i § 85, stk. 1, nr. 3-5, vedrører som den gældende lejelovs  

 § 83, stk. 1, litra e, og forsøgsordningen i lejelovens § 79 b, stk. 2 og 5,  

 regler om, i hvilke tilfælde en lejer kan opsiges på grund af uacceptabel  

 adfærd.
 Det foreslås ved nr. 3, som efter den gældende forsøgsordning, at  

 opsigelse kan ske i en række tilfælde, der er nærmere beskrevet i lovens  

 kapitel om husordensovertrædelser, således at det umiddelbart vil være så  

 klart som muligt for såvel lejer som udlejer og boligret, om lejeren ved sin  

 opførsel overskrider grænserne for acceptabel adfærd i ejendommen.
 De husordensovertrædelser, der foreslås umiddelbart at kunne føre  

 til opsigelse er følgende:
 - Vold og trusler om vold.
 - Chikane (psykisk vold/terror).
 - Farefremkaldende forhold.
 - Væsentligt generende støj, herunder uacceptabel støjende menneskelig  

 adfærd og stærk musikstøj eller stærk maskinstøj til væsentlig gene for  

 beboerne.
 - Materiel ødelæggelse.
 - Vanrøgt.
 - Anden uacceptabel adfærd. (Mere atypiske forhold af generende karakter,  

 der bør kunne føre til retsfølger for den lejer, der har generet).
 Disse typer af adfærd svarer til det katalog af husordensovertrædelser,  

 der efter den gældende forsøgsordning, jf. lejelovens § 79 b, kan føre til  

 opsigelse.
 Herudover foreslås en udvidelse af de typer af adfærd, der kan føre til  

 opsigelse, med:
 - Uacceptabel adfærd, der medfører gener for dem, der færdes i ejendommen,  

 i form af generel utryghed, forråelse af miljøet i ejendommen,  

 uhensigtsmæssig påvirkning af ejendommens børn og unge eller sundhedsmæssig  

 risiko, jf. § 81, stk. 1, nr. 3.
 - Væsentligt generende husdyrhold (frygt- og farefremkaldelse, støj, lugt  

 og uhumskhed), jf. § 81, stk. 1, nr. 8.
 Den første af de foreslåede udvidelser skal sikre, at der er tilstrækkelig  

 hjemmel i de gældende regler til at opsige lejemålet over for en lejer, som  

 udøver uacceptabel adfærd, der medfører gener som beskrevet for dem, der  

 færdes i ejendommen.
Hensigten med forslaget er at sikre lejeren et trygt boligmiljø beskyttet  

 mod de ulempeforvoldende følger af narkohandel, prostitution og lignende  

 virksomhed i ejendommen.
Forslaget skal ses i sammenhæng med bestemmelsen i  

 foreslåede § 81, stk.1, nr. 3, om beboerklagenævnets mulighed for at pålægge  

 retsfølger for sådan adfærd, og den tilsvarende ophævelsesbestemmelse i den  

 foreslåede § 90, stk. 1, nr. 7.
 En lejer vil endvidere efter forslaget i § 85, stk. 1, nr. 4, som efter  

 forsøgsordningen kunne opsiges i forbindelse med husordensovertrædelser, hvis  

 lejeforholdet er gjort betinget af beboerklagenævnet efter § 82, stk. 1, nr.  

 1, og lejeren ikke overholder betingelserne.
 Lejeren kan endelig efter forslagets § 85, stk. 1, nr. 5, som efter  

 forsøgsordningen opsiges også ved de mindre af de husordensovertrædelser, der  

 er nævnt i § 81, hvis lejeren inden for de seneste 3 år en eller flere gange  

 har været pålagt retsfølger af beboerklagenævnet for husordensovertrædelser.  

 Dette gælder således også, hvis lejeren har været pålagt konfrontation eller  

 har fået en advarsel af beboerklagenævnet.
§ 85, stk. 2 , vedrører udlejers adgang til at opsige lejere af  

 almene ungdomsboliger.
Regler herom findes i dag i § 53 i lov om almene  

 boliger.
Det bemærkes, at udlejer efter bestemmelsen i stk. 2, 1. pkt., ikke  

 alene har en ret, men også en pligt til at opsige lejere af disse boliger,  

 når betingelserne for at bebo boligen ikke længere er til stede.
Det fremgår  

 af bestemmelsen, at boligorganisationen med 3 måneders varsel kan opsige  

 lejeaftalen, hvis lejeren ikke har fremsendt de nødvendige oplysninger om  

 studieaktivitet senest 6 uger efter, at boligorganisationen har fremsat  

 skriftlig anmodning herom.
Det foreslås, at der ved beregning af 6-ugers  

 fristen ses bort fra juli og august måned.
Til § 86 Bestemmelsen svarer til den gældende lejelovs § 85 og § 83, stk. 2, samt  

 for blandede lejemål § 87, stk. 1, 2. pkt., og §§ 88-91. Det er dog i stk. 3  

 præciseret, at lejeren også skal tilhøre den berettigede personkreds i  

 forbindelse med ombygning til ungdomsboliger.
 Bestemmelsen i stk. 5 svarer til den gældende lejelovs § 83, stk. 2.  

 Lejeren af en plejebolig kan som andre lejere alene opsiges, når  

 opsigelsesbetingelserne i § 85 er opfyldt. § 86, stk. 5, indebærer, at der  

 kun er adgang til at opsige en lejer af en plejebolig, når lejeren samtidig  

 tilbydes en anden og passende bolig.
Efter lejelovens §§ 88-91 har lejere, der driver erhvervsvirksomhed, hvis  

 stedlige forbliven i ejendommen er af væsentlig betydning og værdi for  

 virksomheden, opsigelsesbeskyttelse og mulighed for at få erstatning for  

 flytteudgifter og tab af goodwill.
Dette gælder også for blandede lejemål.
 Da reglerne om opsigelsesbeskyttelse er snævert knyttet til reglerne for  

 erhvervslejemål, og da der kun eksisterer et begrænset antal almene lejemål,  

 hvor reglerne vil kunne anvendes, findes det uhensigtsmæssigt at medtage  

 detaljerede bestemmelser herom i en almen lejelov, der primært vedrører  

 boligforhold.
 Det foreslås derfor ved stk. 6, at blandede lejemål i almene bebyggelser  

 omfattes af den gældende lejelovs regler om opsigelsesbeskyttelse, ligesom  

 blandede lejemål er det i privat udlejningsbyggeri.
Til § 87 Bestemmelsen svarer til den gældende lejelovs § 80 om tidsbegrænsede  

 lejemål.
 Den altovervejende hovedregel ved udlejning af almene boliger er, at disse  

 lejes ud på tidsubegrænsede kontrakter.
Der kan dog forekomme særlige tilfælde, hvor der kan ske tidsbegrænset  

 udlejning.
F.eks. kan almene ungdoms- og ældreboliger udlejes til andre  

 boligsøgende på tidsbegrænsede kontrakter, såfremt boligerne ikke kan udlejes  

 til den berettigede personkreds.
Til § 88 Bestemmelsen svarer til lejelovens § 86, stk. 1 og 3.
Til § 89 Bestemmelsen svarer til den gældende lejelovs § 87, stk. 1, 1., 2. og 4.  

 pkt., og stk. 2. Lejelovens § 87, stk. 1, 3. pkt., om erhvervsbeskyttede  

 lejemål foreslås medtaget i kapitel 18, jf. bemærkningerne hertil og de  

 indledende bemærkninger til kapitel 14.
Til kapitel 15 Kapitlet svarer med få ændringer til lejelovens § 93, stk. 1, litra a-g,  

 litra i-j, stk. 2 og 3, §§ 94-95.
 Som et led i bestræbelserne på at sikre lejerne mod, at andre lejere  

 udøver uacceptabel adfærd, foreslås en opstramning af reglerne om ophævelse  

 af lejemål, hvor en lejers adfærd er til stor gene eller fare for andre  

 lejere.
Til § 90 Bestemmelsens stk 1, nr. 1-6 og nr. 10, og stk. 2 og 3 svarer til den  

 gældende lejelovs § 93. Lejelovens § 93, stk. 1, litra h, vedrører ikke  

 almene boliger. § 90, stk. 1, nr. 8 og 9, svarer til den gældende  

 forsøgsordning om husordensovertrædelser, jf. lejelovens § 79 b, stk. 5.
 Den foreslåede ændring af bestemmelsen om husordensovertrædelser i § 90,  

 stk. 1, nr. 7, i forhold til den gældende lejelovs § 93, stk. 1, litra g,  

 udgør et led i bestræbelserne på at sikre lejerens retsstilling bedre, jf.  

 også bemærkningerne til § 85.
 Udvidelsen svarer til den udvidelse, der foreslås, med hensyn til de  

 husordensovertrædelser, der kan føre til retsfølger i øvrigt efter forslagets  

 § 81 og § 85, stk. 1, nr. 3. Forslaget skal sikre, at der er tilstrækkelig  

 hjemmel i de gældende regler til at ophæve lejemålet over for en lejer, som  

 udøver uacceptabel adfærd, der medfører gener for dem, der færdes i  

 ejendommen, i form af generel utryghed, forråelse af miljøet i ejendommen,  

 uhensigtsmæssig påvirkning af ejendommens børn og unge eller sundhedsmæssig  

 risiko, når forholdet er af en sådan karakter, at lejerens flytning er  

 påkrævet.
 Forslaget forventes at medvirke til at sikre lejerne bedre mod de  

 ulempeforvoldende følger af andre lejeres voldelige adfærd ,  handel  

 med narko, udøvelse af prostitution og anden tilsvarende virksomhed fra  

 lejemålet.
Til § 91 Bestemmelsen svarer til den gældende lejelovs § 94.
Til § 92 Bestemmelsen svarer til den gældende lejelovs § 95, idet det er  

 præciseret, at lejeren ved ophævelse af lejemålet er forpligtet til at  

 erstatte udlejeren ethvert tab, herunder lejetab, som udlejeren måtte lide.
Til kapitel 16 Til § 93 Bestemmelsen svarer til den gældende lejelovs § 97, stk. 1, 1., 2. og 4.  

 pkt., samt stk. 2. De detaljerede regler i lejelovens § 97, stk. 1, 3. pkt.,  

 om besigtigelsestid og § 98, stk. 1, 1. pkt., om fraflytningstidpunktet  

 foreslås ikke medtaget som lovbestemmelser.
Til § 94 § 94 svarer i det væsentlige til § 65, stk. 5, i lov om almene boliger  

 m.v. samt til de gældende administrative forskrifter på området.
Til § 95 Det foreslås at give boligministeren bemyndigelse til at fastsætte nærmere  

 regler, jf. herved også forslagets § 31.
Til kapitel 17 Efter kapitel 13 i lov om almene boliger m.v. fører kommunalbestyrelsen  

 tilsyn med de almene boligorganisationer.
Tvister mellem den almene  

 boligorganisation og den enkelte lejer hører således som udgangspunkt under  

 kommunalbestyrelsens kompetence.
Kommunalbestyrelsen træffer normalt ikke  

 egentlige afgørelser i sådanne tvister, men finder kommunalbestyrelsen, at  

 boligorganisationen ikke administrerer i overensstemmelse med de gældende  

 regler, kan kommunalbestyrelsen tage de forholdsregler, der skønnes  

 nødvendige for at sikre, at organisationen og de enkelte afdelinger fremover  

 administrerer i overensstemmelse med de gældende regler, bl.a. ved påbud og  

 henstillinger til boligorganisationen.
 Hvis det er magtpåliggende for lejer eller udlejer at få tvisten afgjort  

 ved en egentlig afgørelse, må sagen efter de gældende regler indbringes sagen  

 for domstolene.
Da domstolsbehandling kan være både dyr og tidskrævende, foreslås det, at  

 der indføres beboerklagenævn på det almene område, ligesom der efter  

 lejelovgivningen er huslejenævn inden for den private udlejningssektor.
Det  

 foreslås, at begge parter i lejeforholdet skal kunne indbringe tvister for  

 beboerklagenævnet.
Nedsættelse af beboerklagenævn inden for den almene sektor  

 vil betyde en vis aflastning af det kommunale tilsyn og af domstolene.
Det er naturligvis ikke alle typer tvister, som egner sig til  

 nævnsbehandling.
Det fremgår af de enkelte kapitler i lovforslaget, hvilke  

 sager der foreslås omfattet af nævnets kompetence.
Det forhold, at der nu indføres beboerklagenævn på det almene område, er  

 ikke ensbetydende med, at lejerne ikke i fremtiden vil kunne rette  

 henvendelse til kommunen vedrørende sager, som er omfattet af nævnets  

 kompetence.
Lejerne vil således fortsat kunne henvende sig til den  

 tilsynsførende kommune med disse spørgsmål, men kommunalbestyrelsen vil, hvis  

 den mener, at sagen ikke vedrører direkte, overordnede tilsynsaspekter, være  

 berettiget til at henvise disse til at søge konflikten afgjort ved  

 beboerklagenævnet, ligesom kommunalbestyrelsen som nævnt hidtil har henvist  

 parterne til at søge de pågældende konflikter afgjort ved de almindelige  

 domstole.
Det foreslås, at sådanne almene nævn - i overensstemmelse med såvel  

 Lejelovskommissionens forslag på det private område som Boligselskabernes  

 Landsforenings forslag på det almene område, men i modsætning til de i dag  

 gældende regler på det private område - nedsættes i hele landet.
Der er  

 således i dag alment byggeri i alle kommuner . Dog foreslås -  

 ligeledes i overensstemmelse med Lejelovskommissionens forslag - adgang til,  

 at flere kommuner kan etablere fælles nævn.
 Det er hensigten, at der i overensstemmelse med Lejelovskommisionens  

 forslag ved en senere ændring af lejelovgivningen for private  

 udlejningsboliger indføres huslejenævn i hele landet også på det private  

 område.
 Nærværende kapitel indeholder de processuelle regler for sådanne almene  

 nævn.
 Det er hensigten med forslaget at indføre beboerklagenævn for det almene  

 område på det samme retsgrundlag, som gælder for de eksisterende huslejenævn  

 på det private område.
 Dette indebærer, at beboerklagenævnet udgør en del af den offentlige  

 forvaltning og dermed antages at være et forvaltningsorgan, som udover de  

 særlige regler i nærværende lovforslag er omfattet af de almindelige  

 forvaltningsretlige regler, herunder reglerne i forvaltningsloven.
Af central betydning i denne henseende er officialprincippet, som følger  

 af almindelige forvaltningsretlige grundsætninger.
Efter dette princip  

 påhviler der nævnet en pligt til selv at oplyse sagen i fornødent omfang både  

 med hensyn til det retlige som det faktiske grundlag.
I modsætning hertil  

 gælder forhandlingsprincippet ved domstolene, hvorefter sagens oplysning  

 påhviler parterne.
 Ud over officialprincippet har især reglerne om partshøring og begrundelse  

 i forvaltningsloven betydning for beboerklagenævnenes sagsbehandling.
Karakteren af den enkelte tvist har imidlertid betydning for nævnets  

 mulighed for at realitetsbehandle tvisten.
Beboerklagenævnssystemet varetager  

 især hensynet til, at parterne i lejeforhold hurtigt og nemt kan få afgjort  

 tvister, som måtte opstå, og dette hensyn er en væsentlig årsag til, at  

 beboerklagenævnssager i vidt omfang forudsættes at kunne behandles  

 skriftligt.
Dette helt centrale hensyn bag systemet sammenholdt med officialprincippet  

 tilsiger, at nævnet bør henvise sager, hvor tvist om faktum indebærer nogen  

 videre bevisførelse så som vidneførsel og lignende, til boligretten.
Dette  

 gælder alle typer af sager, som indbringes for nævnet, hvor nævnet skønner,  

 at sagens karakter er af en sådan art, at en bevisførelse, som ligger ud  

 over, hvad der er hensigtsmæssigt, er påkrævet.
Ved kapitel 13 er foreslået, at lejelovens forsøgsordning vedrørende  

 boligklagenævn og husordensovertrædelser erstattes af en generel ordning,  

 hvorefter afgørelser i sager om husordensovertrædelser fremover skal træffes  

 af beboerklagenævnet.
For at sikre, at sådanne sager oplyses og behandles på  

 den efter sagernes karakter mest hensigtsmæssige måde, og herunder for at  

 sikre, at hensynet til parternes retssikkerhed varetages bedst muligt,  

 foreslås, at en række procedureregler, der har været gældende for  

 boligklagenævnene, overføres til de almene beboerklagenævn, for så vidt angår  

 disse sager.
Dette gælder bl.a. reglerne om, at nævnet i visse sager skal  

 tiltrædes af en person med social sagkundskab, nævnets særlige  

 vejledningspligt og muligheden for at indkalde ikke blot lejer og udlejer,  

 men også andre til at afgive forklaring.
 Kapitlet indeholder endvidere regler om boligrettens behandling af  

 afgørelser om almene boliger.
 Da regler om boligrettens sammensætning m.v. allerede er fastsat i den  

 gældende lejelov, og da det som hidtil er den samme ret, der skal træffe  

 afgørelse for almene og privatudlejede boliger, foreslås de processuelle  

 regler herfor ikke gentaget i den almene lejelov, hvori der i stedet henvises  

 til lejelovens regler.
Til § 96 Det foreslås som anført i de indledende bemærkninger, at der for alle  

 kommuner skal nedsættes beboerklagenævn til afgørelse af tvister efter denne  

 lov.
 Med henblik på at tilvejebringe et rationelt arbejdsgrundlag for  

 beboerklagenævnene foreslås, at der gives mulighed for at etablere  

 beboerklagenævn på fælleskommunalt niveau, således at kommuner, som typisk  

 ikke forventer et større antal sager ved nævnet, kan oprette fælleskommunale  

 beboerklagenævn.
 Ud over den økonomiske besparelse, der ligger i denne konstruktion, er det  

 hensigten hermed, at de enkelte nævn sikres et vist minimum af sager, der gør  

 det muligt at oparbejde en praksis og rutine for behandling og afgørelse af  

 beboerklagenævnssager.
Til § 97 Beboerklagenævnets sammensætning er fastlagt efter samme principper som  

 sammensætningen af huslejenævn på det private område efter lov om midlertidig  

 regulering af boligforholdene, nemlig med en jurist som formand og to  

 sagkyndige medlemmer udpeget efter indstilling fra henholdsvis lejer- og  

 udlejerorganisationer.
Det foreslås endvidere, at nævnet i husordenssager skal tiltrædes af en  

 person, der er sagkyndig med hensyn til sociale forhold.
En sådan person  

 deltager efter den gældende forsøgsordning som medlem i boligklagenævnene.  

 Det foreslås, at den pågældende person udpeges af kommunalbestyrelsen, og at  

 den pågældende ikke skal være medlem med stemmeret i nævnet, men skal deltage  

 på møder om husordensspørgsmål med henblik på at rådgive formanden og de  

 øvrige medlemmer om sociale spørgsmål.
Den socialt sagkyndige kan være en  

 ansat i kommunen, men kan også være en anden person, der på baggrund af anden  

 ansættelse eller uddannelse efter kommunens vurdering har baggrund for at  

 varetage opgaven.
Hensigten med, at en sådan sagkyndig person deltager i sager om  

 husordenssager, er et ønske om bedst muligt at sikre, at også sociale hensyn  

 varetages ved afgørelsen af, hvilke retsfølger der pålægges en generende  

 lejer.
Hensigten er endvidere at vurdere, om der er tale om en sag af social  

 karakter, jf. § 103. Den pågældende varetager derimod - heller ikke hvis der  

 er tale om en ansat i socialforvaltningen i den pågældende kommune - rollen  

 som socialforvaltningens sagsbehandler over for den berørte lejer.
Den  

 socialt sagkyndige vil herunder have tavshedspligt med eventuelle oplysninger  

 om lejeren, som socialforvaltningen måtte være i besiddelse af.
Overtrædelse  

 af tavshedspligten kan medføre strafansvar efter straffelovens regler, jf.  

 forvaltningslovens § 27.
 Er der tale om en sag af social karakter, inddrages den kommunale  

 socialforvaltning efter reglerne i den foreslåede § 103.
 Det foreslås, at der gives det enkelte medlem af beboerklagenævnet  

 mulighed for at udtræde på grund af alder, når medlemmet er fyldt 67 år.
Træder et medlem ud af beboerklagenævnet på grund af alder i  

 funktionsperioden, indtræder dennes suppleant i stedet.
Der skal herefter  

 vælges en ny suppleant for den resterende funktionsperiode.
Til § 98 Bestemmelsen svarer til boligreguleringslovens § 37.
Til § 99 Bestemmelsen svarer til boligreguleringslovens § 38. Det forudsættes, at  

 der i kommuner med huslejenævn for det private boligbyggeri kan etableres  

 sekretariatsfællesskab mellem de to nævn.
Herved opnås dels en økonomisk  

 hensigtsmæssig ordning dels den bedst mulige koordination af  

 nævnsafgørelserne.
Til § 101 Det foreslås at give beboerklagenævnet kompetence til at tage stilling til  

 tvister vedrørende lovligheden af de beslutninger, som træffes i henhold til  

 de beboerdemokratiske regler.
De regler, som gælder for de beboerdemokratiske  

 organers udøvelse af beboerdemokratiet, findes både i den lovgivning, som  

 direkte regulerer den almene sektors virksomhed, herunder de enkelte  

 boligorganisationers vedtægter, og i den almindelige foreningsret.
Nævnet kan  

 herefter tage stilling til klager over, at det pågældende organ ikke har  

 været kompetent, at bestemte frister ikke er overholdt, at  

 ikke-stemmeberettigede har stemt osv.
Nævnet kan derimod ikke tage stilling  

 til den del af en beslutning, der omfatter det pågældende organs udøvelse af  

 skøn.
Sondringen indebærer, at beboerklagenævnet ikke har mulighed for at  

 foretage en prøvelse af de skønsmæssige elementer, som måtte ligge i  

 beslutningen.
Der er således alene tale om en legalitetsprøvelse.
Det foreslås endvidere, at alle, der har en retlig interesse i den trufne  

 beslutning, skal kunne indbringe de her omhandlede tvister.
Det vil først og  

 fremmest sige beboerne og udlejeren, men også f.eks. bestyrelsen i en almen  

 forretningsførerorganisation og i et alment andelsselskab vil kunne indbringe  

 tvister.
Såfremt nævnet finder, at beslutningen ikke er truffet på et lovligt  

 grundlag, foreslås, at nævnet skal kunne erklære beslutningen for ugyldig,  

 hvis manglen ved beslutningen har haft væsentlig betydning for den trufne  

 beslutning.
I visse tilfælde vil beboerklagenævnet efter almindelige  

 forvaltningsretlige principper kunne se bort fra, at en beslutning er  

 behæftet med mangler, som medfører ugyldighed.
Som eksempel herpå kan nævnes  

 »værdispilds-synspunkter«, som vil kunne bevirke, at et væsentligt  

 misforhold imellem det forhold, som indsigelsen er rettet imod, og de  

 økonomiske konsekvenser af beslutningens ugyldighed, kan begrunde, at  

 beslutningen opretholdes.
 Det beror således på en konkret vurdering, om der foreligger sådanne  

 omstændigheder, at en ellers ugyldig beslutning bør bevare sin gyldighed.
Herudover foreslås, at tvister skal indbringes for nævnet inden 4 uger,  

 efter at beslutningen er truffet, og at nævnet kan tillægge indbringelsen  

 opsættende virkning.
Fristen foreslås også at omfatte ugyldighedsindsigelser.
Det forhold, at indsigelser om bl.a. ugyldighed ikke fortabes, selv om en  

 klagefrist måtte være overskredet, er uhensigtsmæssig i de her foreliggende  

 situationer, hvor den beslutning, som viser sig at være ugyldig, kan være  

 ført ud i livet, hvis sagen først rejses lang tid efter, at beslutningen er  

 truffet.
Derfor foreslås, at nævnet ikke skal kunne træffe afgørelse om  

 ugyldighed, hvis indbringelsesfristen er overskredet.
En klager er dog ikke  

 afskåret fra at indbringe indsigelsen om ugyldighed for boligretten.
Endelig foreslås, at nævnet skal kunne tage stilling til visse tvister om  

 anvisning af boliger.
Det foreslås, at kompetencen skal omfatte anvisning af  

 almene familieboliger efter venteliste, herunder oprykningsventelisten, efter  

 § 51, stk. 1, 1. pkt., i lov om almene boliger m.v.
 Dog foreslås, at tvister om anvisning ikke skal være omfattet af nævnets  

 kompetence i de tilfælde, hvor kommunalbestyrelsen har besluttet, at den vil  

 godkende hver enkelt anvisning.
 Tvister om anvisning af boliger vil typisk vedrøre det forhold, at  

 boligorganisationen nægter at udleje en bolig til en boligsøgende, fordi den  

 pågældende ikke opfylder de gældende betingelser om husstandens størrelse og  

 sammensætning, eller fordi den boligsøgende har et uafklaret økonomisk  

 mellemværende med boligorganisationen fra et tidligere lejeforhold.
 Ligesom ved de ovenfor omhandlede tvister om manglende overholdelse af  

 regler vedrørende beboerdemokratiet foreslås, at alle, der har en retlig  

 interesse i sagen, skal kunne indbringe tvisten for nævnet, og at nævnet skal  

 kunne give indbringelsen opsættende virkning.
Til § 102 Bestemmelsens stk. 1, 1. og 2. pkt., og stk. 2 svarer til  

 boligreguleringslovens § 39 og lejelovens § 79 j, stk. 1, 1. og 2. pkt., og  

 stk. 2.
Ved stk. 1, 3. pkt., foreslås som efter forsøgsordningen om  

 boligklagenævn, jf. lejelovens § 79 j, stk. 1, 3. pkt., at der skal betales  

 et gebyr for indbringelse af sager for beboerklagenævnet.
Gebyret foreslås  

 fastsat til 100 kr. for hver sag, der indbringes.
Indbringer flere lejere i fællesskab et spørgsmål til afgørelse for  

 nævnet, skal der kun betales eet gebyr.
Det samme gælder, hvis en udlejer  

 indbringer et spørgsmål, der omfatter flere lejere, for nævnet.
 Baggrunden herfor er et ønske om en vis brugerbetaling til dækning af de  

 administrative udgifter, uden at betalingen bliver af en sådan størrelse, at  

 den forhindrer lejere med almindelige indkomster i at indbringe sager for  

 nævnet.
 Samtidig foreslås gebyret som et signal til parterne om inden indbringelse  

 af f.eks. husordenssager at overveje, om grundlaget for at få medhold i en  

 sag er til stede i tilstrækkeligt omfang.
 Hvis afdelingsbestyrelsen indbringer et spørgsmål til afgørelse for  

 nævnet, afholder afdelingen udgiften til gebyret.
Til § 103 Stk. 1 og 3 svarer til boligreguleringslovens § 40. Der henvises nærmere  

 til de indledende bemærkninger til kapitlet.
 Det foreslåede stk. 2 svarer til § 79 k, stk. 1, 2 pkt., i lejeloven, der  

 blev indsat under udvalgsbehandlingen af forslaget til lejelovens gældende  

 forsøgsordning.
Bestemmelsen indebærer, at beboerklagenævnet i de sager, som nævnet finder  

 har social karakter, skal undersøge mulighederne for, at lejeren samtidig med  

 en pålagt retsfølge, f. eks. en betinget opsigelse, kan gøre brug af sociale  

 tilbud fra den kommunale socialforvaltning.
Efter nævnets vurdering af sagen  

 kan der indhentes enten mere generelle oplysninger om kommunens tilbud eller  

 - forudsat at forvaltningslovens betingelser er opfyldt, og nævnet i øvrigt  

 finder dette af betydning - oplysninger, der relaterer sig til den pågældende  

 lejers konkrete muligheder for at gøre brug af tilbud fra den kommunale  

 socialforvaltning.
Til § 104 Stk.1, stk. 2, 1.-3. pkt., og stk. 3 svarer til boligreguleringslovens §  

 41 og lejelovens § 79 l, stk. 1, stk. 2, 1.-3. pkt., og stk. 3. Stk. 2, 4.  

 pkt., hvorefter nævnet kan indkalde andre end parterne til at afgive  

 udtalelse i husordenssager, svarer til lejelovens § 79 l, stk. 2, 4. pkt.
Stk. 4 og 5 om nævnets udvidede vejlednings- og bistandspligt svarer til §  

 79 l, stk. 4, i lejelovens forsøgskapitel.
Det er udtrykkeligt anført i  

 bestemmelsen, at vejledningspligten også omfatter fornøden bistand til  

 udformning af skriftlige udtalelser i det omfang, en part anmoder herom.
Til § 105 Stk. 1, 1. pkt., stk. 2-4 og stk. 5, 1., 3., 4. og 5. pkt., svarer til  

 boligreguleringslovens § 42, stk. 1-5.
 Stk. 1, 2. pkt., svarer til lejelovens § 79 m, stk. 1, 2. pkt., og stk. 6  

 svarer til lejelovens § 79 m, stk. 6.
Det foreslåede stk. 5, 2. pkt., er ny.
Det foreslås heri, at afgørelser om  

 husordensovertrædelser skal forkyndes, hvis afgørelsen er truffet uden, at  

 parten har svaret eller givet møde for nævnet.
Efter den gældende lejelovs §  

 79 m, stk. 7, har parter, der ikke har svaret, i dag mulighed for at få sagen  

 genoptaget inden for 4 uger.
Til §§ 106-108 § 106 svarer i det væsentlige til boligreguleringslovens § 43 og  

 lejelovens § 79 n om, at nævnsafgørelser kan indbringes for boligretten inden  

 for 4 uger.
Det foreslås, som det i dag gælder for boligklagenævnene, at der  

 ved beregning af fristen ses bort fra juli måned.
Det foreslås som efter den gældende forsøgsordning, jf. lejelovens § 79 o,  

 at boligretten i sager om tilsidesættelse af betingelserne i et lejeforhold,  

 der er gjort betinget på grund af husordensovertrædelser, kan foretage en  

 fuldstændig prøvelse af sagen.
Retten kan således også foretage en prøvelse  

 af de forhold, der lå til grund for, at lejeforholdet blev gjort betinget.
Som anført i de almindelige bemærkninger vil det som udgangspunkt være en  

 betingelse for at indbringe en sag for boligretten, at sagsøger har udnyttet  

 klageadgangen til beboerklagenævnet.
Ved § 106, stk. 4, foreslås dog, at hvis  

 en sag er indbragt for nævnet, og nævnet ikke har truffet afgørelse inden den  

 fastsatte frist herfor, kan klageren indbringe sagen for boligretten.  

 Bestemmelsen svarer til den gældende boligreguleringslovs § 43, stk. 4.
 Det foreslås, at afgørelser, der ikke ifølge en bestemmelse i loven kan  

 indbringes for beboerklagenævnet, som hidtil kan indbringes for boligretten.
 Om boligretten gælder de regler, der er fastsat herom i den gældende  

 lejelov.
 Boligretsdomme kan - uanset om sagen har været behandlet af  

 beboerklagenævnet, ankes til landsretten.
 Det foreslås dog, at boligretttens afgørelser i husordenssager efter § 82,  

 stk. 1, nr. 1 og 2, der altså har været behandlet i to instanser, af hensyn  

 til ønsket om at begrænse sagsbehandlingstiden, ikke kan indankes for  

 landsretten.
Til kapitel 18 Til § 109 Det foreslås, at loven træder i kraft den 1. juli 1998.
Til § 110 Loven gælder efter § 1 som udgangspunkt fuldt ud for alle almene boliger.
 Det følger af § 4, stk. 1, at lovens bestemmelser ikke kan fraviges ved  

 aftale, medmindre dette udtrykkeligt fremgår af loven.
Der er i loven alene foreslået mulighed for fravigelse af et meget  

 begrænset antal bestemmelser.
Lov om leje af almene boliger vil således i det  

 væsentligste være ufravigelig for parterne i et lejeforhold, der er omfattet  

 af loven.
Der er, som det fremgår af de almindelige bemærkninger, ikke ved  

 nærværende lovforslag tilsigtet væsentlige ændringer af reglerne for almene  

 boliger.
Overgangen til de nye regler skulle derfor ikke indebære væsentlige  

 ændringer af eksisterende lejeaftaler om almene boliger.
Der kan dog efter de  

 hidtil gældende regler på visse områder lovligt være indgået individuelle  

 aftaler mellem lejer og udlejer, der ikke vil kunne indgås efter den  

 foreslåede nye lov.
For at loven ikke skal gribe ind i sådanne indgåede individuelle aftaler,  

 som lejeren har haft en berettiget forventning om, skulle gælde i hele  

 lejeperioden, foreslås ved § 110, at sådanne aftaler om almene boliger, der  

 er indgået før lovens ikrafttræden - herunder aftaler, der er indgået om en  

 almennyttig bolig før lov om almene boliger trådte i kraft - som udgangspunkt  

 fortsat skal gælde.
Sådanne aftaler opretholdes, uanset om der er tale om  

 fravigelser af bestemmelser i loven, der på grund af den generelle  

 ufravigelighed ikke længere kan fraviges, jf. nr. 1.
 Tilsvarende foreslås for selvejende institutioner indeholdende  

 ungdomsboliger, ældreboliger eller lette kollektivboliger, der omdannes til  

 almene boligorganisationer eller afdelinger af sådanne, at de lejere, der har  

 indgået lejeaftale med den selvejende institution før omdannelsen, forbliver  

 boende på de aftalte lejevilkår, også i det omfang disse måtte afvige fra den  

 almene lejelovs bestemmelser.
 I det omfang, en lejeaftale alene henviser til (den til enhver tid)  

 gældende lejelovgivning, vil aftalen være omfattet af nærværende lovforslag.  

 Det gælder således aftaler indgået på den gældende standardlejekontrakt type  

 B for alment byggeri.
 For boliger i tidligere private udlejningsejendomme, der er erhvervet med  

 henblik på omdannelse til alment boligbyggeri, foreslås endelig på samme  

 måde, at de lejere, der har indgået lejeaftale med den private udlejer før  

 overdragelsen, forbliver boende på de da aftalte lejevilkår (for private  

 udlejningsboliger). Ved genudlejning skal boligerne udlejes på almene  

 lejevilkår.
På de områder, hvor det er hensigten med loven, at der skal indføres nye  

 regler også for eksisterende lejemål om almene boliger, foreslås det  

 udtrykkeligt angivet i de enkelte lovbestemmelser, at de gælder uanset  

 tidligere modstående aftale.
Forslagets § 110, stk. 2 og 3, indeholder  

 særlige regler herom.
De pågældende regler forudsættes ikke at have  

 ekspropriativ karakter over for parterne i lejeforholdet.
Til § 111 Efter de gældende regler om råderet kan afdelingsmødet beslutte, at der i  

 den enkelte afdeling kan gennemføres andre forbedringsarbejder end dem, der  

 er omfattet af den legale råderet.
Sådanne arbejder giver ret til  

 godtgørelse.
Da disse regler nu ændres, foreslås for en ordens skyld indsat  

 en bestemmelse om, at lejere, som har ret til godtgørelse efter den tidligere  

 ordning, bevarer retten til godtgørelse.
Til § 112 Bestemmelsen svarer til § 125 i den gældende bekendtgørelse om drift af  

 almene boliger m.v.
Til § 113 Bestemmelsen svarer til §§ 81 og 192 i lov om almene boliger m.v.
Til § 114 Lovforslaget vedrører almene boliger efter lov om almene boliger m.v., der  

 ikke gælder for Færøerne og Grønland.
Skriftlig fremsættelse (22. oktober 1997) Boligministeren (Ole Løvig Simonsen):
 Jeg tillader mig herved for Folketinget at fremsætte:
 Forslag til lov om leje af almene boliger.
(Lovforslag nr.
L 29).
 Hovedsigtet med lovforslaget, som bygger på Lejelovskommissionens  

 anbefaling i betænkningen om lejeforhold (Betænkning nr. 1331, februar 1997),  

 er at samle alle de lejeretlige regler, der gælder for leje af almene  

 boliger, i een lov for dermed at skabe større overskuelighed og sammenhæng i  

 regelsættet.
 Forslaget tilsigter samtidig at styrke den enkelte lejers retstilling.  

 Dette skal ses i sammenhæng med den væsentlige udvidelse af beboerdemokratiet  

 i det almene boligbyggeri, som blev indført den 1. januar 1997.
 Herudover indeholder lovforslaget som væsentlige nydannelser etablering af  

 beboerklagenævn i samtlige kommuner og permanente regler om retsfølger som  

 følge af husordensovertrædelser.
 Lovforslaget indeholder følgende elementer:
1. Sammenskrivning af de lejeretlige regler, der gælder for almene  

 boliger: Lovforslaget er som udgangspunkt en sammenskrivning af de  

 lejeretlige regler, som i dag gælder for leje af almene boliger.
I dag  

 fremgår reglerne dels af lejeloven dels af lov om almene boliger m.v.
 Det foreslås, at loven skal gælde for de samme almene boligtyper, som er  

 omfattet af lov om almene boliger m.v., d.v.s. almene familieboliger, almene  

 ungdomsboliger og almene ældreboliger.
Forslaget indebærer, at den almene lejelov som udgangspunkt skal regulere  

 alle relevante elementer af lejeforholdet mellem lejere og udlejere af almene  

 boliger.
Det foreslås, at kun bestemmelser, som vurderes at have aftaleretlig  

 karakter, overføres fra lov om almene boliger.
Bestemmelser af  

 offentligretlig karakter, bl.a. reglerne om det kommunale tilsyn og om  

 offentlig støtte til nybyggeri m.v., er derimod forudsat bibeholdt i lov om  

 almene boliger m.v.
2. Nedsættelse af beboerklagenævn: Det foreslås, at der etableres  

 beboerklagenævn i alle kommuner.
Det overordnede sigte med etablering af et  

 sådant klageorgan er at sikre, at beboernes klagemuligheder er på  

 »niveau« med de muligheder, som lejere i private  

 udlejningsejendomme har i de kommuner, hvor der er etableret huslejenævn,  

 d.v.s. at få tvister afgjort på en hurtig, nem og billig måde.
3. Permanente regler om nævnsbehandling af og retsfølger som følge af  

 husordensovertrædelser: I lejeloven indførtes pr. 1. juli 1995 en  

 forsøgsordning vedrørende husordensovertrædelser for såvel privat som alment  

 byggeri.
På baggrund af erfaringerne med denne forsøgsordning foreslås - i  

 første omgang for almene boliger - indført en permanent ordning om  

 husordensovertrædelser.
Det foreslås, at ordningen gøres landsdækkende, og at  

 den udbygges i forhold til den eksisterende ordning.
 4. Forenkling af gældende lejeretlige regler på en række områder:  

  Lovforslaget indeholder bl.a. på baggrund af lejelovskommissionens  

 anbefalinger en række forenklinger af gældende regler om betaling for varme  

 og vand, udgifter til fællesantenner m.v. og lejernes råderet.
 Derudover indeholder lovforslaget en række mindre ændringer og  

 tilpasninger af eksisterende regler.
Gebyret for indbringelse af en sag for beboerklagenævnet er i lovforslaget  

 sat til 100 kr. pr. sag, der ikke tilbagebetales, selvom klageren får  

 medhold.
Det skønnes med betydelig usikkerhed, at beboerklagenævnene efter en  

 »indkøringsperiode« vil skulle behandle 4.000 sager om året.
Hvis  

 det viser sig, at antallet af beboerklagenævnssager bliver væsentligt større,  

 vil boligministeren optage forhandlinger med henblik på en forhøjelse af  

 klagegebyret på 100 kr.
De kommunale nettoudgifter som følge af indførelsen  

 af beboerklagenævn skønnes med betydelig usikkerhed maksimalt at blive 3,5  

 mill. kr. i 1998, 8,5 mill. kr. i 1999, 11,1 mill. kr. i 2000 og 12,1 mill.  

 kr. i 2001.
 Samlet skønnes forslagene vedrørende betaling for varme og vand, udgifter  

 til fællesantenner m.v. samt lejernes råderet ikke at medføre nævneværdige  

 ændringer i de offentlige udgifter til individuel boligstøtte.
 Lovforslaget skønnes ikke at have erhvervsøkonomiske konsekvenser eller  

 EU-retlige aspekter.
 Den foreslåede udvidelse af de former for uacceptabel adfærd, som kan  

 medføre retsfølger, herunder ophævelse af lejeaftalen, vil i en række  

 situationer kunne indebære en forbedring af det nære miljø. Forslaget  

 vurderes ikke herudover at have miljømæssige konsekvenser.
 Idet jeg i øvrigt henviser til lovforslaget og de bemærkninger, som  

 ledsager det, skal jeg anbefale forslaget til Tingets velvillige behandling.
Efter 2. behandling den 9. december 1997 Kapitel 1 Lovens anvendelsesområde § 1 . Loven gælder for leje af:
 1) Almene boliger, der tilhører en almen boligorganisation.
 2) Almene ældreboliger, der tilhører en kommune eller en amtskommune.
 3) Almene ældreboliger, der tilhører en selvejende institution.
 Stk. 2 . Loven gælder, selv om lejen skal betales med andet end  

 penge, herunder ved arbejde.
 Stk. 3. Loven gælder ikke ved fremleje af en almen bolig omfattet  

 af stk. 1.
Stk. 4. Almene boliger kan være indrettet som enkeltværelser.
Ved  

 et enkeltværelse forstås i denne lov et eller flere beboelsesrum uden eget  

 køkken, som alene lejeren og dennes husstand disponerer over.
 § 2. Loven finder også anvendelse, når en lejeaftale omfatter  

 såvel lokaler, der er udlejet til beboelse, som lokaler, der er udlejet til  

 andet end beboelse (blandede lejemål). Omfatter en lejeaftale såvel lokaler  

 til beboelse som lokaler, der er udlejet til andet end beboelse, og er  

 lokalerne beliggende i hver sin fysiske enhed, gælder lovens kapitel 3 om  

 lejefastsættelse og lejeregulering dog alene for de lokaler, der anvendes til  

 beboelse.
 Stk. 2. Uanset bestemmelsen i stk. 1 anses en bolig og en garage  

 udlejet ved samme aftale ikke som et blandet lejemål.
 § 3. De i § 1, stk. 1, nævnte boligorganisationer, kommuner,  

 amtskommuner og selvejende institutioner betegnes i denne lov som udlejer.  

 Udlejerens rettigheder og pligter efter denne lov udøves i overensstemmelse  

 med reglerne om beboerdemokrati i kapitel 1 og 2 i lov om almene boliger samt  

 støttede private andelsboliger m.v. og i forskrifter udstedt i medfør heraf.
 Stk. 2. Den person, som har indgået aftale med udlejer om leje af  

 de i § 1, stk. 1, nævnte boliger, betegnes i denne lov som lejer.
 § 4. Bestemmelserne i denne lov kan ikke fraviges ved aftale  

 mellem parterne, medmindre dette fremgår af loven.
 Stk. 2 . Lovens fravigelige bestemmelser finder anvendelse,  

 medmindre andet er aftalt mellem lejer og udlejer eller må anses for  

 indeholdt i lejeaftalen.
Kapitel 2 Lejeaftalen § 5. En lejeaftale og andre aftaler om det lejede skal udfærdiges  

 skriftligt.
Stk. 2 . I lejeaftalen skal der specificeret oplyses om lejens  

 størrelse og om alle kendte udgifter vedrørende det lejede, som lejeren skal  

 betale til udlejeren ud over lejen.
Den kendte eller anslåede størrelse for  

 hver enkelt udgiftsart skal angives.
 Stk. 3 . I lejeaftalen skal der oplyses om øvrige udgiftsarter  

 vedrørende det lejede, som udlejeren på tidspunktet for lejeaftalens  

 indgåelse har kendskab til, at lejeren skal betale til andre end udlejeren.
 Stk.4. Udlejeren foranlediger, at lejeren i forbindelse med  

 lejeaftalens indgåelse får udleveret det gældende vedligeholdelsesreglement  

 samt husordenen for boligafdelingen.
 § 6. Ved en blanket til indgåelse af lejeaftaler forstås en  

 fortrykt standardkontrakt til udfyldning samt andre kontrakter og  

 kontraktstillæg, der ikke fremtræder som udarbejdet individuelt for det  

 pågældende lejeforhold.
Stk. 2. Boligministeren autoriserer blanketter efter forhandling  

 med landsomfattende organisationer af udlejere af alment boligbyggeri og  

 landsomfattende organisationer af lejere, der repræsenterer lejere af alment  

 boligbyggeri.
Ved autorisation af blanketter kan tidligere autoriserede  

 blanketter fratages autorisation.
Anvendes en blanket, som ikke er  

 autoriseret, ses der bort fra bestemmelser i denne, som pålægger lejeren  

 større pligter eller giver lejeren mindre rettigheder end angivet i denne  

 lov.
 Stk. 3 . Bestemmelser i autoriserede blanketter, som pålægger  

 lejeren større pligter eller giver lejeren mindre rettigheder end angivet i  

 loven, kan kun påberåbes, såfremt de er fremhævede.
§ 7. Ved udlejning til beboelse, ved formidling af sådanne  

 lejeforhold eller ved bytning af boliger er det ikke tilladt at modtage eller  

 kræve vederlag fra lejeren eller at betinge sig, at lejeren indgår anden  

 retshandel, som ikke er et led i lejeaftalen.
Udlejer kan dog opkræve gebyr  

 hos boligsøgende, hvis dette er tilladt efter anden lovgivning.
 Stk. 2. Bestemmelsen i stk. 1 omfatter ikke vederlag for aftalt  

 afståelse af en forretning eller vederlag for at formidle afståelsen.
Stk. 3. Beløb, der er betalt i strid med stk. 1, kan kræves  

 tilbagebetalt.
Beløbet forrentes fra forfaldsdagen med en årlig rente, der  

 svarer til den rente, der er fastsat efter § 5, stk. 1 og 2, i lov om renter  

 ved forsinket betaling m.v.
Når særlige forhold begrunder det, kan  

 boligretten bestemme, at der skal betales en højere eller lavere rente.
Stk. 4 . Overtrædelse af stk. 1 straffes med bøde eller hæfte,  

 medmindre højere straf er forskyldt efter anden lovgivning.
Der kan pålægges  

 selskaber m.v. (juridiske personer) strafansvar efter reglerne i  

 straffelovens 5. kapitel.
§ 8. Lejeres rettigheder efter reglerne i denne lov er gyldige mod  

 enhver uden tinglysning.
Det samme gælder aftaler om forudbetaling af leje og  

 depositum eller lignende.
Ved lejeforholdets ophør skal lejerens krav være  

 gjort gældende ved sagsanlæg inden 1 år fra ophørstidspunktet.
Stk. 2 . En lejer, der ved aftale har erhvervet videregående  

 rettigheder, f. eks. ret til at få godtgørelse efter kapitel 8, kan,  

 medmindre andet er aftalt, forlange aftalen tinglyst.
Den tinglyste aftale  

 respekterer størst mulige offentlige lån samt de øvrige pantehæftelser og  

 byrder, som var tinglyst ved aftalens anmeldelse til tinglysning.
 Stk. 3. Har udlejeren ikke ladet aftalen tinglyse senest 1 uge  

 efter, at lejeren har forlangt det, har lejeren ret til at lade aftalen  

 tinglyse.
Stk. 4. Når lejeforholdet er ophørt, skal lejeren lade den  

 tinglyste aftale aflyse.
Har lejeren ikke ladet aftalen aflyse senest 1 uge  

 efter, at udlejeren har forlangt det, har udlejeren ret til at lade aftalen  

 aflyse.
Kapitel 3 Lejefastsættelse og lejeregulering § 9. Den samlede leje for en afdelings boliger og lokaler skal til  

 enhver tid være fastsat således, at den giver afdelingen mulighed for af sine  

 indtægter at afholde de udgifter, der er forbundet med driften, herunder til  

 foreskrevne bidrag og henlæggelser og lignende i henhold til reglerne i lov  

 om almene boliger samt støttede private andelsboliger m.v.
 Stk. 2. Lejen for en afdelings boliger fastsættes efter deres  

 indbyrdes brugsværdi.
 Stk. 3. Ved afdelingens ibrugtagelse skal lejen og fordelingen  

 heraf på de enkelte lejemål godkendes af kommunalbestyrelsen, når  

 byggeudgifterne er opgjort og den endelige finansiering er tilendebragt.
 Stk. 4. Ændringer i lejefordelingen skal godkendes af  

 kommunalbestyrelsen.
§ 10. Lejen fastsættes årligt på grundlag af et driftsbudget for  

 det kommende år.
Lejeforhøjelser, der er nødvendige til opfyldelse af kravet  

 i § 9, stk. 1, samt lejeforhøjelser, der er en følge af ændringer i  

 lejefordelingen, jf. § 9, stk. 4, kan gennemføres med 3 måneders varsel.
Hvis  

 huslejeforhøjelsen er sket med for kort varsel, er lejeren først forpligtet  

 til at betale forhøjelsen fra det tidspunkt, hvor et tidsmæssigt korrekt  

 afgivet varsel ville have haft virkning.
 Stk. 2. Lejeforhøjelser som følge af stigninger i en afdelings  

 driftsudgifter skal fordeles således, at fordelingen af den samlede leje på  

 de enkelte boliger opretholdes, jf. § 9, stk. 2.
Stk. 3. Lejeforhøjelser som følge af forbedringsarbejder skal  

 godkendes af kommunalbestyrelsen.
Overstiger lejeforhøjelsen inden for et  

 regnskabsår ikke 1 pct. af lejen, kan forhøjelsen dog gennemføres uden  

 kommunalbestyrelsens godkendelse.
 Stk. 4. De i stk. 3 nævnte lejeforhøjelser fordeles som nævnt i  

 stk. 2, forudsat at arbejderne medfører den samme relative forøgelse af  

 brugsværdien.
 Stk. 5. Krav om forhøjelse af lejen skal varsles skriftligt over  

 for den enkelte lejer med det i stk. 1 omtalte varsel og indeholde oplysning  

 om forhøjelsens beregning, grunden til forhøjelsen og forhøjelsens størrelse  

 angivet i kr. pr. måned.
Stk. 6. Bliver udlejeren bekendt med, at varslingsskrivelsen ikke  

 opfylder kravene i stk. 1 eller stk. 5, skal udlejeren hurtigst muligt  

 skriftligt orientere samtlige berørte lejere herom.
Orienteringen skal  

 samtidig indeholde de påkrævede oplysninger.
Hvis forhøjelsen er sket med for  

 kort varsel, skal lejerne oplyses om virkningen heraf.
De i stk. 3 nævnte  

 lejeforhøjelser kan først varsles til ikrafttræden fra tidspunktet for  

 ibrugtagelsen.
Udlejeren kan tage de nødvendige forbehold om  

 kommunalbestyrelsens godkendelse.
 Stk. 7. Gør forholdene det påkrævet, kan kommunalbestyrelsen  

 påbyde forhøjelse eller nedsættelse af lejen.
 § 11. Kommunalbestyrelsens afgørelser efter § 9, stk. 3 og 4, og §  

 10, stk. 3 og 7, kan ikke indbringes for anden administrativ myndighed.
 § 12. Uenighed om, hvorvidt et varsel om huslejeforhøjelser er i  

 overensstemmelse med gældende regler, jf. § 10, stk. 1 og 5, afgøres af  

 beboerklagenævnet.
 § 13. Boligministeren kan fastsætte nærmere regler om de i §§ 9-12  

 nævnte forhold.
Kapitel 4 Lejerens indflytning § 14. Udlejeren skal stille det lejede til lejerens rådighed i god  

 og forsvarlig stand fra det aftalte tidspunkt for lejeforholdets begyndelse,  

 jf. § 25. I forbindelse med indflytningen skal udlejeren under lejerens  

 medvirken udarbejde en indflytningsrapport.
Boligministeren kan fastsætte  

 nærmere regler om indflytningsrapporter.
§ 15. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig mangelen, jf. §§  

 18-20, senest 2 uger efter lejeforholdets begyndelse meddele udlejeren, at  

 lejeren vil gøre den gældende.
Dette gælder dog ikke, hvis mangelen ikke kan  

 erkendes ved anvendelse af sædvanlig agtpågivenhed eller udlejeren har  

 handlet svigagtigt.
 § 16. Uenighed om, hvorvidt det lejede er mangelfuldt ved  

 lejeforholdets begyndelse, afgøres af beboerklagenævnet.
 Stk. 2. Beboerklagenævnet kan pålægge udlejeren at udbedre  

 mangelen.
Kapitel 5 Mangler ved boligen § 17. Er det lejede ikke fuldført ved lejeaftalens indgåelse, og  

 er overtagelsestidspunktet ikke aftalt, kan lejeren til enhver tid inden  

 overtagelsen hæve aftalen.
Stk. 2. Er den tidligere lejer ikke fraflyttet på  

 overtagelsestidspunktet, kan lejeren kræve et forholdsmæssigt afslag i lejen  

 for den tid, det lejede eller en del deraf ikke står til lejerens rådighed.  

 Bliver hindringen ikke uden unødigt ophold fjernet, efter at udlejeren er  

 underrettet, kan lejeren hæve lejeaftalen.
Lejeren kan endvidere kræve  

 erstatning, medmindre udlejeren godtgør, at forsinkelsen ikke skyldes noget  

 forhold, for hvilket udlejeren er ansvarlig.
§ 18. Er det lejede ikke ved overtagelsen og under lejeforholdets  

 bestående i den stand, som lejeren efter retsforholdet mellem lejeren og  

 udlejeren kan forlange, og afhjælper udlejeren ikke straks mangelen efter  

 påkrav derom, kan lejeren selv afhjælpe den for udlejerens regning.
Vedrører  

 mangelen det lejedes forsyning med lys, gas, varme el. lign., kan lejeren ved  

 fogdens bistand skaffe sig adgang til ejendommens installationer for at  

 afhjælpe mangelen.
 Stk. 2. Lejeren kan kræve et forholdsmæssigt afslag i lejen, så  

 længe en mangel forringer det lejedes værdi for lejeren.
 § 19. Er det lejede mangelfuldt som nævnt i § 18, og afhjælper  

 udlejeren ikke straks mangelen, eller kan den ikke afhjælpes inden for  

 rimelig tid, kan lejeren hæve lejeaftalen, hvis mangelen må anses for  

 væsentlig eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som grund for  

 ophævelse.
§ 20. Lejeren kan kræve erstatning, hvis det lejede ved aftalens  

 indgåelse savnede egenskaber, som må anses for tilsikrede, eller udlejeren  

 har handlet svigagtigt.
Det samme gælder, hvis det lejede senere lider skade  

 som følge af udlejerens forsømmelse eller der i øvrigt opstår hindringer  

 eller ulemper for lejerens brugsret som følge af forhold, som udlejeren er  

 ansvarlig for.
§ 21. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens indgåelse, kan  

 lejeren kræve et forholdsmæssigt afslag i lejen og erstatning.
Lejeren kan  

 endvidere hæve lejeaftalen, såfremt brugen indskrænkes væsentligt eller  

 udlejeren har handlet svigagtigt.
 Stk. 2. Stk. 1 gælder ikke, hvis lejeren vidste, at brugen var  

 retsstridig, og heller ikke, hvis lejerens ukendskab skyldes grov uagtsomhed.  

 Endvidere finder stk. 1 ikke anvendelse, hvis det retsstridige forhold ikke  

 har medført nogen indskrænkninger i lejerens brugsret og udlejeren efter  

 opfordring straks bringer forholdet i orden.
 Stk. 3. Reglen i § 15 finder anvendelse på de i stk. 1 nævnte  

 mangler.
 § 22. Bringes et lejeforhold bortset fra de i § 21 nævnte tilfælde  

 til ophør i utide på grund af andre rettigheder over ejendommen, kan lejeren  

 kræve erstatning af udlejeren.
Stk. 2. Bringes lejeforholdet til ophør i utide, fordi det  

 offentlige af sundhedsmæssige eller andre grunde nedlægger forbud mod  

 lejerens brug, er lejeren kun pligtig at betale leje til den dag, forbudet  

 træder i kraft.
Hvis forbudet kun begrænser brugen på mindre væsentlig måde,  

 kan lejeren dog kun kræve et forholdsmæssigt afslag i lejen.
 § 23. Bliver det lejede ødelagt ved brand eller anden ulykke,  

 bortfalder aftalen.
 Stk. 2. Ved bortfald af en lejeaftale i henhold til stk. 1 finder  

 reglerne i § 86, stk. 1 og 2, tilsvarende anvendelse.
Kapitel 6 Vedligeholdelse og istandsættelse § 24. Udlejeren skal holde ejendommen og det lejede forsvarligt  

 ved lige.
Alle indretninger i ejendommen, herunder til afløb og til forsyning  

 med elektricitet, gas, vand og varme, skal holdes i god og brugbar stand.
 Stk. 2. Udlejeren skal ligeledes sørge for renholdelse og  

 sædvanlig belysning af ejendommen og adgangsvejene til det lejede, ligesom  

 udlejeren skal renholde fortov, gård, fælles opholdsarealer og andre fælles  

 indretninger.
 Stk. 3. Lejeren skal i lejeperioden foretage vedligeholdelse og  

 nødvendig fornyelse af låse og nøgler, medmindre det aftales, at udlejer  

 overtager forpligtelsen.
Stk. 4. Der kan i et vedligeholdelsesreglement, jf. § 25, stk. 2,  

 fastsættes bestemmelser om, at lejeren uanset reglerne i stk. 1 og 2  

 overtager udlejerens pligt til at vedligeholde og renholde visse nærmere  

 angivne adgangs- og opholdsarealer i umiddelbar tilknytning til boligen samt  

 til at vedligeholde og renholde udvendigt træværk og lignende.
Hvis der ikke  

 er fastsat sådanne bestemmelser i vedligeholdelsesreglementet, kan udlejer  

 indgå aftale med den enkelte lejer om, at lejeren overtager den nævnte pligt.
§ 25. Udlejeren skal træffe beslutning om, hvorvidt boligernes  

 vedligeholdelse i boperioden og istandsættelse ved fraflytning skal ske efter  

 reglerne i enten § 26 eller § 27. I en almen boligorganisation besluttes  

 samtidig, om der skal fastsættes ens regler for alle boligorganisationens  

 afdelinger.
Der kan fastsættes forskellige regler for de forskellige  

 boligtyper i den enkelte afdeling.
Stk. 2. Udlejeren skal udarbejde et vedligeholdelsesreglement,  

 hvoraf det fremgår, hvilken vedligeholdelsesordning der er gældende for  

 boligerne, jf. stk. 1. Vedligeholdelsesreglementet skal endvidere indeholde  

 nærmere regler om vedligeholdelse i boperioden og istandsættelse ved  

 fraflytning m.v., når henholdsvis § 26 og § 27 finder anvendelse.
Endelig  

 skal vedligeholdelsesreglementet indeholde en nærmere beskrivelse af den  

 standard, som boligerne skal have ved overtagelsen.  

 Vedligeholdelsesreglementet gælder for samtlige lejere uanset eventuelle  

 modstående kontraktsbestemmelser.
 Stk. 3. Det kan ikke ved fraflytning forlanges, at boligen  

 afleveres i en bedre stand end den, hvori den blev overtaget.
 Stk. 4. Lejeren skal uanset reglerne i §§ 26 og 27 afholde  

 samtlige udgifter som følge af misligholdelse, hvorved det lejede er  

 forringet eller skadet som følge af fejlagtig brug, fejlagtig vedligeholdelse  

 eller uforsvarlig adfærd af lejeren, medlemmer af dennes husstand eller  

 andre, som lejeren har givet adgang til boligen.
 § 26. Har udlejeren efter § 25, stk.1, truffet beslutning herom,  

 sørger lejeren for og afholder udgiften til at vedligeholde boligen  

 indvendigt med hvidtning, maling, tapetsering og gulvbehandling i boperioden.
Stk. 2. Ved fraflytning af boligen gennemføres for lejerens  

 regning en normalistandsættelse, der omfatter nødvendig hvidtning, maling og  

 tapetsering af vægge og lofter samt rengøring.
Udlejeren kan beslutte, at  

 lejeren i stedet betaler et af udlejeren fastsat hertil svarende  

 normalistandsættelsesbeløb.
Udlejeren overtager i løbet af en periode på  

 højst 10 år fra lejerens overtagelse af lejligheden gradvis lejerens udgift  

 til normalistandsættelsen eller betaling af normalistandsættelsesbeløbet.
Ved  

 fraflytning inden udløbet af den fastsatte periode betaler lejeren kun den  

 andel, som på det tidspunkt, hvor lejemålet ophører, ikke er overtaget af  

 udlejeren.
§ 27. Har udlejeren efter § 25, stk. 1, truffet beslutning herom,  

 vedligeholder udlejeren boligen indvendigt med hvidtning, maling, tapetsering  

 og gulvbehandling i boperioden.
De nødvendige midler tilvejebringes ved  

 lejerens indbetaling af et beløb til en vedligeholdelseskonto for boligen.  

 Beløbet fastsættes af udlejer til et årligt beløb pr. m2 bruttoetageareal.  

 Lejeren kan forlange, at der udføres vedligeholdelse af boligen med  

 hvidtning, maling, tapetsering og gulvbehandling, når det er nødvendigt og  

 udgifterne kan dækkes af boligens vedligeholdelseskonto.
 § 28. Udlejer kan bestemme, at visse vedligeholdelsesarbejder, der  

 er omfattet af § 26, stk. 1, skal udføres af udlejer.
 Stk. 2. Udgiften til de i stk. 1 nævnte arbejder afholdes af  

 udlejer.
 § 29. Uenighed om opfyldelse af lejerens pligt til vedligeholdelse  

 og istandsættelse i henhold til § 24, stk. 3 og 4, § 25, stk. 4, samt § 26  

 afgøres af beboerklagenævnet.
 § 30. Uenighed om opfyldelsen af udlejerens pligt til  

 vedligeholdelse og istandsættelse i henhold til § 27 afgøres af  

 beboerklagenævnet.
 Stk. 2 . Nævnet afgør ligeledes uenighed om udlejers pligt til  

 vedligeholdelse i henhold til § 24, dog kun for så vidt angår  

 vedligeholdelsesarbejder i den enkelte bolig eller i umiddelbar tilknytning  

 til denne.
 Stk. 3. Nævnet kan pålægge udlejeren at lade bestemte  

 vedligeholdelsesarbejder udføre.
 § 31. Boligministeren kan fastsætte nærmere regler om de i §§  

 24-30 nævnte forhold.
Kapitel 7 Udlejerens adgang til det lejede § 32. Udlejeren har ret til at få eller skaffe sig adgang til det  

 lejede, når forholdene kræver det.
 § 33. Udlejeren kan med 6 ugers varsel iværksætte arbejder i det  

 lejede, når udførelsen ikke er til væsentlig ulempe for lejeren.
 Stk. 2. Inden iværksættelse af andre arbejder har lejeren krav på  

 3 måneders varsel.
 Stk. 3. Udlejeren kan dog altid uden varsel foretage uopsættelige  

 reparationer.
§ 34. Ethvert arbejde, der iværksættes af udlejeren, skal udføres  

 uden afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
 Stk. 2. Beboerklagenævnet kan fastsætte en tidsfrist for det  

 enkelte arbejdes færdiggørelse.
Kapitel 8 Lejerens ret til at foretage installationer i og forbedringer af det  

 lejede § 35. Lejeren har ret til at foretage sædvanlige installationer i  

 det lejede, medmindre udlejeren kan godtgøre, at ejendommens el- og  

 afløbskapacitet ikke er tilstrækkelig til installationen.
Lejeren skal give  

 meddelelse til udlejeren, inden lejeren foretager installationen.
 § 36. Lejeren har ret til at anbringe radio- og fjernsynsantenne  

 på ejendommen efter udlejerens anvisning til modtagelse af radio- og  

 tv-programmer, jf. dog stk. 2. Lejeren har tilsvarende ret til at lade  

 etablere kabelforbindelse til fremføring af radio- og tv-programmer i  

 ejendommen, såfremt der er mulighed for tilslutning til kabel-tv i området.  

 Ønsker flere lejere at etablere samme programforsyning, kan disse beslutte,  

 at opsætning af antenne skal ske i form af et fællesantenneanlæg.
Stk. 2. Lejerens ret efter stk. 1 gælder ikke, såfremt udlejeren  

 godtgør, at anbringelsen vil være til ulempe for ejendommen eller dens  

 beboere.
Retten gælder endvidere ikke, hvis lejeren kan få adgang til et  

 ønsket program enten gennem udlejerens fælles tv-forsyning eller gennem et af  

 lejerne etableret fællesantenneanlæg.
 Stk. 3. Etablerer lejeren en antenne på ejendommen, kan udlejer  

 forlange, at lejeren indbetaler et rimeligt depositum til sikkerhed for krav  

 mod lejeren, som opstår som følge af antennen.
Stk. 4. Ønsker flere lejere at etablere en fællesantenne i  

 ejendommen efter stk. 1, kan udlejer forlange, at de pågældende lejere  

 stifter en antenneforening, som skal stå for etablering og drift af  

 fællesantenneanlægget.
Der skal vælges en bestyrelse for antenneforeningen.  

 Det påhviler bestyrelsen at meddele udlejer, hvem der sidder i bestyrelsen,  

 således at udlejer med frigørende virkning kan henvende sig til disse  

 angående spørgsmål vedrørende antennen.
Bestyrelsen skal samtidig sende et  

 eksemplar af foreningens vedtægter til udlejer.
Vedtægterne skal indeholde  

 bestemmelse om, at foreningen skal tegne en ansvarsforsikring og en  

 kaskoforsikring vedrørende antennen samt i tilfælde af foreningens ophør bære  

 udgifterne som følge af nedtagning af antennen.
Udlejer kan forlange, at  

 foreningen indbetaler et rimeligt depositum til sikkerhed for udlejers krav  

 mod foreningen.
 Stk. 5. Ved væsentlig tilsidesættelse af de pligter, som er  

 angivet i stk. 4, kan udlejeren kræve fællesantenneanlægget nedtaget.
§ 37. Lejeren har ret til at installere hjælpemidler m.v. efter  

 bestemmelserne i § 102 i lov om social service.
Udlejer kan stille krav om,  

 at lejeren foretager retablering ved fraflytning, og at kommunalbestyrelsen  

 garanterer for betaling af retableringsudgifterne.
Lejeren skal underrette  

 udlejeren senest 4 uger, før indretningen finder sted.
 § 38. Lejeren er erstatningsansvarlig for skade, der er forårsaget  

 af de installationer, som den enkelte lejer har foretaget efter §§ 35-37.  

 Udlejeren kan forlange, at lejeren ved forsikring eller på anden måde stiller  

 fornøden sikkerhed for opfyldelsen af erstatningsansvaret.
 Stk. 2. Har lejeren opsat egen antenne eller været tilsluttet  

 fællesantenneanlæg efter § 36, stk. 1, kan udlejeren kræve retablering, når  

 lejeren fraflytter lejemålet.
 § 39. Lejeren har ret til at udføre nærmere fastsatte forbedringer  

 m.v. af boligen og ved fraflytning få økonomisk godtgørelse for de afholdte  

 dokumenterede udgifter.
Stk. 2. Forbedringerne m.v. skal være rimelige og hensigtsmæssige.  

 Arbejderne må ikke fratage boligen dens karakter af almen bolig eller dens  

 eventuelle karakter af bolig, der er velegnet for ældre og personer med  

 handicap.
Medfører arbejderne særlige vedligeholdelsesudgifter for  

 afdelingen, forhøjes lejerens leje tilsvarende.
 Stk. 3 . Der kan ikke ydes godtgørelse for særligt luksusprægede  

 arbejder eller særligt energiforbrugende installationer.
Stk. 4 . Godtgørelsen udbetales af udlejeren ved lejerens  

 fraflytning.
Udlejeren kan foretage modregning i godtgørelsen for lejerens  

 forpligtelser over for udlejeren.
Stk. 5 . Den nye lejer, der flytter ind i en bolig, hvor den  

 tidligere lejer har gennemført forbedringer m.v., skal betale afdelingens  

 udgifter til godtgørelse.
Ved indgåelse af lejeaftalen kan den nye lejer  

 vælge mellem kontant betaling af udgiften eller en lejeforhøjelse, som  

 modsvarer udgiften.
 § 40. Udlejeren kan tillade, at lejeren udfører andre arbejder end  

 de af § 39 omfattede arbejder.
 Stk. 2 . Bestemmelsen i § 39, stk. 2, finder tilsvarende  

 anvendelse.
 § 41. Uenighed om lejerens rettigheder og forpligtelser efter  

 dette kapitel afgøres af beboerklagenævnet.
 § 42. Boligministeren kan fastsætte nærmere regler om de i §§  

 39-41 nævnte forhold, herunder om afgrænsning og beregning af godtgørelsen  

 for forbedringsarbejderne m.v.
Kapitel 9 Betaling af leje m.v.
§ 43. Udlejeren skal anvise et betalingssted her i landet.
Er der  

 ikke anvist et betalingssted, skal lejen betales på udlejerens  

 forretningssted her i landet.
Indbetaling til et pengeinstitut anses for  

 betaling på det anviste betalingssted.
§ 44. Lejen betales månedsvis forud.
Ved indgåelse af lejemål,  

 hvor der ikke opkræves beboerindskud, jf. § 46, kan det dog aftales, at  

 lejeren betaler leje for en længere periode ad gangen, dog maksimalt for en  

 periode på 3 måneder.
Stk. 2. Forfalder lejen til betaling på en helligdag, en lørdag  

 eller grundlovsdag, udskydes forfaldsdagen til den efterfølgende hverdag.  

 Betaling anses for rettidig, når den sker senest den 3. hverdag efter  

 forfaldsdagen.
Er denne hverdag en lørdag eller grundlovsdag, er betaling den  

 følgende hverdag rettidig.
Stk. 3. I tilfælde af opsigelse eller ved et tidsbestemt  

 lejeforholds udløb er lejeren kun pligtig at betale leje for tiden indtil  

 lejeforholdets ophør.
Har lejeren pligt til helt eller delvis at istandsætte  

 det lejede ved fraflytning, kan det dog aftales, at lejeren betaler for den  

 periode, der medgår til lejemålets kontraktmæssige istandsættelse.
Lejeren er  

 dog ikke pligtig at betale for en istandsættelsesperiode ud over 14 dage.
§ 45. Til delvis dækning af finansieringen af byggeriet opkræver  

 udlejeren ved lejemålets indgåelse et beboerindskud.
Der kan opkræves  

 beboerindskud for følgende boliger:
 1) Boliger, der er etableret med offentlig støtte efter lov om almene  

 boliger samt støttede private andelsboliger m.v.
 2) Boliger, der er etableret med offentlig støtte efter byggestøtte- eller  

 boligbyggerilovgivningen.
 3) Boliger, der er etableret med offentlig støtte efter lov om boliger for  

 ældre og personer med handicap.
 4) Boliger, der er opført af en almen boligorganisation med offentlig  

 støtte efter lov om byfornyelse.
 § 46. Ved indgåelse af lejemål, hvor der ikke opkræves  

 beboerindskud efter de i § 45 omtalte regler, kan udlejer i stedet kræve  

 depositum svarende til indtil 3 måneders leje.
 § 47. Når en lejers rettigheder vedrørende en bolig ophører,  

 tilbagebetaler udlejer det indbetalte beboerindskud eller depositum.
 Stk. 2. Udlejer kan foretage modregning i det beløb, der er nævnt  

 i stk. 1, for lejerens forpligtelser over for udlejeren, herunder for  

 eventuelle udgifter til det lejedes kontraktmæssige istandsættelse ved  

 fraflytningen.
 Stk. 3. En lejer kan ikke modregne fordringer på udlejeren i sin  

 forpligtelse til at betale beboerindskud.
§ 48. Hvis beboerindskud efter § 45 eller depositum efter § 46 må  

 antages ikke at kunne dække rimelige udgifter ved det lejedes kontraktmæssige  

 istandsættelse ved fraflytning, kan udlejer med kommunalbestyrelsens  

 godkendelse forhøje indskuddet eller depositummet.
Ved genudlejning  

 indbetaler den nye lejer det således forhøjede indskud eller depositum til  

 udlejer.
 § 49. Beboerindskud og depositum i henhold til §§ 45 og 46 er  

 pligtig pengeydelse i lejeforholdet, jf. § 90, stk. 1, nr. 1.
 § 50 . Uenighed om udlejers pligt til at tilbagebetale  

 beboerindskud eller depositum afgøres af beboerklagenævnet.
 § 51. Boligministeren kan fastsætte nærmere regler om de i §§  

 43-50 nævnte forhold.
Kapitel 10 Betaling for varme og vand m.v.
§ 52. Leverer udlejeren varme og varmt vand samt andre ydelser som  

 nævnt i stk. 2, kan denne kræve sine udgifter til lejerens forbrug samt andel  

 i andre udgifter refunderet.
Udlejeren kan ligeledes kræve sine udgifter til  

 lejerens forbrug af vand refunderet efter reglerne i dette kapitel, når  

 forbruget fordeles på grundlag af fordelingsmålere.
De nævnte udgifter kan  

 ikke indeholdes i lejen.
Stk. 2. Udgifterne opgøres i et forbrugsregnskab.
For så vidt  

 angår varme og varmt vand, kan udlejeren i regnskabet kun medtage udgiften  

 til brændselsforbruget, herunder el og gas til opvarmning, i  

 regnskabsperioden.
Sker leverancen fra et kollektivt varmeforsyningsanlæg,  

 skal udlejeren dog medtage den samlede udgift.
Endvidere skal udgifter til  

 energimærkning og udarbejdelse af energiplan m.v. samt udgifter til  

 kontrolmåling, justering og rensning af fyringsanlæg, jf. lov om fremme af  

 energi- og vandbesparelser i bygninger, medtages i regnskabet.
Ligeledes kan  

 samtlige udgifter vedrørende forsyning med vand, herunder vand- og  

 afledningsafgift, medtages.
Rabatydelser og lignende skal godskrives  

 regnskabet.
 Stk. 3. Lejerens bidrag efter stk. 1 er pligtig pengeydelse i  

 lejeforholdet, jf. § 90, stk. 1, nr. 1.
 Stk. 4. Indeholder forbrugsregnskabet både udgifter til kollektiv  

 varmeforsyning og til vand, og er det ikke muligt at fastsætte sammenfaldende  

 regnskabsår eller afregningsperiode for de to ydelser, jf. § 53, stk. 4, kan  

 udlejeren vælge at udarbejde et separat regnskab for vandudgifter efter  

 reglerne i dette kapitel.
§ 53. Forbrugsregnskabet skal udformes således, at det fremgår,  

 hvor stor en del af den enkelte lejers samlede udgift der vedrører varme og  

 varmt vand, herunder udgifter, som følger af lov om fremme af energi- og  

 vandbesparelser i bygninger, og hvor stor en del der vedrører vand.
For hver  

 af de to udgiftstyper skal det ligeledes fremgå, hvorledes lejerens andel af  

 de samlede udgifter er beregnet.
Regnskabet skal endvidere indeholde  

 oplysning om tidspunktet for udlejerens modtagelse af endelig afregning, jf.  

 § 56, stk.1, samt om lejernes adgang til at gøre indsigelse, jf. § 56, stk.  

 3. Indeholder regnskabet ikke disse oplysninger, er det ugyldigt.
 Stk. 2. Regnskabsperioden er fra 1. juni til 31. maj, jf. dog stk.  

 3 og 4.
Stk. 3. Udlejeren kan med 6 ugers varsel bestemme, at regnskabet  

 fremover skal afsluttes på en anden dato.
Regnskabsperioden ved overgangen  

 til det nye regnskabsår må højst være 18 måneder.
 Stk. 4. For ejendomme, hvor leverancen af varme sker fra et  

 kollektivt varmeforsyningsanlæg, skal varmeregnskabsåret dog følge  

 varmeforsyningsanlæggets regnskabsår eller aflæsningsperiode.
 § 54. Fordelingen af udgifterne til varme og varmt vand samt  

 udgifter, som følger af lov om fremme af energi- og vandbesparelser i  

 bygninger, mellem lejerne sker efter udlejerens bestemmelse på grundlag af  

 sædvanlige beregningsregler, enten efter egnede varmefordelingsmålere eller  

 efter bruttoetageareal eller rumfang og, for så vidt angår levering af varmt  

 vand, efter antallet og arten af varmtvandshaner samt antallet af værelser.
Stk. 2. Udlejeren kan forlange, at den hidtidige fordeling af  

 varmeudgiften ændres, således at fordelingen fremover skal ske på grundlag af  

 varmefordelingsmålere.
Ligeledes kan udlejeren forlange, at fordelingen af  

 udgiften til vand fremover fordeles på grundlag af vandfordelingsmålere.
 Stk. 3. Udgifter som følge af ændret fordeling efter stk. 2  

 betragtes som forbedring.
Stk. 4. Beslutninger efter stk. 2 kan gennemføres med 6 ugers  

 varsel til en forbrugsregnskabsperiodes begyndelse.
Ved overgang til  

 afregning for vand efter fordelingsmålere skal lejen samtidig nedsættes med  

 et beløb, der svarer til den del af vandudgiften, som hidtil har været  

 indeholdt i lejen.
§ 55. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens andel i  

 ejendommens forbrugsudgifter, jf. § 52, stk. 2, når udgifterne hertil ikke er  

 indeholdt i lejen.
Udlejeren kan med samme varsel forlange forhøjelse af  

 løbende acontobidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for regnskabsperioden.
§ 56. Forbrugsregnskabet skal være kommet frem til lejerne senest  

 4 måneder efter regnskabsårets udløb.
Indeholder regnskabet udgifter  

 vedrørende varme, som leveres fra et kollektivt varmeforsyningsanlæg, skal  

 regnskabet være kommet frem til lejerne senest 3 måneder efter, at udlejeren  

 har modtaget endelig afregning vedrørende forbruget af varme og varmt vand  

 fra varmeforsyningsanlægget, såfremt dette tidspunkt er senere end fristen  

 efter 1. pkt.
Indeholder regnskabet alene udgifter vedrørende forsyning med  

 vand samt udgifter, som følger af lov om fremme af energi- og vandbesparelser  

 i bygninger, skal regnskabet være kommet frem til lejerne senest 3 måneder  

 efter, at udlejeren har modtaget endelig afregning vedrørende forbruget af  

 vand fra kommunen eller vandværket, såfremt dette tidspunkt er senere end  

 fristen efter 1. pkt.
 Stk. 2. Når forbrugsregnskabet er udsendt, skal udlejeren på  

 lejerens forlangende give lejeren eller dennes befuldmægtigede adgang til at  

 gennemgå bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod  

 forbrugsregnskabet senest 6 uger efter modtagelsen af regnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da indbringe sagen for beboerklagenævnet senest 6  

 uger efter lejerfristens udløb, hvis udlejeren ønsker at fastholde sit krav i  

 henhold til regnskabet.
 Stk. 4. Indbringer udlejeren ikke lejerens indsigelse i henhold  

 til stk. 3 for beboerklagenævnet, kan lejeren indbringe sagen for  

 beboerklagenævnet.
§ 57. Har lejeren betalt for lidt i acontobidrag, kan udlejeren  

 forlange tillægsbetaling ved den første lejebetaling, der skal finde sted,  

 når der er forløbet 1 måned efter, at lejeren har modtaget regnskabet.  

 Overstiger tillægsbetalingen 3 måneders leje, er lejeren dog berettiget til  

 at betale i 3 lige store månedlige rater, således at første rate forfalder  

 til det fastsatte tidspunkt for tillægsbetalingen.
Fraflytter lejeren, skal  

 tillægsbetaling senest betales på fraflytningsdagen.
 Stk. 2. Har lejeren betalt for meget i acontobidrag, skal det for  

 meget betalte tilbagebetales kontant til lejeren eller fradrages i første  

 lejebetaling efter, at varmeregnskabet er udsendt.
 § 58. Er regnskabet ikke kommet frem til lejeren ved udløbet af  

 den i § 56, stk. 1, nævnte frist, mister udlejeren sin ret til at kræve  

 tillægsbetaling af lejeren.
 Stk. 2. Fremsendes regnskabet ikke inden 2 måneder efter den i  

 stk. 1 nævnte frist, kan lejeren undlade at indbetale acontobidrag, indtil  

 lejeren har modtaget regnskabet og har modtaget et eventuelt for meget betalt  

 bidrag for den afsluttede regnskabsperiode.
§ 59. Har udlejeren som følge af en fejl glemt af medtage en  

 udgiftspost på regnskabet, kan udlejeren overføre posten til det følgende  

 forbrugsregnskab.
Udlejeren skal orientere lejerne om størrelsen af en  

 overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 57 tilsvarende anvendelse.
 § 60. Reglerne i § 54, stk. 2, 3 og 4, 1. pkt., finder endvidere  

 anvendelse, for så vidt angår elektricitetsmålere, såfremt udlejeren leverer  

 el til andet formål end opvarmning.
 Stk. 2. Beslutninger efter § 54, stk. 2, er bindende for alle  

 lejere uanset modstående tidligere aftaler.
Stk. 3. Udlejeren kan uanset stk. 1 samt § 52, stk. 2, 2. pkt.,  

 forlange, at lejeren fremtidig betaler elektricitetsudgifter på grundlag af  

 afregningsmålere direkte til elselskabet. Ændringen kan gennemføres med 6  

 ugers varsel.
For leverancer af elektricitet til opvarmning kan ændringen  

 gennemføres med 6 ugers varsel til et forbrugsregnskabsårs begyndelse.  

 Ændringer af betalingsbetingelserne gælder uanset modstående tidligere  

 aftale.
 Stk. 4. Uanset reglerne i dette kapitel kan udlejeren forlange, at  

 lejeren fremtidig betaler udgifter til forsyning med varme og vand på  

 grundlag af afregningsmålere direkte til leverandøren. Ændringen kan  

 gennemføres med 6 ugers varsel til et forbrugsregnskabsårs begyndelse.  

 Vedrører ændringen afregning for vand, som ikke opkræves over  

 forbrugsregnskabet, kan ændringen gennemføres med 6 ugers varsel. Ændringer  

 af betalingsbetingelserne for varme og vand gælder uanset tidligere  

 modstående aftale.
§ 61. § 52, stk. 1, 3. pkt., kan fraviges ved aftaler om udlejning  

 af almene ungdomsboliger.
Dette gælder dog ikke, hvis ejendommen efter anden  

 lovgivning er omfattet af en pligt til varmefordelingsmåling, der omfatter de  

 pågældende lejemål.
Kapitel 11 Lejerens betaling til fællesantenner m.v.
§ 62. Er ejendommen forsynet med eget fællesantenneanlæg til  

 radio- og fjernsynsmodtagelse, eller har ejendommen programforsyning udefra,  

 kan udlejeren forlange de nødvendige og rimelige udgifter til etablering og  

 forbedring, jf. stk. 2, og drift heraf refunderet, herunder udgifter til  

 administration.
Udgifterne fordeles ligeligt på lejemålene i ejendommen.
I  

 ejendomme, hvor lejeren har individuelt valg af programudbud, skal den  

 enkelte lejer dog kun betale for de programmer, lejeren har adgang til.  

 Udgifterne kan ikke indeholdes i lejen.
Stk. 2. Udlejeren kan forlange, at lejeren godtgør udlejeren de  

 etablerings- og forbedringsudgifter, der med rimelighed er afholdt.
Den del  

 af udgiften, der dækkes af udbetaling fra Landsbyggefonden efter kapitel 7 i  

 lov om almene boliger samt støttede private andelsboliger m.v., medregnes  

 ikke i etableringsudgiften.
Udlejer kan forlange en passende forrentning og  

 afskrivning af udgifterne.
Lejeren kan dog forlange at betale beløbet  

 kontant.
 Stk. 3. Lejerens bidrag til udgifter efter stk. 1 er pligtig  

 pengeydelse i lejeforholdet, jf. § 90, stk. 1, nr. 1.
Stk. 4. Efter lejerens anmodning skal beboerklagenævnet afgøre, om  

 udlejeren har opkrævet større beløb end tilladt efter stk. 1. Har udlejeren  

 efter nævnets afgørelse opkrævet større beløb end tilladt, kan lejeren  

 forlange det for meget betalte tilbage.
Finder nævnet, at udlejeren har gjort  

 sig skyldig i grov tilsidesættelse af sine forpligtelser vedrørende  

 administration af fællesantenneanlægget m.v., kan lejeren med virkning for  

 fremtiden frigøre sig fra forpligtelsen til at modtage de programsignaler,  

 som udlejeren foranstalter fordelt i ejendommen.
 § 63. Leverer udlejeren fælles programsignaler i ejendommen, kan  

 udlejeren uanset modstående aftale med 6 måneders varsel meddele lejeren, at  

 udlejeren bringer leveringen af fælles programsignaler i ejendommen til  

 ophør.
Kapitel 12 Brugsrettens overgang til andre § 64. Lejeren har ret til at fremleje højst halvdelen af boligens  

 beboelsesrum til beboelse.
Det samlede antal personer, der bor i boligen, må  

 ikke overstige antallet af beboelsesrum.
 § 65. Lejeren har ret til at fremleje boligen i indtil 2 år, når  

 lejerens fravær er midlertidigt og skyldes sygdom, forretningsrejse,  

 studieophold, midlertidig forflyttelse eller lignende.
Stk. 2. Udlejeren kan modsætte sig fremlejeforholdet, når 1) det samlede antal personer i boligen vil overstige antallet af  

 beboelsesrum eller 2) udlejeren i øvrigt har rimelig grund til at modsætte sig  

 fremlejeforholdet.
 Stk. 3. Hvis det skønnes rimeligt af hensyn til efterspørgslen,  

 kan udlejer ved fremleje af almene ungdomsboliger og almene ældreboliger  

 stille krav om, at den pågældende bolig skal bebos af personer, som opfylder  

 betingelserne for at komme i betragtning til en bolig af den pågældende  

 karakter.
 Stk. 4. Ved fremleje af en bolig i et bofællesskab skal den  

 pågældende bolig efter fremlejeforholdets etablering bebos af personer, som  

 opfylder betingelserne for at komme i betragtning til en bolig af den  

 pågældende karakter.
Stk. 5. Senest 2 uger før lejeren indgår en fremlejeaftale, skal  

 lejeren underrette udlejeren om 1) årsagen til lejerens midlertidige fravær, 2) hvem lejeren agter at fremleje til, herunder om den pågældende opfylder  

 de i stk. 3 eller 4 nævnte betingelser, hvis der er tale om en almen  

 ungdomsbolig, en almen ældrebolig eller en bolig i et bofællesskab, 3) antallet af personer i boligen og 4) den krævede lejes størrelse.
 Har udlejeren ikke modsat sig den pågældende fremlejeaftale senest 2 uger  

 efter lejerens underretning, kan lejeren indgå aftalen.
 § 66. Fremlejeaftaler skal indgås skriftligt, og lejeren skal  

 inden fremlejeperiodens begyndelse give udlejeren kopi af fremlejeaftalen.
Stk. 2. Lejeren kan ikke ved aftaler om fremleje betinge sig en  

 højere leje, end lejeren selv betaler for boligen.
Udlejeren kan modsætte sig  

 fremlejeaftalen, hvis den aftalte leje overstiger dette beløb.
 § 67. Lejeren er erstatningsansvarlig for skade, som ved  

 uforsvarlig adfærd forvoldes af personer, der i kraft af reglerne i §§ 64 og  

 65 benytter det lejede.
 Stk. 2. Lejeren er over for udlejeren ansvarlig for, at de i stk.  

 1 nævnte personer overholder de regler, der skal sikre en god husorden og  

 forsvarlig brug af det lejede.
 Stk. 3. Lejeren er endvidere erstatningsansvarlig efter § 38 for  

 skade forårsaget af installationer, som de i stk. 1 nævnte personer har  

 foretaget i det lejede.
§ 68. Lejeren må ikke uden ægtefællens samtykke foretage fremleje,  

 såfremt dette vil medføre, at det lejede ikke længere kan tjene til fælles  

 bolig eller som grundlag for ægtefællernes eller den anden ægtefælles  

 virksomhed.
Er den anden ægtefælle umyndig, meddeler værgen samtykket.  

 Bestemmelserne i § 18, stk. 2, og i § 20 i lov om ægteskabets retsvirkninger  

 finder tilsvarende anvendelse.
 § 69. Lejeren har ret til at bytte med en lejer af en anden bolig,  

 således at denne overtager den almene bolig.
Stk. 2. Udlejeren kan modsætte sig bytte, hvis 1) den fraflyttede lejer ikke har beboet boligen i 3 år, 2) boligen ved bytning vil blive beboet af flere end 1 person pr.  

 beboelsesrum eller 3) udlejeren i øvrigt har rimelig grund til at modsætte sig det pågældende  

 bytte.
 Stk. 3. Den, der ved bytning opnår en bolig i en almen  

 andelsboligorganisation, skal indtræde som medlem af  

 andelsboligorganisationen.
 Stk. 4. Ved bytning af almene ungdomsboliger og almene  

 ældreboliger kan lejeren kun bytte med personer, som ikke opfylder  

 betingelserne for at komme i betragtning til sådanne boliger, hvis  

 kommunalbestyrelsens samtykke foreligger.
 Stk. 5. Ved bytning af en bolig i et bofællesskab skal den  

 pågældende bolig efter bytningen bebos af personer, som opfylder  

 betingelserne for at komme i betragtning til en bolig af den pågældende  

 karakter.
 § 70. Det kan aftales, at lejeren af et blandet lejemål har ret  

 til at lade en anden lejer fortsætte lejemålet.
 § 71. Dør lejeren, har ægtefællen ret til at fortsætte  

 lejeforholdet.
Stk. 2. Dør lejeren uden at efterlade sig en ægtefælle, har en  

 anden person, der i en periode på mindst 2 år umiddelbart forud for  

 dødsfaldet har haft fælles husstand med lejeren, ret til at fortsætte  

 lejeforholdet.
Udlejeren kan i særlige tilfælde tillade, at den i 1. pkt.  

 nævnte anden person fortsætter lejeforholdet, selv om husstandsfællesskabet  

 har varet under 2 år.
 Stk. 3. I øvrigt kan i tilfælde af lejerens død såvel udlejeren  

 som dødsboet opsige lejeforholdet med sædvanligt varsel, selv om  

 lejeforholdet måtte være indgået for en bestemt længere tid.
 Stk. 4. Er det lejede en plejebolig, og dør lejeren uden at  

 efterlade sig ægtefælle eller andre, som lejeren har haft fælles husstand med  

 som anført i stk. 2, kan opsigelsen uanset stk. 3 ske med 1 måneds varsel.
 Stk. 5. Stk. 1 og 2 finder tilsvarende anvendelse, hvis lejeren af  

 en bolig på grund af alder eller sygdom flytter i ældrebolig, beskyttet  

 bolig, på plejehjem eller lignende.
 § 72. Udlejeren kan tillade, at en person, der blev forsørget af  

 en afdød lejer, herunder afdødes barn under 18 år, fortsætter lejeforholdet.
 Stk. 2. Stk. 1 finder tilsvarende anvendelse, hvis lejeren på  

 grund af alder eller sygdom flytter i ældrebolig, beskyttet bolig, på  

 plejehjem eller lignende.
§ 73. I tilfælde af lejerens separation eller skilsmisse eller ved  

 omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette og den dertil hørende beboelse.
§ 74. Såfremt parter, der i mindst 2 år har haft fælles husstand,  

 ophæver samlivet, kan de aftale, hvem af dem der skal have ret til at  

 fortsætte lejeforholdet til en bolig, der har tjent som fælles bolig.  

 Udlejeren kan i særlige tilfælde tillade, at parterne aftaler, hvem der skal  

 have ret til at fortsætte lejeforholdet til den fælles bolig, selv om  

 husstandsfællesskabet har varet under 2 år.
Kan parterne ikke blive enige om  

 en aftale, jf. 1. og 2. pkt., kan der, når særlige grunde, herunder navnlig  

 hensynet til parternes mindreårige børn, taler derfor, ved dom træffes  

 bestemmelse om, hvem af parterne der skal have ret til at fortsætte  

 lejeforholdet. § 73, 2. pkt., finder tilsvarende anvendelse.
 § 75. Har lejeren forladt sin ægtefælle, har denne ret til at  

 fortsætte lejeforholdet.
 § 76. Uenighed om lejerens ret til at fremleje efter §§ 64 og 65,  

 til at bytte efter § 69 og til at fortsætte lejemålet efter §§ 71 og 75  

 afgøres af beboerklagenævnet.
 § 77. §§ 65, 69 og 72 gælder ikke for blandede lejemål.
 Stk. 2. § 64 gælder ikke for enkeltværelser, og § 72 gælder ikke  

 for enkeltværelser og boliger til funktionærer ved afdelingen.
Kapitel 13 Lejerens brug af det lejede § 78. Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som forvoldes  

 ved uforsvarlig adfærd af lejeren selv, lejerens husstand eller andre, som  

 lejeren har givet adgang til det lejede.
Stk. 3. Skader, hvis udbedring er uopsættelig, skal lejeren straks  

 anmelde til udlejeren.
Andre skader skal lejeren anmelde uden ugrundet  

 ophold.
 § 79. Lejeren må ikke uden udlejerens samtykke bruge det lejede  

 til andet formål end aftalt.
 Stk. 2. Lejeren må ikke uden udlejerens samtykke overlade brugen  

 af det lejede eller nogen del deraf til andre end medlemmer af sin husstand,  

 jf. dog §§ 64 og 65.
§ 80. Udlejeren skal sørge for, at der hersker god orden i  

 ejendommen.
Bestemmelserne i § 18, stk. 2, § 19 og § 20 finder tilsvarende  

 anvendelse på udlejers overtrædelse af denne pligt.
 Stk. 2. Lejeren skal overholde de almindelige ordensregler, der  

 gælder for ejendommen, og skal efterkomme andre rimelige påbud, der skal  

 sikre god husorden og forsvarlig brug af det lejede, jf. § 81.
 Stk. 3. Lejeren skal sørge for, at de pligter, der påhviler  

 lejeren efter stk. 2, også iagttages af de personer, for hvis handlinger  

 lejeren er ansvarlig efter § 78, stk. 2.
 § 81. En lejer kan pålægges retsfølger efter § 82, når lejeren i  

 følgende tilfælde udøver adfærd, som er til gene for ejendommen, udlejer,  

 dennes ansatte, lejere i ejendommen eller andre, der lovligt færdes i  

 ejendommen:
 1) Når lejeren udøver eller truer med fysisk vold over for de pågældende  

 personer.
 2) Når lejerens adfærd kan være til fare for ejendommen eller de  

 pågældende personer, herunder på grund af anvendelse af våben eller  

 opbevaring af farefremkaldende materialer i det lejede.
 3) Når lejerens adfærd medfører gener for de pågældende personer som  

 generel utryghed, forråelse af ejendommens miljø eller sundhedsmæssig risiko.
 4) Når lejeren, uden at der er tale om fysisk vold, udøver chikane over  

 for de pågældende personer.
 5) Når lejeren udøver uacceptabel støj til væsentlig gene for de  

 pågældende personer i form af uacceptabelt støjende menneskelig adfærd, stærk  

 musikstøj eller stærk maskinstøj.
 6) Når lejeren ødelægger ejendommen eller løsøre på ejendommen eller på  

 fællesarealer.
 7) Når lejeren vanrøgter det lejede.
 8) Når lejerens husdyr er til væsentlig gene for de pågældende personer på  

 grund af støj, lugt, uhumskhed eller fare- eller frygtfremkaldelse.
 9) Når lejeren, uden at der er tale om de i nr. 5 nævnte tilfælde, udøver  

 støjende adfærd til gene for de pågældende personer.
 10) Når lejerens husdyrhold, uden at der er tale om de i nr. 8 nævnte  

 tilfælde, er til gene for de pågældende personer.
 11) Når lejeren i øvrigt udøver adfærd, som er til gene for ejendommen  

 eller de pågældende personer.
 Stk. 2. En lejer kan desuden pålægges retsfølger efter § 82, når  

 lejeren holder husdyr i strid med lejeaftale eller husorden, uanset om  

 husdyrholdet er til gene for ejendommen eller de i stk. 1 nævnte personer.
 Stk. 3. Det er en betingelse for, at en lejer kan pålægges  

 retsfølger for tilsidesættelse af god skik og orden efter stk. 1, nr. 3-11,  

 og stk. 2, at tilsidesættelsen sker trods udlejers advarsel.
 Stk. 4. Lejeren kan pålægges retsfølger, uanset om den i stk. 1 og  

 2 beskrevne adfærd udøves af lejeren selv, lejerens husstand eller andre, som  

 lejeren har givet adgang til det lejede.
 § 82. Har lejeren tilsidesat god skik og orden, jf. § 81, kan  

 lejeren pålægges en eller flere af følgende retsfølger:
 1) Lejemålet kan ophæves, såfremt overtrædelsen er af en sådan karakter,  

 at lejerens flytning er påkrævet.
 2) Lejeforholdet kan gøres betinget således, at der, hvis lejeren  

 overtræder nærmere fastsatte betingelser vedrørende adfærd i ejendommen, er  

 grundlag for, at lejemålet kan ophæves efter nr. 1 eller opsiges eller  

 ophæves efter reglerne i kapitel 14 og 15.
3) Lejeren kan pålægges konfrontation med de personer, for hvem lejerens  

 adfærd har været til gene.
Konfrontationen skal ske med deltagelse af en i  

 afgørelsen om pålægget udpeget mægler.
 4) Lejeren kan meddeles en advarsel om, at fornyet overtrædelse af god  

 skik og orden, jf. § 81, kan føre til mere indgribende retsfølger efter nr.  

 1-3 eller til, at lejemålet opsiges eller ophæves efter reglerne i kapitel 14  

 og 15.
 Stk. 2. Ophævelse af lejemålet efter stk. 1, nr. 1, kan dog kun  

 pålægges, hvis lejeren har tilsidesat god skik og orden efter § 81, stk. 1,  

 nr. 1-8 eller 11, jf. § 81, stk. 3. Nævnet kan ikke træffe afgørelse om  

 ophævelse af lejemålet, hvis sagen er indbragt for nævnet af en anden lejer  

 efter § 83, stk. 3.
 Stk. 3. Ophævelse af lejemålet efter stk. 1, nr. 1, kan endvidere  

 uanset overtrædelsens karakter anvendes som retsfølge, hvor lejeren inden for  

 3 år forud for nævnets afgørelse har været pålagt retsfølge efter stk. 1,  

 samt ved overtrædelse af betingelserne i tilfælde, hvor lejeforholdet er  

 gjort betinget.
 § 83. Sag om pålæg af retsfølger efter § 82 indbringes for  

 beboerklagenævnet af udlejeren efter reglerne i kapitel 17, jf. dog stk. 3.
 Stk. 2. En lejer kan forlange, at en udlejer senest 4 uger efter  

 lejerens begrundede anmodning derom skal give en anden lejer, der har  

 tilsidesat god orden i ejendommen, en advarsel, jf. § 81, stk. 3, eller  

 indbringe sag for beboerklagenævnet mod en anden lejer om pålæg af retsfølger  

 efter § 82. Ved beregning af fristen ses bort fra juli måned.
Stk. 3. Efterkommer udlejer ikke sin forpligtelse efter stk. 2,  

 kan den klagende lejer selv indbringe sagen for beboerklagenævnet.
Lejeren  

 skal ved indbringelsen godtgøre, at lejeren forgæves har forsøgt at få  

 udlejer til at opfylde sin forpligtelse efter stk. 2. Udlejer skal indkaldes  

 som part i sagen.
Kapitel 14 Opsigelse § 84. Lejeren kan frit opsige lejeaftalen, jf. dog § 87.
 Stk. 2. Lejeren må dog ikke uden sin ægtefælles samtykke opsige  

 lejemål om familiens bolig eller lejemål, hvortil ægtefællernes eller den  

 anden ægtefælles virksomhed er knyttet. § 68, 2. og 3. pkt., finder  

 tilsvarende anvendelse.
 § 85. Udlejeren kan opsige lejeaftalen i følgende tilfælde:
 1) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
 2) Når lejeren af en bolig siden lejeaftalens indgåelse har været antaget  

 som funktionær ved ejendommens drift til arbejde, for hvis udførelse det er  

 af væsentlig betydning, at funktionæren bor i ejendommen, og udlejeren  

 godtgør, at arbejdet ikke har været udført på tilfredsstillende måde.  

 Opsigelse kan kun ske, når lejligheden ved genudlejning skal benyttes af  

 efterfølgeren.
 3) Når lejeren har tilsidesat god skik og orden, jf. § 81, stk. 1, nr. 1-8  

 eller 11, jf. § 81, stk. 3, og forholdet er af en sådan karakter, at lejerens  

 flytning er påkrævet.
 4) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 2, og forholdet er af en sådan karakter, at lejerens  

 flytning er påkrævet.
 5) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 6) Når vægtige grunde i øvrigt gør det særligt magtpåliggende for  

 udlejeren at blive løst fra lejeforholdet.
Stk. 2 . Udlejeren skal opsige en lejeaftale vedrørende en almen  

 ungdomsbolig, såfremt lejeren har fuldført sin uddannelse eller de  

 forudsætninger, hvorunder boligen er udlejet, ikke længere er til stede.  

 Opsigelse efter ophørt uddannelse kan under særlige omstændigheder udsættes i  

 op til et år.
Opsigelse kan endvidere udsættes, hvis boligen ikke umiddelbart  

 kan genudlejes.
Udlejeren kan herudover opsige en lejeaftale vedrørende en  

 almen ungdomsbolig, hvis lejeren ikke har fremsendt nødvendige oplysninger om  

 studieaktivitet senest 6 uger efter, at udlejer har fremsendt skriftlig  

 anmodning herom.
Ved beregning af fristen ses bort fra juli og august måned.  

 Boligministeren kan fastsætte nærmere regler om betingelserne for opsigelse.
 § 86. Opsiges en lejer efter § 85, stk. 1, nr. 1, 2 eller 6, skal  

 udlejeren uden unødigt ophold tilbyde lejeren at leje en anden bolig i  

 ejendommen, hvis der bliver en anden bolig ledig til overtagelse senest 3  

 måneder efter den flyttedag, hvortil lejeren er opsagt og boligen skal  

 udlejes.
 Stk. 2. Opsiges en lejer efter § 85, stk. 1, nr. 1, skal udlejeren  

 samtidig med opsigelsen tilbyde lejeren at leje en bolig af samme art som den  

 opsagte, hvis der ved genopførelse eller ombygning tilvejebringes boliger.
 Stk. 3. Opsiges en lejer efter § 85, stk. 1, nr. 1, som følge af,  

 at en ejendom ombygges til almene ældreboliger eller almene ungdomsboliger i  

 medfør af lov om almene boliger samt støttede private andelsboliger m.v.,  

 finder stk. 1 og 2 alene anvendelse, hvis lejeren tilhører den personkreds,  

 som er berettiget til sådanne boliger.
Stk. 4. Hvis en lejer som nævnt i stk. 3 ikke tilhører den  

 berettigede personkreds, skal udlejeren samtidig med opsigelsen tilbyde denne  

 at leje en anden bolig, som skal være af passende størrelse, beliggenhed,  

 kvalitet og udstyr.
Boligen har en passende størrelse, når den enten har et  

 værelse mere end antallet af husstandsmedlemmer eller samme værelsesantal som  

 husstandens tidligere bolig.
 Stk. 5 . Opsiges en lejer af en plejebolig, som er anvist af  

 kommunen eller amtskommunen, kan opsigelse efter stk. 1 kun ske, når lejeren  

 samtidig anvises en anden og passende bolig.
 Stk. 6 . For blandede lejemål, hvorfra lejeren driver  

 erhvervsvirksomhed, hvis stedlige forbliven i ejendommen er af væsentlig  

 betydning og værdi for virksomheden, finder § 87, stk. 1, 3. pkt., og §§  

 88-91 i lov om leje tilsvarende anvendelse.
§ 87. Det kan aftales, at en lejeaftale skal være tidsbestemt.
Er  

 en lejeaftale tidsbestemt, ophører lejeforholdet uden opsigelse ved den  

 aftalte lejetids udløb.
Den tidsbestemte lejeaftale kan ikke ved opsigelse  

 bringes til ophør i lejeperioden, medmindre dette er aftalt eller den anden  

 part i lejeforholdet misligholder lejeaftalen.
 Stk. 2. Benytter lejeren med udlejerens vidende det lejede i mere  

 end 1 måned efter den aftalte lejetids udløb, uden at udlejeren har opfordret  

 lejeren til at flytte, fortsætter lejeforholdet uden tidsbegrænsning.
 Stk. 3. Boligretten kan tilsidesætte tidsbegrænsningen, hvis den  

 ikke må anses for tilstrækkeligt begrundet i udlejerens forhold.
 § 88. Opsigelsesvarslet er 3 måneder til den første hverdag i en  

 måned, der ikke er dagen før en helligdag.
Stk. 2. Fraflytter lejeren inden opsigelsesperiodens udløb, skal  

 udlejeren bestræbe sig på at genudleje det lejede.
Hvad udlejeren indvinder  

 eller burde have indvundet ved genudlejning, skal fragå i udlejerens krav  

 over for lejeren.
 § 89. Udlejerens opsigelse efter § 85 skal være skriftlig og  

 indeholde oplysning om lejerens adgang til at gøre indsigelse efter stk. 2.  

 Udlejerens opsigelse skal endvidere indeholde oplysning om opsigelsesgrunden.  

 Indeholder opsigelsen ikke disse oplysninger, er den ugyldig.
Stk. 2. Vil lejeren ikke godkende opsigelsen, skal lejeren senest  

 6 uger efter, at opsigelsen er kommet frem til lejeren, fremsætte skriftlig  

 indsigelse over for udlejeren.
Udlejeren må da anlægge sag ved boligretten  

 senest 6 uger efter lejerfristens udløb, hvis udlejeren ønsker at opretholde  

 opsigelsen.
Kapitel 15 Udlejerens ret til at hæve lejeaftalen § 90. Udlejeren kan hæve lejeaftalen i følgende tilfælde:
 1) Når leje eller anden pligtig pengeydelse ikke er betalt rettidigt, jf.  

 stk. 2.
 2) Når det lejede benyttes til andet end aftalt og lejeren ikke trods  

 udlejerens indsigelse er ophørt hermed.
 3) Når lejeren modsætter sig, at udlejeren eller andre får adgang til det  

 lejede, hvor de har ret hertil, jf. kapitel 7.
 4) Når lejeren fraflytter det lejede i utide uden aftale med udlejeren.
 5) Når lejeren vanrøgter det lejede og ikke uden ophold efter udlejerens  

 påkrav bringer det lejede i stand.
 6) Når lejeren helt eller delvis overlader brugen af det lejede til en  

 anden i tilfælde, hvor lejeren ikke er berettiget hertil og trods udlejers  

 indsigelse ikke bringer forholdet til ophør.
 7) Når lejeren har tilsidesat god skik og orden, jf. § 81, stk. 1, nr. 1-8  

 eller 11, jf. § 81, stk. 3, og forholdet er af en sådan karakter, at lejerens  

 flytning er påkrævet.
 8) Når lejeren har tilsidesat betingelserne i et betinget lejeforhold, jf.  

 § 82, stk. 1, nr. 2, og forholdet er af en sådan karakter, at lejerens  

 flytning er påkrævet.
 9) Når lejeren har været pålagt retsfølger efter § 82, stk. 1, og ny  

 overtrædelse af § 81 sker inden for 3 år fra pålægget, og forholdet er af en  

 sådan karakter, at lejerens flytning er påkrævet.
 10) Når lejeren af en butik eller beværtning trods udlejerens indsigelse  

 ikke opfylder pligten til at holde forretningen åben og i forsvarlig drift.
 11) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse og  

 arbejdsforholdet som følge heraf bringes til ophør.
 12) Når lejeren i øvrigt misligholder sine forpligtelser på en sådan måde,  

 at lejerens fjernelse er påkrævet.
Stk. 2 . Udlejeren kan kun hæve lejeaftalen som følge af for sen  

 betaling, hvis lejeren ikke har berigtiget restancen senest 3 dage efter, at  

 skriftligt påkrav herom er kommet frem til lejeren.
Udlejerens påkrav skal  

 være afgivet efter sidste rettidige betalingsdag og skal udtrykkeligt angive,  

 at lejeforholdet kan ophæves, hvis lejerestancen ikke betales inden fristens  

 udløb. § 44, stk. 2, finder tilsvarende anvendelse.
Som gebyr for påkravet  

 kan udlejeren kræve 100 kr. med tillæg af 2 pct. af det skyldige beløb ud  

 over 1.000 kr.
Det i 4. pkt. nævnte beløb på 100 kr. er opgjort i 1998niveau  

 og reguleres een gang årligt efter udviklingen i Danmarks Statistiks  

 nettoprisindeks i en 12-måneders-periode sluttende i juni måned året før det  

 finansår, reguleringen vedrører.
Gebyret er pligtig pengeydelse i  

 lejeforholdet.
 Stk. 3. Vedrører lejeforholdet en plejebolig, som er anvist af  

 kommunen eller amtskommunen, kan lejeaftalen kun hæves efter stk. 1, når  

 lejeren samtidig anvises en anden og passende bolig.
 § 91. Skønnes det forhold, der lægges lejeren til last, at være af  

 uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 90, stk. 1, nr.  

 1-6, nævnte forhold, hvis de er rettet, inden udlejeren hæver lejeaftalen.
 § 92. Når udlejeren hæver lejeaftalen, skal lejeren straks  

 fraflytte og betale leje m.v. for tiden, indtil lejeren kunne flytte med  

 sædvanligt varsel, jf. § 88. Lejeren skal endvidere erstatte udlejeren  

 ethvert tab, herunder lejetab og omkostningerne ved lejerens udsættelse af  

 det lejede.
 Stk. 2. Udlejeren skal bestræbe sig på at genudleje det lejede.  

 Hvad udlejeren indvinder eller burde have indvundet ved genudlejning i det i  

 stk. 1 nævnte tidsrum, skal fragå i udlejerens krav over for lejeren.
Kapitel 16 Lejerens fraflytning § 93. Er der afgivet opsigelse, eller skal det lejede af anden  

 grund fraflyttes, skal lejeren give adgang til at bese det lejede.
Lejeren  

 fastsætter tiden herfor.
Besigtigelse kan kun finde sted med deltagelse af  

 udlejeren eller dennes stedfortræder, når lejeren ikke er repræsenteret.
 Stk. 2. Lejeren skal senest 8 dage før fraflytningen opgive den  

 adresse, som meddelelser, herunder krav efter § 94, kan sendes til.
§ 94. Ved fraflytning gennemføres et syn af boligen, hvorunder  

 omfanget af lejerens forpligtelser efter § 25, stk. 4, og § 26 fastlægges.  

 Synet foretages senest 2 uger efter, at udlejeren er blevet bekendt med, at  

 fraflytning har fundet sted.
Den fraflyttende lejer indkaldes skriftligt med  

 mindst 1 uges varsel.
Syn kan undlades, såfremt der ikke agtes fremsat krav  

 imod lejeren om betaling af istandsættelsesudgifter.
Stk. 2. Underretter udlejeren ikke senest 2 uger efter synet  

 lejeren skriftligt om istandsættelsesarbejdernes omfang, den anslåede udgift  

 og lejerens andel heraf, bortfalder udlejerens krav mod lejeren, medmindre  

 denne er fraflyttet uden at give udlejeren oplysning om den fremtidige  

 adresse.
Overskridelser, der forhøjer lejerens samlede andel af den anslåede  

 udgift med mere end 10 pct., er lejeren uvedkommende.
 § 95. Boligministeren kan fastsætte nærmere regler om de i §§ 93  

 og 94 nævnte forhold.
Kapitel 17 Beboerklagenævn og boligret § 96. I kommuner med almene boliger nedsættes et eller flere  

 beboerklagenævn til afgørelse af tvister efter denne lov.
Flere kommuner kan  

 i fællesskab etablere fælleskommunale beboerklagenævn.
 Stk. 2. I kommuner, hvor der er nedsat mere end eet nævn, påhviler  

 det nævnene ved indbyrdes samarbejde at tilrettelægge deres behandling af  

 sagerne efter ensartede retningslinjer.
 § 97. Et beboerklagenævn skal bestå af en formand og to andre  

 medlemmer.
Stk. 2. Formanden beskikkes af amtmanden, i København af  

 overpræsidenten.
Formanden skal have bestået juridisk kandidateksamen.  

 Formanden må ikke have særlig tilknytning til grundejer-, bolig- eller  

 lejerorganisationer eller være erhvervsmæssigt interesseret i  

 ejendomshandler.
Stk. 3. De i stk. 1 nævnte to medlemmer udpeges af  

 kommunalbestyrelsen efter indstilling af henholdsvis de almene  

 boligorganisationer, der har afdelinger i kommunen, og de større  

 lejerforeninger i kommunen.
De to medlemmer skal være sagkyndige med hensyn  

 til almene boligforhold.
 Stk. 4. Findes der ikke større lejerforeninger i kommunen, eller  

 afgiver disse ikke inden en af kommunalbestyrelsen fastsat frist indstilling  

 om medlem til nævnet som nævnt i stk. 3, foretager kommunalbestyrelsen valg  

 af et sagkyndigt nævnsmedlem, der skal være lejer, men ikke tillige udlejer.  

 Findes der kun een almen boligorganisation, der har afdelinger i kommunen,  

 udpeges et medlem efter indstilling fra landsdækkende organisationer af  

 udlejere af alment byggeri i stedet for et medlem udpeget efter indstilling  

 fra den pågældende almene boligorganisation.
Stk. 5. I sager om tvister efter kapitel 13 tiltrædes nævnet af en  

 person, der er sagkyndig med hensyn til sociale forhold.
Den socialt  

 sagkyndige udpeges af kommunalbestyrelsen.
Den socialt sagkyndige har ikke  

 stemmeret, jf. § 105, stk. 3, i nævnet.
 Stk. 6. Der vælges en suppleant for hvert af medlemmerne og den  

 socialt sagkyndige efter de i stk. 24 nævnte regler.
Stk. 7. Udnævnelsen af formand, medlemmer og suppleanter sker for  

 indtil 4 år.
Et medlem kan dog vælge at udtræde af beboerklagenævnet efter at  

 være fyldt 67 år.
 § 98. Formand, medlem eller suppleant skal opfylde betingelserne i  

 § 109, stk. 2, i lov om leje.
 Stk. 2. Bestemmelserne i § 109, stk. 3, i lov om leje finder  

 tilsvarende anvendelse.
Stk. 3. Nævnsmedlem eller suppleant er pligtig at møde i nævnet  

 efter behørig indkaldelse.
Udeblivelse, uden at lovligt forfald oplyses,  

 straffes med bøde.
 Stk. 4. Bestemmelserne i retsplejelovens § 60, stk. 1, og § 62  

 finder tilsvarende anvendelse.
§ 99. Kommunalbestyrelsen skal stille de fornødne lokaler til  

 rådighed for nævnet og sørge for den nødvendige medhjælp til dette.
Kommunen  

 afholder udgifter, som nævnets virksomhed medfører, herunder til kontorhold  

 m. v., og formandens og medlemmernes udlæg i anledning af hvervet.  

 Kommunalbestyrelsen kan tillægge formanden, øvrige nævnsmedlemmer, den  

 socialt sagkyndige, deres suppleanter samt mæglere efter § 82, stk. 1, nr. 3,  

 vederlag for deres virksomhed.
 § 100. Beboerklagenævnet træffer afgørelse i de sager, hvor dette  

 er fastsat i kapitel 1-16.
 § 101. Ud over de i § 100 nævnte sager træffer beboerklagenævnet  

 afgørelse vedrørende følgende spørgsmål:
1) Tvister om lovligheden af beslutninger truffet af de beboerdemokratiske  

 organer, jf. kapitel 1 og 2 i lov om almene boliger samt støttede private  

 andelsboliger m.v.
Beboerklagenævnet kan i den forbindelse træffe afgørelse  

 om, at en beslutning er uden gyldighed, hvis det forhold, der gøres  

 indsigelse imod, er af væsentlig betydning for den trufne beslutning.
Nævnet  

 kan ikke træffe afgørelse om ugyldighed, hvis den i stk. 2 nævnte frist ikke  

 er overholdt.
 2) Tvister om anvisning af almene familieboliger, jf. § 51, stk. 1, 1.  

 pkt., i lov om almene boliger samt støttede private andelsboliger m.v.,  

 medmindre anvisningen er omfattet af en kommunal godkendelsesordning efter §  

 61 i samme lov.
Stk. 2 . De i stk. 1 nævnte tvister kan indbringes for  

 beboerklagenævnet af alle, som har en retlig interesse i sagen.
Nævnet kan  

 træffe afgørelse om, at indbringelsen skal have opsættende virkning.
De i  

 stk. 1, nr. 1, nævnte tvister skal indbringes senest 4 uger efter  

 beslutningen.
 Stk. 3. Beboerklagenævnet orienterer kommunalbestyrelsen om  

 nævnets afgørelser vedrørende de i stk. 1 omtalte tvister.
§ 102. Indbringelse af sager for beboerklagenævnet skal ske  

 skriftligt.
Den nødvendige dokumentation skal vedlægges.
Ved indbringelse af  

 sager skal betales et gebyr på 100 kr. for hver sag.
Beløbet er fastsat i  

 1998-niveau og reguleres een gang årligt efter udviklingen i Danmarks  

 Statistiks nettoprisindeks i en 12-måneders-periode sluttende i juni måned  

 året før det finansår, reguleringen vedrører.
Beløbet afrundes til nærmeste  

 hele kronebeløb.
Stk. 2. Senest 1 uge efter sagens indbringelse giver nævnet den  

 anden part i sagen underretning om indbringelsen med angivelse af, at parten  

 må fremsætte sine synspunkter i sagen inden 2 uger.
Denne frist kan forlænges  

 af nævnet, såfremt særlige omstændigheder taler herfor.
§ 103. Nævnet afgør selv, hvilke nærmere undersøgelser der skal  

 foretages af nævnet i forbindelse med behandlingen af den enkelte sag.
Nævnet  

 har ret til at forlange fornødne oplysninger hos sagens parter, alle  

 offentlige myndigheder og private.
 Stk. 2. I sager efter kapitel 13 skal nævnet dog altid, inden der  

 pålægges en lejer en retsfølge efter § 82, stk. 1, undersøge mulighederne  

 for, at lejeren samtidig kan gøre brug af tilbud fra den kommunale  

 socialforvaltning, hvis nævnet vurderer, at der er tale om en sag af social  

 karakter.
Stk. 3. Nævnet fastsætter en frist, der normalt ikke kan overstige  

 2 uger, for besvarelse af de spørgsmål, nævnet stiller til sagens parter  

 eller andre.
Fristen kan forlænges af nævnet, såfremt særlige omstændigheder  

 taler herfor.
§ 104. Nævnet kan foretage besigtigelse.
Sagens parter skal  

 indkaldes hertil med mindst 1 uges varsel.
Stk. 2. Nævnet kan indkalde parterne til at afgive forklaring for  

 nævnet.
Begge parter skal indkaldes.
Inden nævnet træffer afgørelse om  

 ophævelse af lejemål efter § 82, stk. 1, nr. 1, og stk. 3, skal sagens parter  

 altid indkaldes.
De kan give møde ved en befuldmægtiget.
Nævnet kan endvidere  

 i sager efter kapitel 13 anmode andre om at afgive forklaring.
 Stk. 3. Nævnets formand sørger for sagernes forberedelse til  

 behandling i nævnsmøde.
 Stk. 4. Sagens parter modtager alle oplysninger, som nævnet finder  

 af betydning for sagens afgørelse.
Stk. 5. I sager om tvister efter kapitel 13 skal nævnet give  

 parterne fornøden vejledning.
Efter anmodning bistår sekretariatet i  

 fornødent omfang parterne under sagen i forbindelse med afgivelse af  

 skriftlige udtalelser.
 § 105. Beboerklagenævnet skal træffe afgørelse senest 4 uger fra  

 det tidspunkt, hvor nævnet har modtaget svar efter § 102, stk. 2, eller efter  

 § 103, stk. 3, hvor fristen for svar efter de nævnte bestemmelser er udløbet,  

 eller hvor parterne har afgivet forklaring for nævnet, jf. § 104, stk. 2. I  

 sager efter kapitel 13 kan nævnet mægle forlig.
 Stk. 2. I tilfælde, hvor fristen for svar efter de nævnte  

 bestemmelser er udløbet, uden at svar er afgivet, kan nævnet fortolke  

 tavsheden på den for modparten gunstigste måde og navnlig lægge dennes  

 fremstilling til grund for afgørelsen.
Stk. 3. Beboerklagenævnets afgørelse træffes ved almindelig  

 stemmeflerhed.
I tilfælde af stemmelighed gør formandens stemme udslaget.  

 Nævnet er kun beslutningsdygtigt, når samtlige medlemmer er til stede.
Stk. 4. Nævnets afgørelse protokolleres.
Er en beslutning ikke  

 enstemmig, indføres tillige oplysning om stemmeafgivningen.
Stk. 5. Nævnets afgørelse meddeles klageren og de øvrige parter.  

 Beboerklagenævnets afgørelser efter § 82, stk. 1, nr. 1, og stk. 3, skal  

 forkyndes.
Nævnets afgørelser efter § 82, stk. 1, nr. 2-4, skal forkyndes,  

 hvis afgørelsen er truffet, uden at parten har svaret eller er mødt for  

 nævnet.
Afgørelsen skal begrundes.
Parterne skal gøres bekendt med  

 indbringelsesadgangen efter § 106. Såfremt afgørelsen ikke er enstemmig, skal  

 dette fremgå af afgørelsen tillige med begrundelsen herfor.
Stk. 6. Indbringelse for boligretten af afgørelser om retsfølger  

 efter § 82, stk. 1, nr. 1, og stk. 3, har opsættende virkning.
Dette meddeles  

 parterne.
Stk. 7. Nævnet kan fastsætte en frist for opfyldelse af afgørelser  

 efter § 82. I afgørelser om ophævelse af lejemål efter § 82, stk. 1, nr. 1,  

 og stk. 3, fastsætter nævnet en frist for lejemålets ophør og lejerens  

 fraflytning.
Er lejeforholdet gjort betinget, jf. § 82, stk. 1, nr. 2,  

 angives såvel betingelserne som tidspunktet for disses ophør.
§ 106. Beboerklagenævnets afgørelse kan af hver af parterne  

 indbringes for boligretten.
Afgørelser om meddelelse af advarsel efter § 82,  

 stk. 1, nr. 4, kan dog ikke indbringes for boligretten.
Indbringelse må ske  

 senest 4 uger efter, at underretning om nævnets afgørelse er meddelt  

 parterne.
Ved beregningen af fristen ses der bort fra juli måned.
Boligretten  

 kan dog undtagelsesvis tillade, at sagen indbringes for boligretten efter  

 udløbet af fristen, når ansøgning herom indgives inden 1 år efter  

 beboerklagenævnets afgørelse.
Meddeles tilladelse, skal sag dog anlægges  

 inden 4 uger.
Stk. 2. Har beboerklagenævnet truffet afgørelse efter § 82, stk.  

 1, nr. 1, eller stk. 3, og flytter lejeren ikke inden den af nævnet fastsatte  

 frist, jf. § 105, stk. 7, 2. pkt., skal udlejeren uanset den i stk. 1, 3.  

 pkt., fastsatte frist indbringe sagen for boligretten.
Indbringelse skal ske  

 senest 4 uger efter den af beboerklagenævnet fastsatte frist for lejerens  

 fraflytning.
 Stk. 3. Beboerklagenævnet skal efter boligrettens nærmere  

 bestemmelse redegøre for sin afgørelse under boligretssagen.
 Stk. 4. Ved behandling af sager om opsigelse eller ophævelse som  

 følge af overtrædelse af betingelser i tilfælde, hvor lejeforholdet er gjort  

 betinget efter § 82, stk. 1, nr. 2, kan boligretten foretage en fuldstændig  

 prøvelse af beboerklagenævnets afgørelse.
Stk. 5. Har beboerklagenævnet ikke truffet afgørelse inden udløbet  

 af fristen herfor i § 105, stk. 1, kan klageren indbringe sagen for  

 boligretten uden at afvente nævnets afgørelse.
Stk. 2 finder tilsvarende  

 anvendelse.
§ 107. Tvister om boligforhold, der er omfattet af denne lov, kan,  

 hvis spørgsmålet ikke efter loven kan indbringes for beboerklagenævnet, i 1.  

 instans indbringes for byretten.
Retten benævnes boligretten.
 Stk. 2. Om boligretten gælder reglerne i kapitel XVIII i lov om  

 leje.
§ 108. Anke og kære af boligrettens afgørelser sker til  

 landsretten i overensstemmelse med retsplejelovens regler om anke og kære af  

 afgørelser, der er truffet af en byret.
Boligrettens afgørelser om retsfølger  

 efter § 82, stk. 1, nr. 2 og 3, kan dog ikke indbringes for højere ret.
 Stk. 2. Boligrettens afgørelser og forlig indgået for boligretten  

 kan tvangsfuldbyrdes efter retsplejelovens bestemmelser om fuldbyrdelse af  

 domme og forlig.
Kapitel 18 Overgangs- og ikrafttrædelsesbestemmelser m.v.
 § 109. Loven træder i kraft den 1. juli 1998.
 § 110. For følgende lejemål gælder lovens ufravigelige  

 bestemmelser ikke, i det omfang andet måtte være aftalt eller må anses for  

 indeholdt i lejeaftalen:
 1) Lejemål om almene boliger indgået med virkning før lovens ikrafttræden.
 2) Lejemål om boliger, hvis ejer efter lejeaftalens indgåelse er omdannet  

 til en almen boligorganisation, jf. § 1, nr. 4, i lov om almene boliger samt  

 støttede private andelsboliger m.v.
 3) Lejemål om boliger, der efter lejemålets indgåelse er erhvervet af en  

 almen boligorganisation, en kommune, en amtskommune eller en selvejende  

 institution, jf. § 1, stk. 1.
 Stk. 2. Bestemmelserne i § 25, stk. 2, § 60, stk. 2-4, og § 63  

 gælder uanset modstående aftale for lejemål omfattet af stk. 1, nr. 1. Det  

 samme gælder udlejerens pligt til at vedligeholde og forny ruder efter § 24,  

 stk. 1.
 Stk. 3. Bestemmelserne i § 60, stk. 2-4, og § 63 gælder uanset  

 modstående aftale for lejemål omfattet af stk. 1, nr. 2 og 3.
 § 111. Lejere, som har ret til godtgørelse efter § 69, stk. 2, i  

 lov om almene boliger m.v., jf. lovbekendtgørelse nr. 514 af 19. juni 1997,  

 bevarer denne ret.
 § 112. For løbende lejemål bevarer lejere, hvis boligoverenskomst  

 eller lejeaftale er indgået inden den 1. april 1975, retten til  

 indeksregulering af deres beboerindskud efter reglerne i bekendtgørelse nr.  

 357 af 30. juli 1970, kapitel VII, som ændret ved bekendtgørelse nr. 437 af  

 17. september 1971. Ved fraflytning efter den 1. april 1975 beregnes  

 indeksreguleringen på grundlag af reguleringspristallet for januar 1975.
 § 113. For løbende lejemål i boliger, der er opført med  

 finansieringstilskud fra det offentlige, gælder reglerne i bekendtgørelse nr.  

 483 af 16. august 1973 af lov om boligbyggeri § 17. Medfører ændring i  

 husstandsindkomsten, jf. lov om individuel boligstøtte, ændring af lejen, får  

 ændringen virkning fra den førstkommende 1. januar, der følger efter  

 indkomstændringen.
 Stk. 2. Ved genudlejning af boliger i almene boligorganisationers  

 afdelinger, der er opført med finansieringstilskud fra det offentlige i  

 medfør af tidligere love om boligbyggeri, skal lejeren betale det indskud og  

 den leje, som ville være gældende, såfremt der ikke var ydet sådant tilskud.  

 Afdelingens indtægt ved lejerens betaling af dette indskud indbetales til  

 kommunen, medens indtægten ved lejerens betaling af den del af lejen, hvormed  

 denne hidtil har været nedsat som følge af finansieringstilskuddet,  

 indbetales til Landsbyggefonden.
 § 114. Loven gælder ikke for Færøerne og Grønland.
