Nr LSF 19 Forslag til lov om skattemæssig behandling af gevinst og tab på fordringer  

 og gæld Fremsat af ministeren for skatter afgifter den 2. oktober 1985 § 1. Gevinst og tab ved afståelse eller hel eller delvis indfrielse af obligationer, pantebreve, gældsbreve og andre pengefordringer medregnes ved opgørelsen af den skattepligtige indkomst efter denne lov.
Loven omfatter ikke præmieobligationer.
Konvertible obligationer omfattes kun af § 6, stk. 3, og § 7, stk. 7.
§ 2. Skattepligtige efter selskabsskattelovens § 1, stk. 1, nr. 1-3 og 5-6, og stk. 2, 1. pkt., samt § 2, stk. 1, litra a, eller efter lov om beskatning af fonde, visse foreninger og institutter skal ved opgørelsen af den skattepligtige indkomst medregne gevinst og tab på fordringer, som omfattes af § 1. Skattepligten er dog betinget af, at de driver virksomhed som pengeinstitut, forsikringsselskab eller investeringsforening eller er omfattet af lov om realkreditinstitutter, lov om visse kreditinstitutter eller i øvrigt udøver næring ved køb og salg af fordringer eller driver næringsvirksomhed ved finansiering.
§ 3. Personer og dødsboer, der er skattepligtige efter kildeskattelovens § 1 eller § 2, stk. 1, litra d, skal medregne gevinst og tab på fordringer, som omfattes af § 1, ved opgørelsen af den skattepligtige indkomst, hvis de driver virksomhed som bankier eller vekselerere.
Det samme gælder, hvis de i øvrigt udøver næring ved køb og salg af fordringer eller driver næringsvirksomhed ved finansiering.
Stk. 2. Godtgøres det, at en fordring er erhvervet uden for den skattepligtiges næringsvirksomhed og ikke senere er indgået i denne, omfatter stk. 1 ikke gevinst og tab på en sådan fordring.
§ 4. Gevinst og tab på fordringer, som omfattes af § 1, og som den skattepligtige har erhvervet som vederlag i næring, medregnes ved opgørelsen af den skattepligtige indkomst efter statsskattelovens §§ 4-6. Dette gælder dog ikke gevinst og tab ved afståelse eller indfrielse af børsnoterede obligationer.
§ 5. Gevinst og tab, som en skyldner realiserer ved frigørelse for forpligtelser ifølge fordringer, som omfattes af § 1, medregnes ved opgørelsen af den skattepligtige indkomst for de skattepligtige, der omfattes af § 2, jfr. dog § 5, stk. 3-5.
 Stk. 2. For øvrige skattepligtige gælder § 5, stk. 4-5, og § 6, stk.
 1, samt statsskattelovens §§ 4-6.
Stk. 3. Uanset stk. 1 kan de skattepligtige, som omfattes af § 2, ikke fradrage tab ved indeksregulering af hovedstol eller restgæld på lån ved opgørelsen af den skattepligtige indkomst.
Skattepligtige, der både har fordringer og gæld, som indeksreguleres, kan dog fradrage tab ved indeksregulering i det omfang, det ikke overstiger gevinst ved indeksregulering efter udviklingen i samme indeks.
Stk. 4. Uanset stk. 1 og stk. 2 kan de skattepligtige, som omfattes af §§ 2-3, ikke fradrage tab som følge af indfrielser af egne udstedte obligationslån, indlånsbeviser, pantebreve og andre gældsbreve samt ansvarlig indskudskapital m.v. ved opgørelsen af den skattepligtige indkomst, hvor indfrielsen sker til en forud fastsat overkurs i forhold til værdien ved forpligtelsens påtagelse.
Dette gælder dog kun, hvis den pålydende rente er lig med eller højere end den mindsterente, der fastsættes efter § 7, stk. 3 og stk. 4, på tidspunktet for påtagelsen af forpligtelsen.
Stk. 5. Hvis en fordring, som omfattes af § 1, stiftes på sådanne vilkår, at fordringens værdi på tidspunktet for skyldnerens påtagelse af forpligtelsen overstiger det beløb, som skyldneren skal indfri, skal skyldneren medregne denne gevinst ved opgørelsen af den skattepligtige indkomst. § 8, stk. 1 og stk. 2, 4. og 5.
pkt., anvendes ikke.
En skyldners overtagelse af en forpligtelse betragtes efter 1. pkt. ikke som stiftelse af en ny forpligtelse, når vilkårene for forpligtelsen i øvrigt forbliver uændrede.
Reglen i 1. pkt. gælder ikke, hvis fordringen ved skyldnerens påtagelse af forpligtelsen er forrentet med indtil 2 procentpoints over mindsterenten efter § 7 og fordringshaveren er et af de i § 7, stk. 5, 1. pkt., nævnte institutter.
§ 6. Gevinst og tab på fordringer og gæld i fremmed valuta medregnes ved opgørelsen af den skattepligtige indkomst for selskaber m.v., der er skattepligtige efter § 1, stk. 1, nr. 1-3 og 5-6, og stk.
2, 1. pkt., samt § 2, stk. 1, litra a, i selskabsskatteloven eller efter lov om beskatning af fonde, visse foreninger og institutter m.v.
For andre skattepligtige medregnes gevinst og tab ved opgørelsen af den skattepligtige indkomst, hvis det godtgøres, at fordringen eller gælden har tilknytning til erhvervsmæssig virksomhed.
Stk. 2. Gevinst på fordringer i fremmed valuta, der ikke omfattes af stk. 1, medregnes ved opgørelsen af den skattepligtige indkomst, hvis fordringens pålydende rente på erhvervelsestidspunktet er lavere end mindsterenten efter § 7.
Stk. 3. Stk. 2 omfatter konvertible obligationer, uanset tilknytning til erhvervsmæssig virksomhed, for så vidt gevinst og tab ikke medregnes ved opgørelsen af den skattepligtige almindelige indkomst efter lov om beskatning af fortjeneste ved afståelse af aktier m.v., eller for så vidt afståelsessummen ikke beskattes som almindelig indkomst efter ligningslovens § 16 B.
§ 7. Gevinst ved afståelse eller hel eller delvis indfrielse af fordringer, som omfattes af § 1, medregnes ved opgørelsen af den skattepligtige indkomst, hvis fordringen forrentes med en pålydende rente, der er lavere end mindsterenten efter stk. 3-5 på tidspunktet for skyldnerens påtagelse af forpligtelsen, jfr. stk.
2. Dette gælder dog ikke, hvis gevinsten omfattes af §§ 2-4 og § 6. Den pålydende rente opgøres på grundlag af den højeste tilsagte indfrielsessum.
Stk. 2. En skyldners overtagelse af en forpligtelse betragtes efter stk. 1 ikke som påtagelse af en ny forpligtelse, når forpligtelsens overgang kan gennemføres uden særlig godkendelse fra fordringshaveren.
Stk. 3. Mindsterenten fastsættes for halvårene januar-juni og juli-december, jfr. dog stk. 4. Mindsterenten for det følgende halvår beregnes på grundlag af et simpelt gennemsnit opgjort med to decimaler af en af Københavns Fondsbørs dagligt udregnet effektiv obligationsrente for de seneste 20 børsdage forud for 15.
december og 15. juni.
Den effektive obligationsrente opgøres med to decimaler for fastforrentede kroneobligationer i åbne serier, der noteres på Københavns Fondsbørs, bortset fra indeksregulerede obligationer.
Mindsterenten udgør den efter 2. pkt. beregnede gennemsnitsrente ganget med 7/8 og nedrundet til nærmeste hele antal procent-points.
Mindsterenten offentliggøres 5. sidste børsdag forud for den periode, hvori mindsterenten skal gælde.
Stk. 4. Er den effektive obligationsrente, jfr. stk. 3, 3. pkt., i 10 på hinanden følgende børsdage mere end 2 procentpoints højere eller 1 procentpoint lavere end det gennemsnit, der danner grundlag for halvårets eller resten af halvårets mindsterente, beregnes mindsterenten efter stk. 3, 4. pkt., på grundlag af et simpelt gennemsnit af den effektive obligationsrente i disse 10 børsdage i stedet for gennemsnitsrenten efter stk. 3, 2. pkt.
Den således beregnede mindsterente er gældende for perioden fra og med den 10. børsdag efter den sidste af de nævnte 10 børsdage.
 Forhøjelse af mindsterenten efter stk. 3 eller efter 1. og 2. pkt.
får tidligst virkning den 20. børsdag efter den senest forudgående ændring af mindsterenten.
Denne forhøjelse finder dog ikke sted, hvis restperioden er mindre end 20 børsdage.
Stk. 5. Mindsterenten er 21/2 pct. for indeksregulerede obligationer, der er udstedt af danske realkreditinstitutter, Dansk Landbrugs Realkreditfond og Kreditforeningen af Kommuner i Danmark.
Dette gælder tillige fordringer, som er udstedt af pengeinstitutter, og som reguleres fuldt ud efter udviklingen i de af Danmarks Statistik beregnede forbrugerprisindeks, nettoprisindeks eller reguleringsprisindeks.
Stk. 6. En fordring med variabel rente omfattes af stk. 1-5. En sådan fordring anses for forrentet lavere end mindsterenten, hvis rentens variation og vilkårene for opsigelse medfører, at kursen på fordringen kan afvige væsentligt fra indfrielseskursen.
Stk. 7. Stk. 1-6 omfatter konvertible obligationer, for så vidt gevinst og tab ikke medregnes ved opgørelsen af den skattepligtige almindelige indkomst efter lov om beskatning af fortjeneste ved afståelse af aktier m.v., eller for så vidt afståelsessummen ikke beskattes som almindelig indkomst efter ligninglovens § 16 B.
§ 8. Gevinst og tab, der skal medregnes ved opgørelsen af den skattepligtige indkomst, medregnes i det indkomstår, hvori gevinsten eller tabet realiseres.
Ligningsrådet kan tillade, at en anden opgørelsesmåde anvendes.
Er en sådan tilladelse givet, kan den herved godkendte opgørelsesmåde kun ændres efter tilladelse fra ligningsrådet.
Stk. 2. Gevinst eller tab opgøres som forskellen mellem anskaffelsessummen og afståelses- eller indfrielsessummen.
Som anskaffelsessum anvendes kursværdien på erhvervelsestidspunktet, medmindre den skattepligtige godtgør at have erhvervet fordringen for et højere beløb.
Anskaffelsessummen for de i § 6, stk. 3, og § 7, stk. 7, omhandlede konvertible obligationer opgøres dog efter lov om beskatning af fortjeneste ved afståelse af aktier m.v.
Gevinst og tab som nævnt i § 5 opgøres som forskellen mellem forpligtelsens værdi ved påtagelse af forpligtelsen og værdien ved frigørelsen eller indfrielsen.
Sker indfrielsen gennem afdrag, medregnes en så stor del ved opgørelsen af den skattepligtige indkomst, som svarer til forholdet mellem på den ene side indfrielsessummen med fradrag af anskaffelsessummen og på den anden side indfrielsessummen.
Stk. 3. Ved afståelse af obligationer, som er registreret i Værdipapircentralen på samme konto inden for samme fondskode, betragtes de først erhvervede obligationer som de først afståede.
§ 9. Overdragelse og erhvervelse af en fordring ved gave eller arveforskud betragtes som henholdsvis afståelse og anskaffelse.
Som afståelsessum henholdsvis anskaffelsessum anvendes den værdi, der lægges til grund ved beregningen af gaveafgift eller indkomstskat i forbindelse med gaven eller arveforskuddet.
Er overdragelsen eller erhvervelsen ikke gaveafgiftspligtig eller indkomtskattepligtig, benyttes i stedet værdien i handel og vandel på overdragelsestidspunktet.
Stk. 2. Indskud af en fordring i en opsparing i pensionsøjemed, der er omfattet af lov om beskatningen af pensionsordninger m.v., sidestilles med afståelse.
Som afståelsessum anses værdien på indskudstidspunktet.
Udlodning af en fordring fra en opsparing i pensionsøjemed som nævnt i 1. pkt. sidestilles med erhvervelse.
 Som anskaffelsessum anses værdien på udlodningstidspunktet.
§ 10. Loven har virkning fra og med indkomståret 1986. Reglerne i statsskattelovens § 5, stk. 1, litra a, om gevinst og tab ved salg af den skattepligtiges fordringer finder fortsat anvendelse, hvis salget er foretaget i spekulationsøjemed inden udgangen af indkomståret 1986.
 Stk. 2. § 5, stk. 5, har virkning for forpligtelser påtaget den 11.
 december 1985 eller senere.
Stk. 3. Fordringer, der er erhvervet før den 2. oktober 1985, omfattes ikke af § 6, stk. 2, og § 7. Fordringer, der er udstedt før den 2. oktober 1985, men erhvervet den 2. oktober 1985 eller senere, omfattes af § 7, hvis gevinst realiseres i kalenderåret 1986, og af § 6, stk. 2, hvis gevinst realiseres i kalenderåret 1986 eller senere.
Var en afdød person undtaget fra beskatning af gevinst på en fordring efter 1. pkt., gælder det samme for dødsboet og den efterlevende ægtefælle samt for arvinger og legatarer, der får fordringen udlagt fra dødsboet. 1. og 2. pkt.
 gælder ikke for uforrentede børsnoterede obligationer.
Stk. 4. Fordringer, som skattepligtige i henhold til lov om beskatning af fonde, visse foreninger og institutter m.v. har erhvervet inden den 11. december 1985, omfattes ikke af § 6, stk.
2, og § 7. Dette gælder ikke uforrentede, børsnoterede obligationer.
Fordringer, der er erhvervet den 11. december 1985 eller senere, omfattes af § 6, stk. 2, og § 7, hvis gevinst realiseres i indkomståret 1987 eller følgende indkomstår, jfr. dog stk. 3, 2. pkt.
Stk. 5. Mindsterenten efter § 6, stk. 2, og § 7 er 9 pct. p.a. for tiden forud for 1. januar 1986. Mindsterenten er dog 21/2 pct.
 p.a. efter § 7, stk. 5.
Stk. 6. Selskaber m.v., som for indkomståret 1986 omfattes af ligningslovens § 4 uden at være omfattet af § 2, skal ved opgørelsen af den skattepligtige indkomst i senere indkomstår medregne gevinst og tab på de fordringer, som ved udgangen af indkomståret 1986 er i selskabets besiddelse, og som omfattes af beskatning efter ligningslovens § 4. Ligningslovens § 4, stk. 3 og stk. 4, har fortsat virkning for lån optaget før den 1. januar 1986.
Stk. 7. Skattepligtige, der efter de hidtil gældende regler har fået tilladelse til at anvende en anden opgørelsesmåde end den i § 8, stk. 1, 1. pkt., angivne, bevarer denne tilladelse.
Ligningsrådet kan dog bestemme, at gevinst og tab på fordringer og gæld i fremmed valuta efter § 6, stk. 1, skal opgøres efter samme opgørelsesmåde, uanset om gevinst og tab skyldes valutakursændringer eller andre ændringer i værdien.
Stk. 8. Skattepligtige, der efter § 2 eller § 3 skal medregne gevinst og tab på fordringer, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelse af § 8, stk. 2, 2. pkt., i stedet for anskaffelsessummen benytte værdien ved begyndelsen af indkomståret 1986 eller værdien pr. 31. december 1985. Skattepligtige i henhold til lov om beskatning af fonde, visse foreninger og institutter m.v. kan i de i 1. pkt. nævnte tilfælde i stedet for anskaffelsessummen benytte værdien ved begyndelsen af indkomståret 1987 eller værdien pr. 31. december 1986.
Stk. 9. Selskaber m.v., der efter § 5, jfr. § 2, skal medregne gevinst og tab på gæld, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelsen af § 8, stk. 2, 4. pkt., i stedet for værdien ved forpligtelsens påtagelse benytte forpligtelsens værdi ved begyndelsen af indkomståret 1986 eller værdien pr. 31. december 1985. Skattepligtige i henhold til lov om beskatning af fonde, visse foreninger og institutter m.v. kan i de i 1. pkt. nævnte tilfælde i stedet for værdien ved forpligtelsens påtagelse benytte forpligtelsens værdi ved begyndelsen af indkomståret 1987 eller værdien pr. 31. december 1986.
Stk. 10. Skattepligtige, der efter § 6, stk. 1, skal medregne gevinst og tab på fordringer i fremmed valuta, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelse af § 8, stk. 2, 2.
pkt., i stedet for anskaffelsessummen benytte værdien ved begyndelsen af indkomståret 1986 eller værdien pr. 31. december 1985. Skattepligtige i henhold til lov om beskatning af fonde, visse foreninger og institutter m.v. kan i de i 1. pkt. nævnte tilfælde i stedet for anskaffelsessummen benytte værdien ved begyndelsen af indkomståret 1987 eller værdien pr. 31. december 1986.
Stk. 11. Skattepligtige, der efter § 6, stk. 1, skal medregne gevinst og tab på gæld i udenlandsk valuta, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelsen af § 8, stk. 2, 4.
pkt., i stedet for værdien ved forpligtelsens påtagelse benytte forpligtelsens værdi ved begyndelsen af indkomståret 1986 eller værdien pr. 31. december 1985. Skattepligtige i henhold til lov om beskatning af fonde, visse foreninger og institutter m.v. kan i de i 1. pkt. nævnte tilfælde i stedet for værdien ved forpligtelsens påtagelse benytte forpligtelsens værdi ved begyndelsen af indkomståret 1987 eller værdien pr. 31. december 1986.
Stk. 12. Ved anvendelsen af § 6, stk. 1, på visse lån og kreditter gælder § 2 i lov nr. 648 af 19. december 1975 om ændring af ligningsloven, som ændret ved lov nr. 246 af 8. juni 1979, fortsat.
§ 11. I lov om påligningen af indkomst- og formueskat til staten (ligningsloven), jfr. lovbekendtgørelse nr. 405 af 2. september 1985, som ændret ved lov nr. 494 af 27. november 1985, ophæves § 4 og § 8 D.
Stk. 2. Ophævelsen af ligningslovens § 4 har virkning fra og med indkomståret 1987.
 § 12. Loven gælder ikke for Færøerne og Grønland.
Oprindeligt fremsat lovforslag Blad nr 27 § 1. Gevinst og tab ved afståelse eller hel eller delvis indfrielse af obligationer, pantebreve, gældsbreve og andre pengefordringer medregnes ved opgørelsen af den skattepligtige indkomst efter denne lov.
Loven omfatter ikke præmieobligationer.
Konvertible obligationer omfattes kun af § 6, stk. 3, og § 7, stk. 7.
§ 2. Selskaber m.v., der er skattepligtige efter § 1, stk. 1, nr. 1-3 og 5-6, samt § 2, stk. 1, litra a, i lov om indkomstbeskatning af aktieselskaber m.v., skal medregne gevinst og tab på fordringer, som omfattes af § 1, ved opgørelsen af den skattepligtige indkomst, hvis de driver virksomhed som pengeinstitut eller forsikringsselskab.
Det samme gælder for selvstændigt skattepligtige investeringsforeninger, for selskaber m.v., der er omfattet af lov om visse kreditinstitutter, eller som i øvrigt udøver næring ved køb og salg af fordringer eller driver næringsvirksomhed ved finansiering.
§ 3. Personer og dødsboer, der er skattepligtige efter kildeskattelovens § 1 eller § 2, stk. 1, litra d, skal medregne gevinst og tab på fordringer, som omfattes af § 1, ved opgørelsen af den skattepligtige indkomst, hvis de driver virksomhed som bankiers eller vekselerere.
Det samme gælder, hvis de i øvrigt udøver næring ved køb og salg af fordringer eller driver næringsvirksomhed ved finansiering.
Stk. 2. Godtgøres det, at en fordring er erhvervet udenfor den skattepligtiges næringsvirksomhed og ikke senere er indgået i denne, omfatter stk. 1 ikke gevinst og tab på en sådan fordring.
§ 4. Gevinst og tab på fordringer, som omfattes af § 1, og som den skattepligtige har erhvervet som vederlag i næring, medregnes ved opgørelsen af den skattepligtige indkomst efter statsskattelovens §§ 4-6. Dette gælder dog ikke gevinst og tab ved afståelse eller indfrielse af børsnoterede obligationer.
§ 5. Gevinst og tab, som en skyldner realiserer ved frigørelse for forpligtelser ifølge fordringer, som omfattes af § 1, medregnes ved opgørelsen af den skattepligtige indkomst for de skattepligtige, der omfattes af § 2, jfr. dog § 5, stk. 3 og stk.
 4.
Stk. 2. For øvrige skattepligtige gælder § 5, stk. 4 og § 6, stk. 1, samt statsskattelovens §§ 4-6.
Stk. 3. Uanset stk. 1 kan de skattepligtige, som omfattes af § 2, ikke fradrage tab ved indeksregulering af hovedstol eller restgæld på lån ved opgørelsen af den skattepligtige indkomst.
Skattepligtige, der både har fordringer og gæld, som indeksreguleres, kan dog fradrage tab ved indeksregulering i det omfang, det ikke overstiger gevinst ved indeksregulering efter udviklingen i samme indeks.
Stk. 4. Uanset stk. 1 og stk. 2 kan de skattepligtige, som omfattes af §§ 2-3, ikke fradrage tab som følge af indfrielser af egne udstedte obligationslån, indlånsbeviser, pantebreve og andre gældsbreve samt ansvarlig indskudskapital m.v. ved opgørelsen af den skattepligtige indkomst, hvor indfrielsen sker til en forud fastsat overkurs i forhold til værdien ved forpligtelsens påtagelse.
Dette gælder dog kun, hvis den pålydende rente er lig med eller højere end den mindsterente, der fastsættes efter § 7, stk. 3 og stk. 4, på tidspunktet for påtagelsen af forpligtelsen.
§ 6. Gevinst og tab på fordringer og gæld i fremmed valuta medregnes ved opgørelsen af den skattepligtige indkomst for selskaber m.v., der er skattepligtige efter § 1, stk. 1, nr. 1-3 og 5-6, samt § 2, stk. 1, litra a, i lov om indkomstbeskatning af aktieselskaber m.v.
For andre skattepligtige medregnes gevinst og tab ved opgørelsen af den skattepligtige indkomst, hvis det godtgøres, at fordringen eller gælden har tilknytning til erhvervsmæssig virksomhed.
Stk. 2. Gevinst på fordringer i fremmed valuta, der ikke omfattes af stk. 1, medregnes ved opgørelsen af den skattepligtige indkomst, hvis fordringens pålydende rente på erhvervelsestidspunktet er lavere end mindsterenten efter § 7.
Stk. 3. Stk. 2 omfatter konvertible obligationer, uanset tilknytning til erhvervsmæssig virksomhed, for så vidt gevinst og tab ikke medregnes ved opgørelsen af den skattepligtige almindelige indkomst efter lov om beskatning af fortjeneste ved afståelse af aktier m.v., eller for så vidt afståelsessummen ikke beskattes som almindelig indkomst efter ligningslovens § 16B.
§ 7. Gevinst ved afståelse eller hel eller delvis indfrielse af fordringer, som omfattes af § 1, medregnes ved opgørelsen af den skattepligtige indkomst, hvis fordringen forrentes med en pålydende rente, der er lavere end mindsterenten efter stk. 3-5 på tidspunktet for skyldnerens påtagelse af forpligtelsen, jfr. stk.
2. Dette gælder dog ikke, hvis gevinsten omfattes af §§ 2-4 og § 6. Den pålydende rente opgøres på grundlag af den højeste tilsagte indfrielsessum.
Stk. 2. En skyldners overtagelse af en forpligtelse betragtes efter stk. 1 ikke som påtagelse af en ny forpligtelse, når forpligtelsens overgang kan gennemføres uden særlig godkendelse fra fordringshaveren.
Stk. 3. Mindsterenten fastsættes for halvårene januar-juni og juli-december, jfr. dog stk. 4. Mindsterenten for det følgende halvår beregnes på grundlag af et simpelt gennemsnit opgjort med to decimaler af en af Københavns Fondsbørs dagligt udregnet effektiv obligationsrente for de seneste 20 børsdage forud for 15.
december og 15. juni.
Den effektive obligationsrente opgøres med to decimaler for fastforrentede kroneobligationer i åbne serier, der noteres på Københavns Fondsbørs, bortset fra indeksregulerede obligationer.
Mindsterenten udgør den efter 2. pkt. beregnede gennemsnitsrente ganget med 7/8 og nedrundet til nærmeste hele antal procent-points.
Mindsterenten offentliggøres 5. sidste børsdag forud for den periode, hvori mindsterenten skal gælde.
Stk. 4. Er den effektive obligationsrente, jfr. stk. 3, 3. pkt., i 10 på hinanden følgende børsdage mere end 2 procent-points højere eller 1 procent-point lavere end det gennemsnit, der danner grundlag for halvårets eller resten af halvårets mindsterente, beregnes mindsterenten efter stk. 3, 4. pkt., på grundlag af et simpelt gennemsnit af den effektive obligationsrente i disse 10 børsdage i stedet for gennemsnitsrenten efter stk. 3, 2. pkt.
Den således beregnede mindsterente er gældende for perioden fra og med den 10. børsdag efter den sidste af de nævnte 10 børsdage.
 Forhøjelse af mindsterenten efter stk. 3 eller efter 1. og 2. pkt.
får tidligst virkning den 20. børsdag efter den senest forudgående ændring af mindsterenten.
Denne forhøjelse finder dog ikke sted, hvis restperioden er mindre end 20 børsdage.
Stk. 5. Mindsterenten er 2 1/2 pct. for indeksregulerede obligationer, der er udstedt af danske realkreditinstitutter, Dansk Landbrugs Realkreditfond og Kreditforeningen af Kommuner i Danmark.
Dette gælder tillige fordringer, som er udstedt af pengeinstitutter, og som reguleres fuldt ud efter udviklingen i de af Danmarks Statistik beregnede forbrugerprisindeks, nettoprisindeks eller reguleringsprisindeks.
Stk. 6. En fordring med variabel rente omfattes af stk. 1-5. En sådan fordring anses for forrentet lavere end mindsterenten, hvis rentens variation og vilkårene for opsigelse medfører, at kursen på fordringen kan afvige væsentligt fra indfrielseskursen.
Stk. 7. Stk. 1-6 omfatter konvertible obligationer, for så vidt gevinst og tab ikke medregnes ved opgørelsen af den skattepligtige almindelige indkomst efter lov om beskatning af fortjeneste ved afståelse af aktier m.v., eller for så vidt afståelsessummen ikke beskattes som almindelig indkomst efter ligninglovens § 16B.
§ 8. Gevinst og tab, der skal medregnes ved opgørelsen af den skattepligtige indkomst, medregnes i det indkomstår, hvori gevinsten eller tabet realiseres.
Ligningsrådet kan tillade, at en anden opgørelsesmåde anvendes.
Er en sådan tilladelse givet, kan den herved godkendte opgørelsesmåde kun ændres efter tilladelse fra ligningsrådet.
Stk. 2. Gevinst eller tab opgøres som forskellen mellem anskaffelsessummen og afståelses- eller indfrielsessummen.
Som anskaffelsessum anvendes kursværdien på erhvervelsestidspunktet, medmindre den skattepligtige godtgør at have erhvervet fordringen for et højere beløb.
Anskaffelsessummen for de i § 6, stk. 3, og § 7, stk. 7, omhandlede konvertible obligationer opgøres dog efter lov om beskatning af fortjeneste ved afståelse af aktier m.v.
Gevinst og tab, som nævnt i § 5, opgøres som forskellen mellem forpligtelsens værdi ved påtagelse af forpligtelsen og værdien ved frigørelsen eller indfrielsen.
Sker indfrielsen gennem afdrag, medregnes en så stor del ved opgørelsen af den skattepligtige indkomst, som svarer til forholdet mellem på den ene side indfrielsessummen med fradrag af anskaffelsessummen og på den anden side indfrielsessummen.
Stk. 3. Ved afståelse af obligationer, som er registreret i Værdipapircentralen på samme konto indenfor samme fondskode, betragtes de først erhvervede obligationer som de først afståede.
§ 9. Overdragelse og erhvervelse af en fordring ved gave eller arveforskud betragtes som henholdsvis afståelse og anskaffelse.
Som afståelsessum henholdsvis anskaffelsessum anvendes den værdi, der lægges til grund ved beregningen af gaveafgift eller indkomstskat i forbindelse med gaven eller arveforskuddet.
Er overdragelsen eller erhvervelsen ikke gaveafgiftspligtig eller indkomtskattepligtig, benyttes i stedet værdien i handel og vandel på overdragelsestidspunktet.
Stk. 2. Indskud af en fordring i en opsparing i pensionsøjemed, der er omfattet af lov om beskatningen af pensionsordninger m.v., sidestilles med afståelse.
Som afståelsessum anses værdien på indskudstidspunktet.
Udlodning af en fordring fra en opsparing i pensionsøjemed som nævnt i 1. pkt. sidestilles med erhvervelse.
 Som anskaffelsessum anses værdien på udlodningstidspunktet.
§ 10. Loven har virkning fra og med indkomståret 1986. For selskaber m.v. har loven virkning fra og med skatteåret 1987-88.
Stk. 2. Fordringer, der er erhvervet før den 2. oktober 1985, omfattes ikke af § 6, stk. 2, og § 7. Fordringer, der er erhvervet den 2. oktober 1985 eller senere, omfattes af § 6, stk. 2, og § 7, hvis gevinst realiseres den 1. januar 1986 eller senere.
Var en afdød person undtaget fra beskatning af gevinst på en fordring, efter 1. pkt., gælder det samme for dødsboet og den efterlevende ægtefælle samt for arvinger og legatarer, der får fordringen udlagt fra dødsboet. 1. og 2. pkt. gælder ikke for uforrentede børsnoterede obligationer.
Stk. 3. Mindsterenten efter § 6, stk. 2, og § 7 er 9 pct. p.a. for tiden forud for 1. januar 1986. Mindsterenten er dog 2 1/2 pct.
 p.a. efter § 7, stk. 5.
Stk. 4. Selskaber m.v., som for skatteåret 1986-87 omfattedes af ligningslovens § 4, uden at være omfattet af § 2, skal ved opgørelsen af den skattepligtige indkomst i senere skatteår medregne gevinst og tab på de fordringer, som ved udgangen af skatteåret 1986-87 var i selskabets besiddelse, og som omfattedes af beskatning efter ligningslovens § 4. Ligningslovens § 4, stk. 3 og stk. 4, har fortsat virkning for lån optaget før den 1. januar 1986.
Stk. 5. Skattepligtige, der efter de hidtil gældende regler har fået tilladelse til at anvende en anden opgørelsesmåde end den i § 8, stk. 1, 1. pkt., angivne, bevarer denne tilladelse.
Ligningsrådet kan dog bestemme, at gevinst og tab på fordringer og gæld i fremmed valuta efter § 6, stk. 1, skal opgøres efter samme opgørelsesmåde, uanset om gevinst og tab skyldes valutakursændringer eller andre ændringer i værdien.
Stk. 6. Skattepligtige, der efter § 2 eller § 3 skal medregne gevinst og tab på fordringer, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelse af § 8, stk. 2, 2. pkt., i stedet for anskaffelsessummen, benytte værdien ved begyndelsen af skatteåret 1987-88 respektive indkomståret 1986 eller værdien pr. 31.
 december 1985.
Stk. 7. Selskaber m.v., der efter § 5, jfr. § 2, skal medregne gevinst og tab på gæld, som efter de hidtidige regler ikke har skullet medregnes ved opgørelsen af den skattepligtige indkomst, kan ved anvendelse af § 8, stk. 2, 4. pkt., i stedet for værdien ved forpligtelsens påtagelse, benytte forpligtelsens værdi ved begyndelsen af skatteåret 1987-88 eller værdien pr. 31. december 1985.
Stk. 8. Ved anvendelsen af § 6, stk. 1, på visse lån og kreditter gælder § 2 i lov nr. 648 af 19. december 1975 om ændring af ligningsloven, som ændret ved lov nr. 246 af 8. juni 1979, fortsat.
§ 11. I lov om påligningen af indkomst- og formueskat til staten (ligningsloven), jfr. lovbekendtgørelse nr. 405 af 2. september 1985, ophæves § 4 og § 8D.
 § 12. Loven gælder ikke for Færøerne og Grønland.
BEMÆRKNINGER TIL LOVFORSLAGET Almindelige bemærkninger I.
Indledning Lovforslaget går ud på at fastsætte regler for den skattemæssige behandling af kursgevinst og -tab på obligationer, pantebreve, gældsbreve og andre pengefordringer.
I den forbindelse foreslås også regler for den skattemæssige behandling af gevinster og tab på fordringer og gæld i fremmed valuta.
Der foreslås tillige regler for den skattemæssige behandling af skyldneres gevinster og tab ved indfrielse af gæld.
Lovforslaget fremsættes som led i den aftale om en skattereform, som er indgået den 19. juni 1985 mellem regeringspartierne (Det konservative Folkeparti, Venstre, Centrum-Demokraterne og Kristeligt Folkeparti), Socialdemokratiet og Det radikale Venstre.
Lovforslagets hovedtræk omtales nedenfor i afsnit IV.
Ganske kort kan det siges, at lovforslagets regler omfatter alle gevinster og tab på alle slags pengefordringer.
For det første tilsigter lovforslagets regler, som noget nyt at modvirke, at obligationer, pantebreve og andre pengefordringer udstedes med kursgevinster, dvs. med rente under markedsrenten, således at en del af långivers afkast fremkommer ved, at der tilbagebetales et større beløb end det oprindelige lån.
Dette resultat søges nået ved en regel om, at gevinster på alle fordringer med en rente noget under markedsrenten altid beskattes, mens der normalt ikke er fradragsret for tab på sådanne fordringer.
Kurstabene er ikke fradragsberettigede, idet dette ville modvirke lovforslagets formål.
I perioder med stigende renter og dermed faldende kurser ville kurstabene kunne blive realiseret alene for at opnå skattefradrag.
Reglen vil således tilskynde til, at obligationer, pantebreve og andre pengefordringer ikke udstedes til kurs væsentligt under pari.
For det andet rummer lovforslaget regler, der stort set stadfæster de gældende regler for næringsbeskatning af gevinster og tab på pengefordringer hos pengeinstitutter, vekselerere og andre, der driver egentlig handelsvirksomhed med fordringer eller driver finansieringsvirksomhed.
Ligeledes rummer forslaget regler svarende til den gældende praksis om beskatning af gevinster og tab på fordringer, som er modtaget som skattepligtigt vederlag.
For det tredje er de gældende regler om beskatning af gevinster og tab på fordringer i fremmed valuta med tilknytning til erhvervsmæssig virksomhed medtaget i en lidt ændret og ajourført skikkelse.
For det fjerde foreslås de gældende regler i ligningslovens § 4 om beskatning af gevinster og tab for visse virksomheder, der som et normalt led i deres almindelige virksomhed anbringer midler i fordringer, indskrænket til kun at omfatte selskaber m.v., der efter klare kriterier driver finansiel virksomhed.
Endelig foreslås de gældende regler om beskatning af gevinster og tab på fordringer erhvervet i spekulationshensigt ophævet.
II.
Gældende ret De gældende regler om beskatning af kursgevinster og -tab på pengefordringer findes i statsskattelovens §§ 4-6. Herudover findes der mere specielle regler i ligningslovens § 4 om investeringsvirksomhed og § 8D om gevinster og tab på fordringer og gæld i fremmed valuta som følge af valutakursændringer.
Det er karakteristisk, at de gældende regler alle behandler gevinster og tab symmetrisk.
Hvis gevinster på en fordring, som en skattepligtig ejer, skal medregnes ved indkomstopgørelsen, kan et eventuelt tab på den samme fordring hos den samme skattepligtige også fradrages.
A.
Statskattelovens regler om spekulation og næring, § 5, litra a, kan kort beskrives således, at gevinster og tab på den skattepligtiges aktiver kun medregnes ved indkomstopgørelsen, hvis aktiverne er bestemt til omsætning med fortjeneste som led i den skattepligtiges erhvervsvirksomhed (»næring«) eller i øvrigt (»spekulation«).
Groft sagt hviler statsskattelovens nærings- og spekulationsbegreb således på en opdeling af den enkelte skattepligtiges aktiver i omsætningsformue og anlægsformue.
Hovedreglen er den enkle, at gevinster og tab på omsætningsformuen (varelager, spekulationsobjekter etc.) skal medregnes ved indkomstopgørelsen.
Værdiændringer på anlægsformuen (driftsmidler og andre kapitalgoder, der er bestemt til mere varigt at danne grundlag for indkomsterhvervelsen) skal derimod ikke medregnes ved opgørelsen af den skattepligtige indkomst.
Begrebet næring kan i hovedtræk beskrives således, at den varige virksomhed, som en skattepligtig udøver som sin hele eller delvise levevej, betragtes som »næring«.
De mere enkeltstående dispositioner, der tilsigter indkomsterhvervelse, anses for spekulation.
Endelig er de mere tilfældige indkomsterhvervelser, der kan opstå i forbindelse med afståelse af formuegoder til en højere pris end anskaffelsessummen, efter statsskatteloven skattefri.
1. Praksis efter statssskatteloven har udviklet sig således, at beskatningen af kursgevinst på fordringer efter en næringsbetragtning kan deles i to forholdsvis klare kategorier:
a) De tilfælde, hvor obligationer, pantebreve, købekontrakter eller andre fordringer udgør handelsvaren i den pågældende næringsvirksomhed (banker, sparekasser, finansieringsvirksomheder, bankiers og vekselerere, etc.).
b) De tilfælde, hvor en skattepligtig som led i sit erhverv modtager et skattepligtigt vederlag i form af en fordring.
For de under a) nævnte tilfælde, der sammenfattende kan benævnes »pengenæring«, er det karakteristisk, at fordringer er en slags varelager.
Dette udelukker ikke, at skattepligtige, der driver sådan virksomhed, ved siden af »varelageret« kan eje  

 obligationer og pantebreve m.v., der ikke indgår i omsætningsformuen, men derimod henregnes til anlægsformuen.
Gevinster og tab på disse aktiver skal ikke medregnes ved indkomstopgørelsen.
I praksis gælder nok en formodning for, at alle fordringer, som en person, der driver pengenæring, ejer, omfattes af skattepligten.
Der er eksempler på, at praksis har anerkendt, at visse værdipapirer i konkrete situationer har kunnet anses for anlægsformue.
I øvrigt vil ligningslovens § 4 som regel for selskaber m.v., der driver pengenæring, medføre, at også gevinster og tab på fordringer, der henregnes til anlægsformuen, skal medregnes ved indkomstopgørelsen, jfr. nærmere nedenfor.
For de under b) nævnte tilfælde (»vederlagsnæring«) er det karakteristisk, at fordringen er modtaget som betaling for erhvervsmæssige ydelser.
Det drejer sig f.eks. om betaling for vareleverancer, eller for arbejdsydelser, f.eks. som advokat, arkitekt, ingeniør, bygningshåndværker og ejendomsmægler eller som led i udstykningsvirksomhed, der har erhvervsmæssig karakter.
2. Statsskattelovens spekulationsbegreb har vist sig vanskeligt at arbejde med i praksis, fordi det efter formuleringen af statsskattelovens § 5, litra a, hviler på den skattepligtiges subjektive formål med dispositionen.
Der er dog meget får domstolsafgørelser om spekulation i rentebærende fordringer.
Dette hænger sammen med, at at det i praksis antages, at spekulation ikke kan statueres i tilfælde, hvor en fordring beholdes indtil den indfries.
Reglen kan kun gøres gældende i tilfælde, hvor fordringen afstås før indfrielsestidspunktet.
Selv i så fald kan den muligvis kun anvendes, hvis det antages, at salg var påregnet ved erhvervelsen.
Spekulationsreglen har siden reglens indførelse i 1903 ikke givet anledning til mange domstolsafgørelser, for så vidt angår spekulation i pengefordringer.
Højesteret har dog en enkelt gang - i sagen refereret i Ugeskrift for Retsvæsen 1979, side 979 - statueret, at der forelå spekulation for en skattepligtig, der før Danmarks indtræden i EF havde købt for flere mill. kr.
obligationer i forventning om store kursstigninger.
Da kurserne i stedet faldt, var resultatet af dommen, at der blev indrømmet fradragsret for et betydeligt kurstab.
3. Derudover findes der eksempler på beskatning af kursgevinster, hvor der ikke foreligger næring eller spekulation, men hvor der er tale om en vis form for indkomstskabende aktivitet.
I perioden med meget høj markedsrente omkring 1980 forekom en del transaktioner, hvor skattepligtige for lånte midler og til betydelig underkurs købte store poster lavt forrentede statsgældsbeviser eller obligationer med meget kort restløbetid.
Hvis kursgevinsterne i disse arrangementer er skattefrie, opnås et betydeligt overskud, fordi renterne af de lånte midler fuldt ud fratrækkes i indkomsten, mens afkastet af investeringen for en væsentlig dels vedkommende ikke medregnes ved indkomstopgørelsen.
Der verserer for tiden en del retssager om beskatning af kursgevinster i sådanne tilfælde, og foreløbig har Vestre Landsret afsagt dom i to sager.
I den ene sag har Vestre Landsret med dissens truffet afgørelse om skattefrihed for kursgevinsterne, mens retten i den anden sag ligeledes med dissens har statueret skattepligt, og begrundet denne med, at der forelå indkomstskabende virksomhed.
B.
Efter den gældende regel i ligningslovens § 4 beskattes forsikringsselskaber, banker og andre virksomheder, der som et normalt led i deres almindelige virksomhed anbringer midler i obligationer, pantebreve og andre pengefordringer, af kursgevinster på sådanne fordringer.
De har tillige fradragsret for tilsvarende kurstab.
For pengeinstitutter og bankiervirksomheder, der i forvejen omfattes af næringsbeskatningen af kursgevinster på omsætningsformuen, har reglen for så vidt kun betydning for gevinster og tab på en eventuel anlægsformue.
For forsikringsselskaber virker reglen således, at de beskattes af kursgevinster på alle fordringer, som de placerer midler i, uden hensyn til om fordringen må henregnes til omsætningskapital eller anlægskapital.
Dette forhold må ses i sammenhæng med, at bestemmelsen i ligningslovens § 4 netop indførtes på baggrund af en Højesteretsdom fra 1950, hvor et forsikringsselskabs udtrækningsgevinster på obligationer blev anset for skattefrie gevinster på anlægsformuen.
Ved bestemmelsens indførelse i 1957 var den kreds af virksomheder, der blev omfattet, nok forholdsvis snæver og velafgrænset.
Det drejede sig i første række om banker, forsikringsselskaber og klare tilfælde af investeringsselskaber, dvs. selskaber, der både reelt og formelt havde til formål at investere kapital.
Den senere udvikling i antallet af aktieselskaber, der i større eller mindre omfang foretager passive investeringer eventuelt i tilslutning til anden virksomhed, har bevirket, at der er stigende vanskeligheder med at foretage en afgrænsning af, hvilke selskaber, der omfattes af bestemmelsen.
Formelt gælder bestemmelsen både selskaber og personer, men i praksis er der ikke eksempler på, at personer er blevet omfattet af bestemmelsen bortset fra personer, der i forvejen omfattes af næringsbestemmelsen som bankiers eller vekselerere.
Efter ligningslovens § 4 er det hovedreglen, at skattepligtige gevinster og tab skal medregnes ved indkomstopgørelsen for det år, hvori gevinsten eller tabet realiseres (realisationsprincippet).
Der gives dog i bestemmelsen mulighed for, at ligningsrådet kan tillade en anden opgørelsesmåde.
I meget vidt omfang benytter pengeinstitutter i stedet lagerprincippet, dvs. at forskellen mellem en fordrings kursværdi ved begyndelsen af året og fordringens kursværdi ved årets slutning medregnes ved indkomstopgørelsen, uden hensyn til at gevinsten eller tabet ikke er realiseret.
I de senere år er der til ligningslovens § 4 føjet et stk. 3 og et stk. 4, der begge indeholder regler, der tilsigter at begrænse visse arbitragemuligheder.
Efter ligningslovens § 4, stk. 3, kan således de af bestemmelsen omhandlede virksomheder ikke opnå fradrag for tab, som de lider ved indeksregulering af hovedstol eller restgæld på modtagne lån.
Begrundelsen er, at en sådan regulering normalt ville være skattefri for erhververen af en indeksobligation udstedt af et pengeinstitut, mens pengeinstituttet uden bestemmelsen i § 4, stk. 3, ville have fradragsret.
Endvidere er der indført en bestemmelse i ligningslovens § 4, stk. 4, om, at de skattepligtige, der omfattes af ligningslovens § 4 ikke ved opgørelsen af den skattepligtige indkomst kan fradrage tab som følge af indfrielse af egne udstedte obligationslån, hvor indfrielsen sker til en forud fastsat overkurs i forhold til emissionskursen.
Også her søges modvirket asymmetri i beskatningsreglerne.
En overkurs, der tilfalder en privat køber af en sådan obligation, vil normalt være skattefri, mens det udstedende selskab i mangel af modstående bestemmelse ville have fradragsret for tilsvarende tab.
C.
For fordringer og gæld i fremmed valuta findes en særregel i ligningslovens § 8D.
Efter denne bestemmelse skal gevinster og tab som følge af valutakursændringer på fordringer og gæld i fremmed valuta, som har tilknytning til erhvervsmæssig virksomhed, medregnes ved opgørelsen af den skattepligtige indkomst.
Ligningslovens § 8D blev indført i 1976 for at styrke Danmarks valutareserver ved at tilskynde erhvervslivet til at foretage anlægsfinansiering i udenlandsk valuta.
Bestemmelsen skal ses i sammenhæng med de dagældende valutabestemmelser, hvorefter der alene kunne ske lånoptagelse i udlandet under nogle nærmere angivne betingelser.
Lån kunne således bl.a. kun optages i udlandet under forudsætning af, at lånet blev optaget til finansiering af erhvervsmæssige anlægsinvesteringer m.v.
Betingelsen om den erhvervsmæssige tilknytning efter ligningslovens § 8D ansås da normalt for opfyldt, når lånet eller tilgodehavendet var etableret i overensstemmelse med disse valutabestemmelser.
Forudsætningerne for ligningslovens § 8D er i dag i nogen grad ændret.
Valutabestemmelserne er blevet ændret, således at adgangen til at optage udenlandslån er væsentligt udvidet.
Det kan derfor ikke længere, som efter de hidtidige valutabestemmelser, uden videre lægges til grund, at lånet eller tilgodehavendet har erhvervsmæssig tilknytning.
Der må herefter ske en konkret bedømmelse af den erhvervsmæssige tilknytning.
Andre lempelser i valutabestemmelserne har derudover givet mulighed for, at valutaindlændinge under visse betingelser kan placere midler i udenlandske obligationer.
Der er herved åbnet mulighed for investering i bl.a. såkaldte »zero-bonds«, som ikke bærer direkte rente, men udelukkende forrentes ved, at de udbydes til en kurs lavere end indfrielseskursen.
Der forligger ikke domstolsafgørelser, der har taget stilling til spørgsmålet, om en eventuel gevinst er skattepligtig i disse tilfælde.
I skattemyndighedernes praksis er det dog på baggrund af en generel forespørgsel fra et pengeinstitut antaget, at gevinster på uforrentede obligationer skal medregnes ved opgørelsen af den skattepligtige indkomst.
III.
Skattelovrådets udtalelse I september 1983 anmodede ministeren for skatter og afgifter skattelovrådet om at overveje den skattemæssige behandling af afkast af investeringer i finansielle fordringer m.v.
Dette gjaldt specielt de problemer, som er forbundet med anvendelsen af ligningslovens § 4.
 I sin udtalelse af 9. oktober 1984, offentliggjort som betænkning nr.
1050 i 1985, har skattelovrådet nærmere overvejet problemerne om kursgevinster og -tab, indeksregulering og valutakursændringer vedrørende alle slags pengefordringer.
Rådet har overvejet beskatningsspørgsmålet i en bred sammenhæng og har fundet, at man bør fastholde det hidtidige udgangspunkt efter statsskattelovens §§ 4-6. Efter disse regler skal kursgenvinster og -tab anses som formuebevægelser, der er indkomstopgørelsen uvedkommende, medmindre der foreligger næring eller spekulation.
Reglerne bør dog efter rådets opfattelse tydeliggøres for at skabe en større forudsigelighed i skattesystemet.
Dette vil midlertid øge behovet for ved supplerende regler at skabe værn mod misbrug af mulighederne for at skabe skattefrie kursgevinster.
Skattelovrådet har i en lovskitse søgt opstillet et regelsæt for beskatning af gevinster og tab på fordringer og gæld.
 Skattelovrådet afgav sin udtalelse før skattereformen var aftalt.
Rådets forslag baserer sig således på det gældende skattesystem, herunder navnlig de gældende regler om ubegrænset fradrag for renteudgifter.
I skattelovrådets lovskitse foreslås en regel om, at kursgevinster på fordringer skal beskattes, hvis den direkte forrentning er særlig lav i forhold til markedsrenten.
Der er derimod ikke fradragsret for kurstab.
Skattelovrådets flertal finder, at en sådan kursgevinstordning må antages i meget væsentlig grad at begrænse mulighederne for udstedelse af værdipapirer med indbyggede kursgevinster.
Flertallet forslår derfor, at statsskattelovens næringsbeskatning opretholdes med visse præciseringer, at ligningslovens § 4 indskrænkes væsentligt eller afskaffes samt, at spekulationsbegrebet på fordringer afskaffes.
Endelig anbefaler et flertal, at der indføres hjemmel til under visse nærmere betingelser at beskatte kursgevinster, der opnås ved investering af lånte midler.
Skattelovrådets udtalelse har dannet udgangspunkt for en væsentlig del af de bestemmelser, der indgår i lovforslaget.
Samspillet mellem den foreslåede kursgevinstordning og den i skattereformen indeholdte udligning af den skattemæssige værdi af rentefradrag vil dog gøre en bestemmelse om beskatning af kursgevinster ved investering af lånte midler overflødig.
IV.
Lovforslaget i hovedtræk Lovforslaget går ud på at give regler om den skattemæssige behandling af alle gevinster og tab på alle slags pengefordringer.
Det betyder, at gevinster og tab ikke blot omfatter de almindeligt kendte stigninger og fald i børskursen, der følger af ændrede konjunktur- og renteforhold.
Også konstaterede værdistigninger, der følger af andre forhold, som f.eks. indeksregulering, valutakursændringer o.lign., er omfattet af forslaget.
Det omfatter tillige konstaterede tab, der skyldes skyldnerens manglende betalingsevne og utilstrækkelig sikkerhed ved pant eller kaution.
Endvidere betyder det, at forslagets regler ikke kun omfatter gevinster og tab på obligationer og pantebreve, men også på gældsbreve og simple pengefordringer.
Den vigtigste ændring i forhold til gældende ret er den kursgevinstordning, der skal tilskynde de skattepligtige til at undgå udstedelse og erhvervelse af uforrentede eller lavt forrentede fordringer.
Kursgevinstordningen er udformet som et krav til den enkelte fordring om en direkte forrentning tæt på markedsrenten som betingelse for, at beskatning af eventuelle kursgevinster kan undgås.
Reglen er nærmere udformet som et krav til den pålydende rente på hver enkelt fordring.
Der foreslås en fælles mindsterente for alle typer af pengefordringer.
En sådan fælles mindsterente er påkrævet af administrative og af forståelsesmæssige grunde og for at hindre forvridninger mellem forskellige lånetyper.
Den markedsrente, der danner grundlag for fastsættelse af den mindste rentefod, der friholder for skattepligt, måles som den gennemsnitlige effektive rente af nærmere angivne obligationer, der noteres på Københavns Fondsbørs.
Dette rentegennemsnit i en periode i november/december og en i maj/juni danner derefter grundlag for fastsættelse af mindsterenten i det følgende halvår.
Reglen er udformet således, at mindsterenten ved et renteniveau på 10-11 1/2 pct. kommer til at ligge mellem 1,2 pct. og 2,4 pct. under den målte markedsrente.
Ved lavere renteniveau indsnævres dette spænd, og modsat udvides det ved højere renteniveau: Måles markedsrenten f.eks. til 11,00 pct.
p.a., vil mindsterenten blive 9 pct. p.a.
Det forhold, at mindsterenten således ligger et stykke under det konstaterede markedsrentegennemsnit har følgende baggrund: Der vil typisk være forskel på markedsrenten på lån med forskellig løbetid.
Der er således en tendens til, når markedsrenten for 20- og 30-årige obligationer f.eks. er ca. 11,25 pct. p.a., så er markedsrenten for fordringer med kort løbetid på 2-5 år måske på f.eks. 9,5 pct.
p.a.
Hvis man derfor forsøgte at fastsætte mindsterenten meget tæt op mod den registrerede markedsrente, ville man risikere, at fordringer med kort løbetid, f.eks. de 2-årige statsgældsbeviser, skulle udstedes med så høj en pålydende rente, at kursen ville være over pari.
Herved ville man i realiteten give anledning til, at fordringer udbydes med indbygget kurstab, i stedet for indbygget kursgevinst.
Dette forhold kunne have effekt på rentedannelsen i retning af stigende markedsrente.
Når mindsterenten fastsættes for et halvår ad gangen, er det navnlig af hensyn til de mange personer og virksomheder, der - uden at have nær og direkte berøring med de aktuelle forhold på børsen - fra tid til anden udsteder eller modtager pantebreve eller gældsbreve i anledning af ejendomshandler eller lignende.
Det er overfor sådanne personer og virksomheder af meget stor vigtighed, at der er rimelig let adgang til at kende vilkårene for den skattemæssigt acceptable forrentning.
Der er derfor behov for en vis stabilitet i mindsterenten.
Samtidig er der i denne forbindelse et stort behov for, at mindsterenten ihvertfald i den periode, hvor lovforslagets regler skal indarbejdes, ikke overstiger den rente på 9 pct. p.a., der meget hyppigt anvendes i sælgerpantebreve ved ejendomshandler.
Mens der således er et væsentligt behov for stabilitet ved fastsættelse af mindsterenten, er der også et behov for fleksibilitet.
Hvis markedsrenten ændrer sig betydeligt, tilsiger formålet med kursgevinstordningen, at også mindsterenten må justeres.
Falder markedsrenten, er det væsentligt, at kravet om mindsterenten hurtigt kan følge med nedad for at undgå emissionskurser over pari.
Stiger markedsrenten væsentligt, må mindsterenten følge med op, hvis formålet med ordningen skal tilgodeses.
Det er imidlertid vigtigt, at kravet til en højere mindsterente kun indføres med passende varsel.
I lovforslaget er der derfor indføjet en særlig regel om opregulering af mindsterenten, hvis markedsrenten stiger med over 2 pct.-point.
Forhøjelsen sker da med et varsel på ca. 1 måned, mens nedsættelse af mindsterenten kan slå noget hurtigere igennem.
Den udløses, hvis markedsrenten falder med mere end 1 pct.-point.
Ved bedømmelsen af virkningen af et sådant krav til mindsterenten, er det vigtigt at holde sig for øje, at det navnlig har betydning for fordringer med en vis løbetid og fast rente.
Det drejer sig om de typiske anlægsfordringer, hvor der hidtil normalt har været skattefrihed for kursgevinster.
Reglen vil således ikke ramme de fordringer, der opstår ved næringsomsætning af varer m.v.
Kursgevinster og -tab på sådanne fordringer skal i forvejen medregnes ved indkomstopgørelsen efter reglerne om næring.
Endvidere vil fordringer med variabel rente typisk opfylde mindsterentekravet.
Formålet med at aftale en variabel forrentning er netop normalt at sikre, at kursen er stabil og meget nær pari.
Lovforslaget rummer en særregel om variabelt forrentede fordringer.
Denne særregel skal sikre, at de ikke omfattes af beskatning efter mindsterentereglen, hvis de opfylder de nævnte hensyn.
Særligt for indekserede fordringer bemærkes, at krav om en mindsterente af samme højde som for sædvanlige ikke-indekserede fordringer vil være urealistisk.
For de i dag kendte typer af indeksobligationer udstedt af realkreditinstitutter foreslås det derfor, at der skal gælde en mindste pålydende realrente på 2 1/2 pct. p.a.
Samme mindsterente skal gælde for visse indekserede indlån i pengeinstituttter.
For øvrige indekserede fordringer skal derimod gælde den almindelige mindsterente.
Det vil nok i praksis betyde, at der næppe udstedes mange indekserede fordringer bortset fra de ovenfor nævnte.
For indekserede indskud i pengeinstitutter foreslås det i lighed med de gældende regler, at et pengeinstitut kun har fradragsret for indeksopskrivningen på gæld i det omfang det beskattes af tilsvarende indeksopskrivning på fordringer.
Principperne i ligningslovens § 4, stk. 4, videreføres tillige.
Visse skattepligtige er herefter afskåret fra at fradrage kurstab på gæld, hvor den tilsvarende kursgevinst er skattefri hos låntageren.
I praksis kendes herudover en række fordringer med lav eller ingen rente.
Præmieobligationer bærer ingen direkte forrentning i form af rente, men er udtrykkeligt undtaget fra forslagets regler.
Låneforhold mellem f.eks. nærstående personer kan undertiden være uforrentede eller lavt forrentede som udtryk for en hjælp fra långiver til låntager.
Hvis der forekommer kursgevinster på sådanne fordringer, vil de være skattepligtige for långiveren.
Som regel vil dog formålet med lånet netop være at hjælpe låntageren med den lave forrentning, og långiver vil derfor typisk ikke tage sig betalt ved kursgevinster.
Særligt må det dog påpeges, at et lavt forrentet pantebrev udstedt som betaling for f.eks. fast ejendom, må anses for anskaffet til kursværdien på udstedelsestidspunktet.
Sælgeren af ejendommen vil blive beskattet af kursgevinster i forhold til denne kursværdi som anskaffelsessum, medmindre det kan godtgøres, at den faktiske anskaffelsessum er højere.
Kravet om en mindsterente er udformet som krav om en mindste pålydende rente.
Man må herved være opmærksom på, at der i de senere år er udbudt en del erhvervsobligationer, der vel har en pålydende rente på f.eks. 8 eller 9 pct. p.a., men som indfries til en kurs over pari.
Efter lovforslagets regler skal den pågældende rente i relation til mindstekravet opgøres ved at sætte det årlige rentebeløb i forhold til den højeste tilsagte indfrielsessum.
For en obligation med påtrykt rente på 10 pct., men med indfrielse til kurs 200, vil den pålydende rente altså i relation til lovforslagets regel skulle anses for at være 5 pct.
 p.a.
Reglen om mindsteforrentning foreslås at have virkning straks fra lovforslagets fremsættelse, for at forhindre udstedelse af flere fordringer med lav eller ingen rente.
For de fordringer, der allerede er udstedt, vil kursgevinster forsat være skattefrie for den, der har erhvervet fordringen før fremsættelsesdagen.
Dette gælder dog ikke for uforrentede børsnoterede obligationer.
For senere erhververe vil skattefrihed for kursgevinster afhænge af, om de er forrentet med mindst 9 pct.
 p.a.
Samme rentesats foreslås i øvrigt gældende som mindsterente frem til 31. december 1985 uden hensyn til udsving i markedsrenten.
Dette sker af hensyn til at sikre en vis tid til at indarbejde kendskab til denne helt nye regel hos alle, der berøres af den.
Særligt for fordringer i fremmed valuta, der ikke efter andre regler beskattes af kursgevinst og -tab, indeholder lovforslaget en regel om, at kravet til mindsterente skal være opfyldt ved den skattepligtiges erhvervelse af fordringen.
For fordringer lydende på danske kroner er det tilstrækkeligt, at fordringen ved sin udstedelse opfylder mindsterentekravet.
I så fald vil også senere erhververe være udenfor reglens område, selv om de erhverver fordringen på et tidspunkt, hvor mindsterenten er højere.
De såkaldte konvertible obligationer omfattes af kravet til mindsterenten, men ikke af lovforslagets øvrige regler.
Ved konvertible obligationer forstås obligationer, der udstedes af selskaber med vilkår om et senere valg for kreditor mellem indfrielse og konvertering til aktier.
Normalt opgøres skattepligtige gevinster og tab på konvertible obligationer efter reglerne i aktieavancebeskatningsloven, og dette skal fortsat være tilfældet.
Det er imidlertid skønnet nødvendigt at medtage regler i lovforslaget om, at også konvertible obligationer skal omfattes af mindsterentekravet.
I modsat fald kunne konvertible obligationer anvendes til at omgå mindsterentereglen.
Hvis en konvertibel obligation af den skattepligtige ombyttes med en aktie konverteres - sker der ingen beskatning efter lovforslagets regler.
Udover kursgevinstordningen rummer lovforslaget en præcisering af næringsbeskatningen.
For selskaber m.v. foreslås dette ved en kombination af de hidtil gældende næringsregler og ligningslovens § 4. For egentlige finansielle institutioner skal der være skattepligt for alle gevinster og fradrag for alle tab på både fordringer og gæld.
De egentlige finansielle institutioner afgrænses i forslaget som pengeinstitutter, forsikringsselskaber, selvstændigt skattepligtige investeringsforeninger, andre selskaber, der omfattes af lov om visse kreditinstitutter samt selskaber, der udøver næring ved køb og salg af fordringer eller driver næringsvirksomhed ved finansiering.
De nævnte selskaber m.v. er - bortset fra visse selskaber, der driver finansieringsnæring omfattet af ligningslovens § 4. Der er for så vidt kun i meget ringe omfang tale om en udvidelse af skattepligten.
Dog er det nyt, at det udtrykkeligt fastslås, at de nævnte selskaber m.v. skal medregne gevinster og tab, som de konstaterer som låntagere.
De områder for beskatning efter ligningslovens § 4, der har betydet mest, fastholdes altså ved lovforslaget.
De foreslåede regler betyder i øvrigt, at en række selskaber ikke længere er omfattet af en sådan generel beskatning.
Herved forsvinder meget vanskelige afgrænsningsspørgsmål.
De selskaber m.v., der hidtil har været omfattet af ligningslovens § 4, men som ikke omfattes af lovforslagets næringsbeskatning, skal efter overgangsreglerne fortsat beskattes af gevinster og tab på fordringer, som selskaberne har ved ophøret af beskatning efter ligningslovens § 4.
For personer og dødsboer, der driver virksomhed som bankiers eller vekselerere eller i øvrigt udøver næring ved køb og salg af fordringer eller ved finansiering, opretholdes de gældende regler om næringsbeskatning.
Det tydeliggøres, at der gælder en formodning for, at alle deres fordringer hører med til omsætningsformuen.
For alle skattepligtige opretholdes de gældende regler om næringsbeskatning af gevinster og tab på fordringer, der er modtaget som skattepligtig betaling (vederlagsnæring). Det præciseres dog i overensstemmelse med gældende praksis, at beskatningen ikke omfatter gevinster og tab på børsnoterede obligationer.
Begrundelsen for denne praksis er, at med en præcis kursnotering kan sådanne værdipapirer anses for kontant betaling.
Pantebreve og andre fordringer rummer derimod et usikkerhedsmoment ved værdifastsættelsen, så de ikke på samme måde kan sammenlignes med kontant betaling.
Hidtil har gevinster og tab, som en skyldner realiserer ved indfrielse af eller frigørelse for gæld, ikke været omtalt i lovgivningen bortset fra valutakursreglen i ligningslovens § 8D og reglerne i ligningslovens § 4, stk. 3 og 4. Lovforslaget nævner nu disse gevinster og tab udtrykkeligt.
For de egentlige finansielle selskaber m.v., der omfattes af næringsbeskatningen, skal sådanne gevinster og tab medregnes ved indkomstopgørelsen.
For alle andre skattepligtige fastholdes på dette område statsskattelovens regler i §§ 4-6 direkte, samt reglen for gæld i fremmed valuta i tilslutning til erhvervsmæssig virksomhed.
For fordringer i fremmed valuta med tilknytning til erhvervsmæssig virksomhed opretholdes de gældende regler.
Der sker dog den udvidelse ved lovforslaget, at skattepligten omfatter alle gevinster og tab på sådanne fordringer.
Efter den gældende regel er det kun, den del af gevinster eller tab, der skyldes ændring af valutakurs, der er skattepligtig.
 I øvrigt præciseres det, at fordringer og gæld hos selskaber m.v.
altid anses for at have tilknytning til erhvervsmæssig virksomhed, mens det for personer må bero på en konkret bedømmelse.
V.
Lovforslagets administrative konsekvenser I administrativ henseende vil de foreslåede regler formentlig - set som en helhed - betyde en lettelse.
Kursgevinstordningen vil i sig selv modvirke, at fordringer overhovedet udstedes med en rente under mindsterenten.
Det vil i de fleste tilfælde være meget enkelt at fastslå, om en given fordring er forrentet med tilstrækkelig høj pålydende rente.
Det må derfor påregnes, at meradministration i forbindelse med kursgevinstordningen vil være af meget beskedent omfang.
På den anden side vil ophævelsen af ligningslovens § 4 og af spekulationsbeskatningen betyde administrative lettelser.
Også de præciserede regler for næringsbeskatningen vil virke i retning af administrative lettelser.
En vis merudgift i forbindelse med udvikling af edb-systemer og den årlige drift heraf må dog påregnes.
Udgiften anslås for 1986 at udgøre 0,8 mill. kr., for 1987 0,5 mill. kr. og for 1988 tillige 0,5 mill. kr.
VI.
De provenumæssige virkninger 1. Det er ikke muligt at give en præcis vurdering af den provenumæssige betydning af rentereglen i forslagets § 7.
Som foran omtalt er formålet med rentereglen at undgå lavt forrentede fordringer med forholdsvis store kursgevinster og erstatte disse med fordringer, hvis pålydende rente ligger tæt på markedsrenten, således at kursgevinsterne bliver forholdsvis begrænsede.
Mulighederne for at opnå dette afhænger af, hvorledes ændringen af den pålydende rente påvirker afkastets fordeling mellem rente og kursgevinst.
Kursgevinsten vil efter forslaget kun blive skattefri, hvis fordringens pålydende rente mindst er lig med mindsterenten.
Sammenhængen mellem pålydende rente og afkastets fordeling på rente og kursgevinst er belyst ved nogle regneeksempler i nedenstående oversigt.
Det drejer sig her om annuitetslån med varierende pålydende rente og løbetid, og det er i alle tilfælde forudsat, at markedsrenten er 11 pct. p.a.
A = Købskurs B = Samlet renteindtægt i fordringens løbetid ved placering af 100 kr.
 C = Samlet kursgevinst i fordringens løbetid ved placering af 100 kr.
D = Rente i pct. af samlet afkast E = Kursgevinst i pct. af samlet afkast Anm.: Annuitetslån, helårlig rentetermin.
 x Kursen på 94,59 indebærer, at der ved placeringen af 100 kr.
anskaffes en fordring med et pålydende på 105, 72 kr.
Renten af denne fordring udgør 105,72 kr. x 0,05 = 5,29 kr.
 Kursgevinsten udgør 105,72 kr. ¬ 100,00 kr. = 5,72 kr.
Eksemplerne viser, at renteindtægternes andel af det samlede afkast vokser med stigende pålydende rente, mens kursgevinstens andel af det samlede afkast falder.
Det ses f.eks., at 51 pct. af det samlede afkast på 11 pct. p.a. er skattepligtig rente på en 5 årig fordring, når den udstedes med en pålydende rente på 5 pct.
Udstedes den med en pålydende rente på 9 pct. p.a., bliver 85 pct. af afkastet skattepligtig rente.
Efter rentereglen i § 7 vil kursgevinsterne i eksemplerne kun være skattefrie, når fordringen udstedes med en pålydende rente på mindst 9 pct.
Den provenumæssige effekt af rentereglen vil - navnlig i perioder, hvor markedsrenten er noget højere end de pålydende renter - vise sig ved en forøgelse af de skattepligtige renteindtægter i de tilfælde, hvor reglen medfører en højere pålydende rente end den ville være efter de gældende regler.
Normalt vil den effektive rente af fordringer med kort løbetid være lavere end af fordringer med lang løbetid.
Det skyldes bl.a. den større usikkerhed om kursudviklingen på fordringer med lang løbetid.
Ved en gennemsnitlig obligationsrente på 11 1/4 pct. p.a. vil den effektive rente på 1-årige fordringer måske være 10 1/2 pct. p.a., af 5-årige fordringer 10 3/4 pct. p.a. og af 30-årige fordringer 11 3/4 pct. p.a.
Da mindsterenten fastsættes på grundlag af den gennemsnitlige obligationsrente, bliver afstanden mellem pålydende rente og effektiv rente mindre for korte fordringer end for lange fordringer.
Ved en gennemsnitlig obligationsrente på 11 1/4 pct. p.a. vil mindsterenten således være 9 pct. p.a. for alle fordringer uanset løbetidens længde.
Nedenstående tabel viser kurs og afkastets sammensætning på skattepligtig rente og skattefri kursgevinst for de 3 fordringstyper under ovennævnte forudsætninger om rentestrukturen, der i hovedtræk svarer til aktuelle forhold.
A = Kurs B = Samlet renteindtægt i fordringens løbetid ved placering af 100 kr.
 C = Samlet kursgevinst i fordringens løbetid ved placering af 100 kr.
D = Rente i pct. af samlet afkast E = Kursgevinst i pct. af samlet afkast Tabellen viser, at specielt de meget korte fordringer skal udstedes til kurser tæt på pari, hvis den pålydende rente ikke skal blive lavere end mindsterenten, hvilket vil medføre, at kursgevinsten bliver indkomstbeskattet.
Endvidere ses det, at en pålydende rente på 9 pct. i dette tilfælde medfører, at omkring 90 pct. af afkastet bliver skattepligtig rente uanset fordringens løbetid.
Ved et renteniveau på ca. 10,3-11,4 pct. p.a. er mindsterentekravet 9 pct. p.a.
Dette svarer til den oftest benyttede pålydende rente i realkreditinstitutternes fastforrentede åbne serier.
Den pålydende rente i åbne statsobligationsserier med fast rente er ligeledes 9 pct.
Der er således ikke tale om, at rentereglen ved det nuværende renteniveau medfører en umiddelbar provenugevinst på disse fordringer.
Derimod vil reglen modvirke provenutab i en situation med rentestigning, hvor kurserne falder, fordi den pålydende rente på nyudstedte obligationer ikke følger med opad i takt med rentestigningen.
Når renteniveauet bliver lavere, vil rentereglen sikre, at den pålydende rente ikke nedsættes mere end et rentefald måtte betinge.
Fordringer med en pålydende rente, der er lavere end mindsterenten, vil næppe i fremtiden være attraktive for personer og selskaber, der ikke er skattepligtige af alle kursgevinster.
Deres efterspørgsel efter obligationer vil derfor flyttes til fordringer, der opfylder mindsterentekravet.
Derved øges de skattepligtige renteindtægter.
I andre tilfælde, hvor fordringer med særlig lav pålydende rente er indgået i et skattearbitragearrangement med lånefinansieret køb af fordringerne, vil efterspørgslen efter disse antagelig falde helt bort.
Dette skyldes, at arbitragearrangementet ikke længere vil være fordelagtigt, og i så fald sker der en reduktion af de fradragsberettigede renteudgifter.
Skattepligt af kursgevinst på fordringer, der ikke opfylder rentereglen, vil derfor næppe medføre et nævneværdigt merprovenu.
Erhvervelsesreglen i forslagets § 10 skønnes ikke at medføre merprovenu af betydning.
Dette skyldes dels, at disse fordringer i vidt omfang beholdes til udløb dels, at de fremover fortrinsvis vil blive købt af personer eller institutioner, der er skattepligtige af alle kursgevinster.
Ophævelse af spekulationsreglen og udvidelse af nogle selskabers pligt til at medregne kursgevinst og -tab på debitorsiden skønnes at have en helt ubetydelig provenuvirkning.
Vurderet på baggrund af det nuværende renteniveau, de nuværende pålydende rentesatser på nyudstedte fordringer, og et særdeles usikkert skøn over ny- og genplaceringsomfanget, anslås forslaget at medføre et merprovenu i størrelsesordenen 50 mill. kr. i 1986.
I de nærmest følgende år skønnes merprovenuet at vokse med et beløb i samme størrelsesorden.
Derefter vil merprovenuet alene vokse som følge af nyplaceringer, idet genplaceringerne efter nogle år ikke bidrager med et merprovenu.
Der vil være tale om at udskifte papirer, der opfylder mindsterentekravet, med andre papirer, der også opfylder kravet.
Bemærkninger til de enkelte bestemmelser Til § 1 I denne bestemmelse foreslås det, at gevinster og tab på obligationer, pantebreve, gældsbreve og andre pengefordringer skal medregnes ved opgørelsen af den skattepligtige indkomst efter lovforslagets regler.
Bestemmelsen omfatter som udgangspunkt alle fordringer, uanset deres art.
Det er således uden betydning på hvilken måde, kravet er opstået.
Afgørende for bedømmelsen er alene, om der foreligger et retligt krav på betaling i form af penge.
Bestemmelsen omfatter ikke præmieobligationer, der således fortsat skal beskattes efter de hidtidige regler.
Konvertible obligationer omfattes af forslaget i det omfang obligationens pålydende rente ikke opfylder mindstekravet, hvis gevinst og tab ikke skal medregnes ved opgørelsen af den skattepligtige almindelige indkomst efter reglerne i lov om beskatning af fortjeneste ved afståelse af aktier m.v.
(aktieavancebeskatningsloven), eller afståelsen omfattes af ligningslovens § 16B.
Ved en konvertibel obligation forstås et gældsbrev, der er udstedt af et aktieselskab eller anpartsselskab, og som giver långiveren ret til at konvertere sin fordring til aktier eller anparter i selskabet.
Det særlige ved konvertible obligationer er, at långiveren ikke har pligt til at konvertere sit tilgodehavende til aktier.
Långiveren kan derfor på et senere tidspunkt vælge mellem at kræve sit tilgodehavende tilbagebetalt eller ombytte det til aktier eller anparter i selskabet.
Gevinst og tab ved afståelse af konvertible obligationer beskattes efter reglerne i aktieavancebeskatningsloven, jfr. § 8 i aktieavancebeskatningsloven.
Gevinster og tab på konvertible obligationer beskattes på følgende måder:
1) almindelig indkomstskattepligt efter reglerne om næring, uanset ejertid, 2) almindelig indkomstskattepligt ved afståelse indenfor 3 års ejertid, 3) særlig indkomstskattepligt for hovedaktionærer ved afståelse efter 3 års ejertid og endelig 4) skattefrihed for andre ved afståelse efter 3 års ejertid.
Efter forslaget er konvertible obligationer omfattet af reglen om mindsterente i de under nr. 3 og nr. 4 nævnte tilfælde.
Dette skyldes, at man ellers kunne risikere omgåelse af kravet om mindsterenten.
Forslaget tilsigter ikke en skærpelse af aktieavancebeskatningsloven.
Lovforslagets regler finder ikke anvendelse, hvis de konvertible obligationer konverteres til aktier.
Gevinster og tab kan efter bestemmelsen konstateres ved afståelse eller hel eller delvis indfrielse af fordringen.
Ved afståelse forstås enhver disposition, der medfører en overgang af ejendomsretten til fordringen.
Det er uden betydning, om den stedfundne disposition har haft frivillig eller tvangsmæssig karakter.
Bestemmelsen omfatter derfor fordringens overdragelse ved f.eks. salg, bytte, gave eller arveforskud og kreditforfølgning.
Gevinster og tab kan dernæst opstå ved hel eller delvis indfrielse.
Herved forstås enhver disposition, der bevirker en nedsættelse af fordringens restgæld, eller som bevirker, at fordringen ophører.
Det kan f.eks. være fordringens opfyldelse, opgivelse eller forældelse.
Bestemmelsen omfatter f.eks. også erstatnings- eller forsikringssummer, som fordringshaveren modtager som erstatning for tab af en fordring.
Efter bestemmelsen kan gevinster og tab i princippet kun konstateres ved afståelse eller indfrielse (realisationsprincippet). Der er hermed ikke tilsigtet nogen ændring af den mulighed, som er udviklet i administrativ praksis for at medregne ændringer i markedsværdien år for år ved indkomstopgørelsen (lagerprincippet), som således forudsættes opretholdt, jfr. herom nærmere bemærkningerne til § 8.
Til § 2 I denne bestemmelse er det fastlagt, i hvilke situationer selskaber m.v. skal medregne gevinster og tab ved opgørelsen af den skattepligtige indkomst.
Kun selskaber, der er fuldt skattepligtige efter § 1, stk. 1, nr. 1-3 og 5-6 eller begrænset skattepligtige efter § 2, stk. 1, litra a), i lov om indkomstbeskatning af aktieselskaber m.v., skal medregne gevinster og tab på pengefordringer, såfremt de i øvrigt er omfattet af bestemmelsen.
Bestemmelsen omfatter for det første selskaber m.v., der driver virksomhed som pengeinstitut.
Det vil sige banker og sparekasser, der omfattes af lov nr. 154 af 24. april 1985 om banker og sparekasser m.v.
Bestemmelsen omfatter for det andet selskaber, der er omfattet af lov om forsikringsvirksomhed.
For det tredie omfatter bestemmelsen investeringsforeninger, der er selvstændigt skattepligtige efter § 1, stk. 1, nr. 5a), i lov om indkomstbeskatning af aktieselskaber.
Det drejer sig om de såkaldte akkumulerende investeringsforeninger.
I forbindelse med dette lovforslag fremsættes der et forslag, der går ud på at inddrage investeringsforeninger, der udsteder omsættelige indskudsbeviser, under beskatning, medmindre investeringsforeningen udlodder realiserende kursgevinster på fordringer, der ikke opfylder mindstekravet til den pålydende rente.
Bestemmelsen omfatter for det fjerde selskaber, som omfattes af lov nr. 178 af 14. maj 1985 om visse kreditinstitutter.
Efter de gældende regler er de fleste af disse selskaber ikke skattepligtige.
De vil derfor ikke blive omfattet af beskatning efter dette forslag.
Selskaberne skal imidlertid efter aftalen om skattereformen inddrages under beskatning fra 1. januar 1987. Fra dette tidspunkt vil selskaberne derfor blive omfattet af dette lovforslag.
De selskaber, som er omfattet af loven om visse kreditinstitutter, og som i dag er skattepligtige, vil umiddelbart blive omfattet af dette forslag.
For det femte skal bestemmelsen gælde for selskaber, som i øvrigt udøver næring ved køb og salg af fordringer.
Hvorvidt et selskab i øvrigt må anses for at udøve næring ved køb eller salg af fordringer, må bero på, om selskabet har det som sin hele eller delvise levevej at handle med fordringer.
Det vil sige, at der er tale om virksomheder, der handler med værdipapirer for egen regning eller ved som mægler at formidle sådanne handler.
Det karakteristiske for disse virksomheder er, at der er tale om en vis aktiv indsats i form af f.eks. annoncering eller kundekontakt.
Der kan endvidere være tale om, at en kreds af kunder opsøger den skattepligtige på grund af dennes særlige viden om markedet eller andre forhold af betydning for udbud, efterspørgsel eller prisfastsættelse.
Denne form for handelsnæring må ikke forveksles med porteføljepleje af en værdipapirbeholdning.
Det karakteristiske er her, at værdipapirer købes til og sælges fra en beholdning, der kan være af variabel størrelse, men hvor køb og salg sker gennem kanaler (pengeinstitutter og vekselerere), og hvor hensigten primært er at omplacere kapitalen, således at afkastet øges.
Ved afgørelsen af, om der foreligger næringsvirksomhed, vil den på grundlag af statsskatteloven udviklede praksis være vejledende.
For det sjette er selskaber, der driver næringsvirksomhed ved finansiering omfattet af bestemmelsen.
Ved finansieringsvirksomhed forstås her, at selskabet som sin hele eller delvise levevej foretager direkte udlån eller opkøber fordringer, der normalt ikke er genstand for almindelig omsætning.
Det kan f.eks. være ikke pantsikrede fordringer eller købekontrakter.
Det gælder, hvadenten de hertil anvendte midler hidrører fra egenkapital eller fra fremmedkapital.
Disse næringstilfælde må afgrænses overfor den mere passive kapitalanbrinelse, der ikke anses for finansieringsnæring.
Finansieringsvirksomhederne skal medregne gevinster og tab på alle fordringer uanset art.
De selskaber m.v., der omfattes af § 2, skal medregne alle kursbevægelser ved opgørelsen af den skattepligtige indkomst.
Det vil sige som hovedregel også de gevinster og tab, som selskaberne m.v. konstaterer som låntagere, jfr. § 5.
Indførelsen af denne regel, hvorefter selskaberne m.v. skal medregne alle kursbevægelser ved indkomstopgørelsen, er nok for visse af selskaberne en ændring af den hidtil gældende retstilstand.
Der er derfor foreslået en særlig ikrafttrædelsesregel i § 10, stk. 7.
Der er ligeledes foreslået en særlig ikrafttrædelsesbestemmelse for visse fordringer, som ikke hidtil har skullet medregnes ved opgørelsen af den skattepligtige indkomst for de nævnte selskaber m.v., jfr. således bemærkningerne til § 10, stk. 6.
Til § 3 Efter bestemmelsen skal personer og dødsboer, der er fuldt skattepligtige efter kildeskattelovens § 1/§ 1 eller begrænset skattepligtige efter kildeskattelovens § 2, stk. 1, litra d, medregne gevinster og tab, hvis de driver virksomhed som bankiers eller vekselerere.
Det samme gælder, hvis de i øvrigt udøver næringsvirksomhed ved køb og salg af fordringer m.v. eller ved finansiering.
De personer og dødsboer, der omfattes af bestemmelsen, har - ligesom skattemyndighederne - som hidtil mulighed for at godtgøre, at konkrete fordringer ikke er omfattet af næringsvirksomheden.
Til § 4 Bestemmelsen omhandler de tilfælde, hvor fordringen er erhvervet som skattepligtigt vederlag.
Den skattemæssige behandling af gevinster og tab på sådanne fordringer ændres ikke.
Kursgevinster og -tab på disse fordringer skal derfor som hidtil medregnes ved opgørelsen af den skattepligtige indkomst.
Det foreslås i denne forbindelse udtrykkeligt at fastslå, at gevinster og tab på børsnoterede obligationer, der er modtaget som skattepligtigt vederlag, ikke skal medregnes ved opgørelsen af den skattepligtige indkomst.
Bestemmelsen er i overensstemmelse med gældende praksis.
Til § 5 Bestemmelsen fastslår i hvilket omfang gevinster og tab hos skyldnere skal medregnes ved opgørelsen af den skattepligtige indkomst efter bestemmelserne i dette lovforslag.
Det fastslås som udgangspunkt, at de skattepligtige, der omfattes af § 2 (selskaber m.v.), skal medregne alle kursbevægelser på såvel fordringshaversiden som på skyldnersiden.
Forholdene for øvrige skattepligtige reguleres af de grundlæggende bestemmelser i statsskattelovens §§ 4-6. Dette indebærer, at kursgevinst og -tab på gæld som udgangspunkt ikke påvirker den skattepligtige indkomst.
I lighed med den hidtil gældende bestemmelse i ligningslovens § 4, stk. 3, opretholdes begrænsningen i adgangen til at fradrage tab ved indeksregulering af hovedstol eller restgæld på lån.
Bestemmelsen tager således sigte på pengeinstitutter, der modtager indlån og foretager udlån.
I 2. pkt. af det foreslåede stk. 3 er der optaget en regel om, at pengeinstitutter, der både har gæld og fordringer, som indeksreguleres, ikke berøres af fradragsbegrænsningen.
Dog forudsættes det, at tab ved indeksreguleringen af gæld kan rummes indenfor gevinster ved indeksregulering på fordringer efter samme indeks.
I stk. 4 videreføres princippet fra ligningslovens § 4, stk. 4, hvorefter pengeinstitutter og forsikringsselskaber m.fl. er afskåret fra at fradrage kurstab på egne udstedte gældsbreve m.v.
Formålet er at modvirke den asymmetri, der opstår, såfremt de pågældende næringsbeskattede kan fradrage kurstab på gæld, hvor den tilsvarende kursgevinst er skattefri hos långiveren.
Denne fradragsbegrænsning foreslås udvidet til at omfatte skattepligtige personer efter § 3 foruden selskaber m.v. efter § 2, hvorved bankiers og vekselerere også bliver omfattet af reglen.
Da reglen om mindsterenten medfører, at kursgevinster er skattepligtige for långiveren, når den pålydende rente ligger under mindsterenten, er der imidlertid kun behov for at afskære fradragsret for kurstab på gældsbreve m.v., som forrentes med mindsterenten eller højere.
Herved opnås symmetri også ved pålydende rente i intervallet mellem mindsterenten og markedsrenten.
Til § 6 Bestemmelsen vedrører behandlingen af fordringer og gæld i fremmed valuta.
Efter stk. 1 skal gevinster og tab på fordringer og gæld i fremmed valuta medregnes ved opgørelsen af den skattepligtige indkomst, hvis fordringen eller gælden har tilknytning til erhvervsmæssig virksomhed.
Når en virksomhed drives i aktie- eller anpartsselskabsform, lægges det til grund, at der foreligger den fornødne erhvervsmæssige tilknytning.
Dette svarer til den praksis, der i dag anvendes af ligningsmyndighederne.
For andre skattepligtige medregnes gevinster og tab på fordringer og gæld i fremmed valuta til den skattepligtige indkomst, hvis det godtgøres af den skattepligtige eller af skattemyndighederne, at fordringen eller gælden har tilknytning til erhvervsmæssig virksomhed.
De skattepligtige, der omfattes af bestemmelsen, medregner kursgevinster og -tab som følge af alle kurssvingninger ved opgørelsen af den skattepligtige indkomst.
Såvel kursgevinster og -tab på grund af valutakurssvingninger som kursgevinster og -tab på grund af børskurssvingninger indgår i beregningsgrundlaget.
De skattepligtige, der ikke omfattes af bestemmelsens stk. 1, skal ifølge stk. 2 medregne gevinster på fordringer i fremmed valuta, hvis fordringens pålydende rente på erhvervelsestidspunktet ikke opfylder mindsterenten.
Som erhvervelsestidspunktet anses det tidspunkt, hvor fordringshaveren efter almindelige formuretlige principper har erhvervet ejendomsretten til fordringen.
Tab er ikke fradragsberettiget.
Obligationer i fremmed mønt, der er noteret på Københavns Fondsbørs, omfattes også af denne bestemmelse.
Hvis fordringen lyder alternativt på en fremmed valuta og på danske kroner efter fordringshaverens valg, må den i denne forbindelse anses for en fordring i fremmed valuta.
 I det omfang de konvertible obligationer omfattes af forslaget, jfr.
 bemærkningerne til § 1, finder bestemmelsens stk. 2 anvendelse.
Det vil sige, at gevinster medregnes ved indkomstopgørelsen, hvis mindstekravet til den pålydende rente ikke er opfyldt på erhvervelsestidspunktet.
Selv om den konvertible obligation har erhvervsmæssig tilknytning, er der ikke fradragsret for tab.
Til § 7 Efter denne bestemmelse skal gevinster på fordringer, der er uforrentede eller forrentes med en pålydende rente, der er lavere end mindsterenten, medregnes ved opgørelsen af den skattepligtige indkomst.
Derimod kan et eventuelt tab, der konstateres på sådanne fordringer, ikke fradrages.
Gevinster på fordringer, der opfylder mindstekravet til den pålydende rente, omfattes ikke af bestemmelsen.
Disse kursgevinster skal derfor ikke medregnes ved opgørelsen af den skattepligtige indkomst, i det omfang de ikke omfattes af andre regler f.eks. § 2.
Fordringens pålydende rente er afgørende ved bedømmelsen af, om kravet til mindsteforrentningen er opfyldt.
Den pålydende rente opgøres på grundlag af den højeste tilsagte indfrielsessum for at imødegå udstedelse af fordringer med tilsagt indfrielse til kurs over pari.
Renten skal basere sig på mindst en årlig tilskrivning.
Kravet til den pålydende rente skal være opfyldt på det tidspunkt, hvor skyldneren påtager sig forpligtelsen.
Reglen omfatter således kun fordringer, hvis pålydende rente på stiftelsestidspunktet er lavere end mindsterenten.
 Ved mundtlige fordringer er det den aftalte rente, der er afgørende.
Ved realkreditobligationer anses realkreditinstituttets udstedelse af obligationer for at være tidspunktet for skyldneres påtagelse af forpligtelsen.
Er der indgået kurskontrakt, anses stiftelsestidspunktet for de pågældende obligationer som det tidspunkt, hvor realkreditinstituttet underskriver bekræftelsen.
Ved kurskontrakter forstås en kontrakt, der indgås med henblik på sikring af en fremtidig ydelse på nye realkreditlån, der hjemtages på et senere tidspunkt.
Kurskontrakten indgås normalt på baggrund af et lånetilbud fra et realkreditinstitut.
Ved indgåelsen af kurskontrakten forpligter pengeinstituttet sig til at afregne en obligationspost til en nærmere fastsat kurs.
Efter kontraktens indgåelse tiltræder realkreditinstituttet kurskontrakten.
Ved pantebreve, gældsbreve, købekontrakter og andre fordringer er det datoen for skyldnerens underskrift på dokumentet, der er tidspunktet for skyldnerens påtagelse af forpligtelsen.
Ved sælgerpantebreve vil det ofte være slutsedlens dato, fordi pantebrevets vilkår er fastlagt i slutsedlen.
Skyldnerskifte, som kan ske uden særlig aftale mellem kreditor og debitor, anses ikke som påtagelse af en ny forpligtelse.
Det gælder også for sædvanlige realkreditlån, hvor skyldnerskifte sker rutinemæssigt uden individuel bedømmelse af kreditværdigheden hos den nye låntager.
Ved sådant skyldnerskifte er det tidspunkt, hvor den oprindelige debitor påtog sig gældsforpligtelsen, fortsat afgørende ved bedømmelsen af, om kravet til mindsteforrentningen er opfyldt.
Bestemmelsen omhandler herudover den nærmere fastsættelse af mindsterenten.
Mindsterenten fastsættes som udgangspunkt halvårligt for perioderne januar-juni og juli-december.
Mindsterenten beregnes ud fra den effektive rente af fastforrentede kroneobligationer i åbne serier bortset fra indekslån.
Det vil sige, at renten af indeksobligationer, variabelt forrentede obligationer og obligationer i fremmed mønt ikke indgår i beregningsgrundlaget.
Københavns Fondsbørs vil dagligt udregne dette gennemsnit.
En periode på 20 børsdage forud for henholdsvis den 15. december og den 15. juni lægges til grund for beregningen.
Mindsterenten er et simpelt gennemsnit af den dagligt beregnede effektive obligationsrente i perioden ganget med 7/8 og nedrundet til nærmeste hele antal procent-points.
Faktoren 7/8 bevirker, at markedsrenten, uanset niveau, reduceres med samme andel 1/8 - inden nedrundingen.
Det indebærer en vis stabilisering af den relative forskel mellem markedsrente og mindsterente.
Reduktionen med 1/8 svarer til f.eks. et fradrag på 1,4 procent-point ved en markedsrente på 11 pct.
Den nævnte periode på 20 børsdage er fastsat ud fra forskellige hensyn.
Perioden skal således først og fremmest ligge så tæt som muligt på den periode, hvor mindsterenten skal være gældende, således at mindsterenten kommer til at afspejle den aktuelle markedsrente.
Perioden skal dernæst have en vis længde for at undgå, at tilfældige udsving i markedsrenten får indflydelse på mindsterenten.
Perioden på de 20 børsdage antages at tilgodese disse hensyn.
Bestemmelsen fastslår dernæst, at mindsterenten kan ændres forud for de sædvanlige tidspunkter.
Dette forudsætter, at den effektive obligationsrente i åbne serier, i 10 på hinanden følgende børsdage har ændret sig således, at den er mere end 2 procent-points højere eller mere end 1 procent-point lavere end det gennemsnit, der har dannet grundlag for beregning af mindsterenten.
Hvis dette er tilfældet, beregnes der en ny mindsterente, og da på grundlag af et simpelt gennemsnit af obligationsrenten i de 10 børsdage.
Den nye mindsterente gælder fra og med den 10. børsdag efter 10 børsdage-periodens udløb.
For at undgå for hyppige forhøjelser af mindsterenten får en beregnet forhøjelse først virkning, når der er gået mindst 20 børsdage fra den sidste ændring af mindsterenten.
En beregnet forhøjelse af mindsterenten skal endvidere kun anvendes, hvis der er mindst 20 børsdage til udløbet af halvårsperioden, dvs. til førstkommende 1. januar eller 1. juli.
Reglerne i stk. 3 og stk. 4 om fastsættelse af mindsterente gælder ikke for indeksregulerede obligationer, der er udstedt af danske realkreditinstitutter, Dansk Landbrugs Realkreditfond og Kreditforeningen af Kommuner i Danmark.
Mindsterenten for sådanne obligationer er fast 2 1/2 pct.
Dette gælder tillige for fordringer, som er udstedt af pengeinstitutter, såfremt fordringerne reguleres fuldt ud efter udviklingen i forbrugerprisindeks, nettoprisindeks eller reguleringsprisindeks, som Danmarks Statistik beregner.
Denne del af bestemmelsen tager sigte på pengeinstitutter, der modtager indskud på indeksvilkår.
Den skal derfor ses i sammenhæng med § 5, stk. 3, der sikrer, at disse pengeinstitutter kun kan fradrage tab ved indeksregulering under nærmere angivne forudsætninger, jfr.
 bemærkningerne til § 5.
Andre former for indeksregulerede fordringer omfattes af reglerne i § 7, stk. 3 og 4, om den pålydende rente på nominelle fordringer.
Det skattepligtige afkast på indeksregulerede fordringer, der ikke opfylder kravet til mindsterenten, er såvel børskursgevinsten som hele indeksopskrivningen.
For fordringer med variabel rente finder bestemmelsens stk. 1-5 også anvendelse.
Det vil sige, at den faktiske rente på udstedelsestidspunktet skal opfylde kravet til mindsterenten.
Det er endvidere en betingelse, at vilkårene for renteændringer og opsigelse er således, at kursen på fordringen ikke kan afvige væsentligt fra indfrielseskursen.
Fordringer, hvor der på forhånd er aftalt forrentning med forskellige rentesatser for adskilte perioder af løbetiden, kaldes knæklån.
Ved disse fordringer skal den forudaftalte forrentning for alle perioder af løbetiden mindst være lig med den mindsterente, der er gældende ved stiftelsen.
I modsat fald er kursgevinsten skattepligtig.
 Konvertible obligationer kan også omfattes af bestemmelsen, jfr.
 bemærkningerne til § 1.
Til § 8 Bestemmelsen svarer til ligningslovens § 4, stk. 1, 2.-4. pkt.
Fordringens værdi fastslås normalt først i forbindelse med en hel eller delvis realisation af fordringen.
Kursgevinst og -tab på pengefordringer skal derfor i overensstemmelse med hidtil gældende praksis som hovedregel medregnes ved indkomstopgørelsen i det indkomstår, hvor gevinsten eller tabet konstateres ved fordringens afståelse, indfrielse eller opgivelse (realisationsprincippet).
Ligningsrådet kan dog tillade, at der anvendes andre opgørelsesprincipper, herunder et lagerprincip, således at ændringer i markedsværdien år for år medregnes ved indkomstopgørelsen.
Bestemmelsen fastlægger derudover, hvorledes beskatningen foretages, når der sker en delvis indfrielse gennem afdrag.
Endelig fastlægges det, at der lægges et FIFO-princip til grund (de først erhvervede anses for de først afståede), når der er tale om afståelse af obligationer, der er registreret i Værdipapircentralen på samme konto indenfor samme fondskode.
Til § 9 Bestemmelsen i stk. 1 fastslår, at overdragelse eller erhvervelse ved gave- eller arveforskud anses for henholdsvis anskaffelse og afståelse.
Bestemmelsen fastlægger samtidig, hvorledes anskaffelses- og afståelsessum opgøres.
Bestemmelsens indhold svarer til § 5 i lov om særlig indkomst.
Bestemmelsen i stk. 2 fastslår, at en skattepligtigs indskud af obligationer m.v. eller udlodning af sådanne fra en opsparing i pensionsøjemed anses som afståelse respektive erhvervelse, selv om ejerforholdet ikke ændres.
Bestemmelsens indhold svarer til § 9 i aktieavancebeskatningsloven.
Til § 10 Bestemmelsen indeholder ikrafttrædelses- og overgangsreglerne.
 For personer skal loven have virkning fra og med indkomståret 1986.
For selskaber m.v. skal loven have virkning fra og med skatteåret 1987-88, der svarer til indkomståret 1986.
Ikrafttrædelsesbestemmelsen betyder, jfr. stk. 2, at gevinster, der realiseres før 1. januar 1986, ikke skal medregnes ved indkomstopgørelsen efter kursgevinstordningen i forslagets § 6, stk. 2, (valutafordringer) og § 7 (fordringer i danske kroner).
Gevinster, der realiseres den 1. januar 1986 eller senere, skal heller ikke medregnes ved indkomstopgørelsen efter kursgevinstordningen, hvis fordringerne er erhvervet før den 2.
oktober 1985. Sidstnævnte gælder ikke for uforrentede børsnoterede obligationer.
I overensstemmelse med gældende praksis beskattes gevinster på sådanne fordringer, uanset hvornår de er erhvervet.
Det foreslås tillige, at ægtefællen til en afdød og afdødes arvinger m.v., som får udlagt fordringer, som afdøde kunne have solgt skattefrit, fordi de er erhvervet før 2. oktober 1985, også selv skal kunne sælge fordringerne skattefrit.
Ved afgørelsen af, hvornår en fordring er erhvervet, må der lægges vægt på de almindelige formueretlige regler om ejendomsrettens overgang.
Hvis fordringerne erhverves den 2. oktober 1985 eller senere, gælder reglen om mindsterente.
Dette betyder, at gevinster skal medregnes ved indkomstopgørelsen, hvis kravet til mindsterenten ikke er opfyldt, såfremt gevinsterne realiseres den 1. januar 1986 eller senere.
 I stk. 3 er mindsterenten fastsat for fordringer udstedt forud for 1.
 januar 1986. For sådanne fordringer udgør mindsterenten 9 pct.
p.a., medmindre der er tale om de særligt omtalte indeksregulerede fordringer, hvor renten er 2 1/2 pct. p.a.
Efter forslaget vil visse selskaber m.v., der hidtil har været omfattet af reglerne i ligningslovens § 4 ikke blive omfattet af reglerne i lovforslagets § 2, men alene af reglen om mindsterenten.
Efter stk. 4. skal sådanne selskaber m.v.
imidlertid også for fremtiden behandles efter de hidtidige regler, for så vidt angår de fordringer, som var i selskabets besiddelse ved udgangen af skatteåret 1986-87, og som efter de hidtidige regler skulle beskattes efter ligningslovens § 4.
Efter stk. 5 kan de skattepligtige, der hidtil har opgjort gevinster og tab efter det såkaldte lagerprincip, fortsætte hermed, uden at det er nødvendigt at indhente ny tilladelse fra ligningsrådet.
Det foreslås dog, at ligningsrådet kan bestemme, at gevinster og tab på fordringer og gæld i fremmed valuta i tilknytning til erhvervsmæssig virksomhed skal opgøres på samme måde, uanset om gevinster eller tab skyldes valutakursændringer eller andre ændringer af værdien.
Efter stk. 6 fastsættes der særlige overgangsregler for skattepligtige, som omfattes af §§ 2-3, men som ikke hidtil har været skattepligtige af gevinster og tab på fordringer.
Bestemmelsen giver de skattepligtige mulighed for at vælge værdien ved begyndelsen af skatteåret 1987-88 respektive indkomståret 1986 eller værdien pr. 31. december 1985 i stedet for anskaffelsessummen ved opgørelsen af gevinster eller tab.
De skattepligtige skal vælge en gang for alle hvilken værdi, der skal anvendes.
Efter stk. 7 er der fastsat særlige overgangsregler for selskaber m.v., der som skyldnere skal medregne gevinster og tab ved indkomstopgørelsen uden, at dette har skullet ske efter de hidtidige regler.
Bestemmelsen giver disse selskaber mulighed for at vælge, hvilken værdi gælden skal ansættes til.
Der skal således kunne vælges forpligtelsernes værdi ved begyndelsen af skatteåret 1987-88 eller værdien pr. 31. december 1985 i stedet for værdien ved forpligtelsens påtagelse.
Værdien af forpligtelsen skal opgøres som restgælden ganget med kursen på samme tidspunkt.
De skattepligtige skal vælge en gang for alle hvilken værdi, der skal anvendes.
I stk. 8 foreslås det, at de særlige ikrafttrædelsesregler for ligningslovens § 8D, der gælder for visse ældre valutalån, fortsat skal finde anvendelse.
Der er altså ikke ændringer heri.
Til § 11 Bestemmelserne i ligningslovens § 4 og § 8D ophæves i konsekvens af lovforslagets § 2 og § 6.
BILAG I dette bilag er (markeret med --/ og /-- ) indsat den gældende formulering af de bestemmelser, der berøres af lovforslaget 1. Lov nr. 149 af 10. april 1922 om indkomst- og formueskat til staten med senere ændringer (statsskatteloven).
--/ § 4. Som skattepligtig Indkomst betragtes med de i det følgende fastsatte  

 Undtagelser og Begrænsninger den skattepligtiges samlede Aarsindtægter, hvad  

 enten de hidrører her fra Landet eller ikke, bestaaende i Penge eller  

 Formuegoder af Pengeværdi, saaledes f.Eks.: a. af Agerbrug, Skovbrug,  

 Industri, Handel, Haandværk, Fabrikdrift, Søfart, Fiskeri eller hvilken som  

 helst anden Næring eller Virksomhed, saa og alt, hvad der er oppebaaret for  

 eller at anse som Vederlag for videnskabelig, kunstnerisk eller litterær  

 Virksomhed eller for Arbejde, Tjeneste eller Bistandsydelse af hvilken som  

 helst Art; b. af Bortforpagtning, Bortfæstning eller Udleje af rørligt og  

 urørligt Gods, saavel som af vederlagsfri benyttelse af andres rørlige eller  

 urørlige Gods.
Lejeværdien af Bolig i den skatteplitiges egen Ejendom  

 beregnes som Indtægt for ham, hvad enten han har gjort Brug af sin  

 Beboelsesret eller ej; Værdien ansættes til det Beløb, som ved Udleje kunde  

 opnaas i Leje af vedkommende Ejendom eller Lejlighed, dog at den, naar  

 særlige Forhold maatte gøre denne Maalestok mindre egnet, kan ansættes  

 skønsmæssigt; c. af et Embede eller en Bestilling saasom fast Lønning,  

 Sportler, Embedsbolig, Naturalydelser Emolumenter, Kontorholdsgodtgørelse  

 (med Hensyn til Kontorudgifter jfr. § 6b.), samt Pension, Ventepenge, Gaver  

 (jfr. dog herved Bestemmelsen i § 5b.), Understøttelser, Klosterhævning,  

 Livrente, Overlevelsesrente, Aftægt og deslige; d. af Tiender; e. af Rente  

 eller Udbytte af alle slags Obligationer, Aktier og andre inden- eller  

 udenlandske Pengeeffekter, saa og af udestaaende Fordringer og af Kapitaler,  

 udlaante her i Landet eller i Udlandet, med eller uden pant, mod eller uden  

 Forskrivning. f. af Lotterispil samt andet spil og Væddemaal.
§ 5. Til Indkomst henregnes ikke: a.
Formueforøgelse, der fremkommer ved,  

 at de Formuegenstande, en skattepligtig ejer, stiger i Værdi - medens der paa  

 den anden Side ikke gives Fradrag i Indkomsten for deres Synken i Værdi - ,  

 eller Indtægter, som hidrører fra Salg af den skattepligtiges Ejendele  

 (herunder indbefattet Værdipapirer) for saa vidt disse Salg ikke henhører til  

 vedkommendes Næringsvej, for Eksempel Handelsvirksomhed med faste Ejendomme,  

 eller er foretaget i Spekulationsøjemed, i hvilke Tilfælde den derved  

 indvundne Handelsfortjeneste henregnes til Indkomsten, ligesom ogsaa  

 eventuelt Tab kan fradrages i denne.
Ved Salg af fast Ejendom samt Aktier og  

 lignende offentlige Værdipapirer, der er indkøbt efter 1. Januar 1922, anses  

 Spekulationshensigt at have foreligget, naar Salget sker inden 2 Aar efter  

 Erhvervelsen, medmindre det modsatte godtgøres at være Tilfældet. b.
Gaver,  

 der falder ind under Afsnit III. i Lov om Afgift af Arv og Gave, samt  

 Formueforøgelse, som hidrører fra Arv og Forskud paa saavel falden som ikke  

 falden Arv eller fra Indgaaelse af Ægteskab, Udbetaling af Livsforsikringer,  

 Brandforsikring og deslige; c. de Indtægter, der hidrører fra Kapitalforbrug  

 eller Optagelse af Laan; d.
Dagpenge og Rejsegodtgørelse, begge Dele under  

 Udførelse af offentlige Hverv der gør det nødvendigt for den paagældende at  

 tage Ophold udenfor hans Hjemstedskommune; e.
Den under a. og b. omhandlede  

 Formueforøgelse, ligesom ogsaa den Formueformindskelse, der fremkommer ved  

 Formuegenstandes Synken i Værdi, kommer derfor kun i Betragtning, for saa  

 vidt som Formuens Udbytte derved er blevet forøget eller formindsket, og da  

 kun med beløbet af den saaledes fremkomne Udbytteforøgelse eller  

 Udbytteformindskelse.
§ 6. Ved Beregningen af den skattepligtige Indkomst bliver at fradrage: a.  

 Driftsomkostninger, d. v. s. de Udgifter, som i Aarets Løb er anvendt til at  

 erhverve, sikre og vedligeholde Indkomsten, derunder ordinære Afskrivninger,  

 b. fra Embedsindtægter de Udgifter til Kontorhold m. v., som Embedets  

 Bestridelse har medført; c.
Pensioner og andre Byrder, der paahviler et  

 Embede. d. -- e.
Renter af Prioriteter og anden Gæld, samt hvad der er  

 anvendt til blot Vedligeholdelse eller Forsikring af de af den  

 skattepligtiges Ejendele, hvis Udbytte beregnes som Indkomst.
Derimod kan  

 ikke fradrages, hvad der af den skattepligtige er anvendt til Afdrag paa hans  

 Gæld, hvilket ogsaa gælder om Fideikommisbesidderes Afdrag paa  

 Fideikommissets Gæld.
Den beregnede Skatteindtægt er skattepligtig uden  

 Hensyn til, hvorledes den anvendes, altsaa hvad enten den benyttes til egen  

 eller Families Underhold, Betjening, Nytte eller Behagelighed, eller til  

 Formueforøgelse, til Forbedring af Ejendom, til Udvidelse af Næring eller  

 Drift, Henlæggelse til Reserve eller andre lignende Fonds, til Gaver eller  

 paa anden Maade. /-- 2. Lov nr. 517 af 19. december 1942 om påligningen af indkomst- og formueskat til staten med senere ændringer (ligningsloven).
--/ § 4. Gevinst ved afhændelse eller indfrielse, herunder udtrækning, af  

 offentlige obligationer samt private pantebreve og fordringer, der tilfalder  

 forsikringsselskaber, banker og andre virksomheder, der som et normalt led i  

 deres almindelige virksomhed anbringer midler i sådanne aktiver, er at anse  

 som skattepligtig indkomst for den pågældende virksomhed.
Såfremt indfrielse  

 sker gennem afdrag, foretages beskatningen således, at der af ethvert afdrag  

 til den skattepligtige indkomst medregnes en så stor procentdel, som svarer  

 til det antal procenter, hvormed parikurs overstiger erhvervelseskursen.  

 Ligningsrådet kan tillade, at en anden opgørelsesmåde anvendes.
Er en sådan  

 tilladelse givet, kan den herved godkendte opgørelsesmåde kun ændres efter  

 tilladelse fra ligningsrådet, og kun hvor ganske særlige omstændigheder taler  

 derfor.
 Stk. 2. Tab ved afhændelse eller indfrielse af offentlige obligationer  

 samt private pantebreve og fordringer kan af de i stk. 1 nævnte  

 forsikringsselskaber, banker m.fl. fradrages ved opgørelsen af den  

 skattepligtige indkomst.
Stk. 3. De skattepligtige, som omfattes af stk. 1, kan uanset bestemmelsen  

 i stk. 2 ikke ved opgørelsen af den skattepligtige indkomst fradrage tab ved  

 indeksregulering af hovedstol eller restgæld på lån.
For skattepligtige, der  

 har både gæld og tilgodehavender, som indeksreguleres, kan tab ved  

 indeksregulering dog fradrages i det omfang, det ikke overstiger gevinst ved  

 indeksregulering efter udviklingen i samme indeks.
 Stk. 4. De skattepligtige, der omfattes af stk. 1, kan uanset bestemmelsen  

 i stk. 2 ikke ved opgørelsen af den skattepligtige indkomst fradrage tab som  

 følge af indfrielse af egne udstedte obligationslån, indlånsbeviser,  

 ansvarlig indskudskapital o.lign., hvor indfrielsen sker til en forud fastsat  

 overkurs i forhold til emissionskursen.
§ 8D.
Ved opgørelsen af den skattepligtige indkomst medregnes realiseret  

 avance og fradrages realiseret tab som følge af kursændringer på fremmed  

 valuta vedrørende fordringer og gæld, der har tilknytning til erhvervsmæssig  

 virksomhed.
 Stk. 2. Valutakursgevinst og -tab skal medregnes ved opgørelsen af den  

 skattepligtige indkomst for det indkomstår, hvori gevinsten eller tabet er  

 konstateret.
 Stk. 3. Bestemmelserne i § 4 finder tillige anvendelse på de der  

 omhandlede bankers og forsikringsselskabers og andre virksomheders opgørelse  

 af fortjeneste og tab på mellemværender i fremmed valuta.
