Fremsat den 27. oktober 1999 af by- og boligministeren  

 (Jytte Andersen) Forslag til Lov om autorisation af elinstallatører  

 m.v.
Formål § 1. Loven har til formål at sikre, at elektriske  

 installationer udføres sikkerhedsmæssigt korrekt.
Gyldighedsområde § 2. Loven omfatter følgende arbejder ved elektriske  

 installationer for stærkstrøm:
 1)	Tilkobling til og frakobling fra elforsyningsanlæg.
 2)	Udførelse, ændring, udskiftning og reparation af faste  

 installationer med ledninger, tilslutningssteder og andet fast  

 installationsmateriel.
 3)	Installation af ikke-stærkstrømsmæssige styrings-  

 og reguleringssystemer, som anvendes til styring af  

 stærkstrømsfunktioner.
 4)	Ændring og reparation af  

 ikke-stærkstrømsmæssige styrings- og reguleringssystemer,  

 som anvendes til styring af stærkstrømsfunktioner.
 5)	Fast tilslutning og frakobling af elektriske maskiner og  

 brugsgenstande.
 6)	Eftersyn, justering og reparation af elektriske maskiner og  

 brugsgenstande, der er tilsluttet fast installation under arbejdets  

 udførelse.
 § 3. De i § 2, nr. 1-2, nævnte arbejder må  

 kun udføres af autoriserede elinstallatører, jf. dog  

 stk. 3-6.
 Stk. 2. De i § 2, nr. 3-6, nævnte arbejder må  

 udføres af autoriserede elinstallatører samt af personer eller  

 virksomheder, der erhvervsmæssigt producerer, reparerer eller  

 vedligeholder styrings- og reguleringssystemer, maskiner og  

 brugsgenstande.
Stk. 3. Den enkelte bruger af elinstallationer kan foretage  

 udskiftning af normaltætte afbrydere og stikkontakter uden  

 jordforbindelse for højst 250 V samt opsætning og nedtagning af  

 belysningsarmaturer i private boliger, forudsat at det ikke sker  

 erhvervsmæssigt.
På samme betingelser må brugeren foretage  

 arbejder, der er omfattet af § 2, nr. 4. Hvis installationen er  

 beskyttet med HPFI- eller HFI-afbryder, kan brugeren desuden udskifte de  

 foran nævnte stikkontakter, der er forsynet med jordforbindelse.
 Stk. 4. Fast tilslutning, frakobling, eftersyn,  

 justering og reparation af installationstavler må tillige foretages af  

 tavlefabrikanter.
Stk. 5. Faste installationer i fabriksmæssigt  

 fremstillede store brugsgenstande, jf. stk. 7, kan udføres af  

 producenten uden brug af autoriseret elinstallatør.
Dette gælder  

 dog ikke, såfremt disse er bestemt til at fungere som erstatning for  

 faste bygninger.
 Stk. 6. Ved fabriksmæssigt fremstillede bygningsdele kan  

 producenten forberede den elektriske installation ved at indstøbe  

 rør, dåser o.l.
 Stk. 7. By- og boligministeren fastsætter bestemmelser  

 om, hvilke brugsgenstande, der er omfattet af stk. 5, hvilke  

 bygningsdele og installationsdele, der er omfattet af stk. 6, om  

 oplysningspligt for forhandlere af elektrisk materiel med hensyn til  

 materiel, der kun må installeres af autoriserede  

 elinstallatører, jf. § 2, nr. 2, samt med hensyn til  

 forbrugervejledning om montering af elektrisk materiel.
Autorisation § 4. Autorisation til personer og virksomheder til at  

 udføre arbejder, der er nævnt i § 2, udstedes af  

 Elektricitetsrådet, som en personlig autorisation, jf. § 5,  

 stk. 1, eller som en virksomhedsautorisation, jf. § 5,  

 stk. 2.
 Stk.2. Autorisationskravet omfatter såvel selve virksomheden  

 som en person, der er knyttet til virksomheden.
 Stk. 3. En autorisation har en gyldighedsperiode på 5  

 år, medmindre andet er fastsat, jf. stk. 4.
Stk. 4. En autorisation kan udstedes på vilkår,  

 som begrænser autorisationen enten 1)	tidsmæssigt, 2)	til enkeltstående opgaver, 3)	til særlige typer arbejde, eller 4)	geografisk.
 § 5. Den personlige autorisation gives, når  

 ansøgeren har dokumenteret, at følgende betingelser er  

 opfyldt:
 1)	Ansøgeren har bestået en godkendt prøve og  

 opfylder de fastsatte praksiskrav, jf. § 6, stk. 2, nr. 4.
 2)	Ansøgeren har haft mindst 1 års teknisk arbejde i  

 stærkstrømsteknisk virksomhed inden for de sidste 5 år,  

 såfremt der er forløbet 5 år eller mere fra den dag,  

 vedkommende bestod den godkendte prøve.
 3)	Ansøgeren er myndig, og må ikke være under  

 værgemål efter værgemålslovens § 5 eller under  

 samværgemål efter værgemålslovens § 7 og skal  

 have rådighed over sit bo.
 4)	Ansøgeren er ikke under konkursbehandling.
 5)	Ansøgeren er ikke indenfor de sidste 3 år straffet for  

 overtrædelse af reglerne i denne lov eller lov om elektriske  

 stærkstrømsanlæg og elektrisk materiel eller bestemmelser  

 udfærdiget i medfør af disse love.
 6)	Ansøgeren har ikke fået tilbagekaldt sin autorisation i  

 henhold til § 9.
 7)	Ansøgeren er indehaver af eller ansat i en virksomhed, der  

 har virksomhedsautorisation, jf. stk. 2.
 Stk. 2. Virksomhedsautorisationen gives, når  

 ansøgeren har dokumenteret, at følgende betingelser er  

 opfyldt:
 1)	Virksomhedens indehaver eller en ansat medarbejder er autoriseret i  

 henhold til stk. 1.
 2)	Virksomheden har etableret et sikkerhedskvalitetsstyringssystem, der  

 foreskriver procedurer og/eller instruktioner for arbejdets  

 udførelse.
 3)	Virksomheden opfylder betingelserne som nævnt i stk. 1,  

 nr. 4-6.
 4)	Virksomheden har fast forretningssted.
 § 6. Elektricitetsrådet kan dispensere fra de i § 5  

 nævnte betingelser og de i medfør af stk. 2, fastsatte  

 bestemmelser.
 Stk. 2. By- og boligministeren fastsætter efter  

 forhandling med Elektricitetsrådet, Danske Energiselskabers Forening og  

 Elinstallatørernes Landsforening ELFO bestemmelser
for:
 1)	Fremgangsmåden ved ansøgning om og fornyelse af  

 autorisation.
 2)	De vilkår, der skal gælde for autorisationen, om  

 forbindelsen mellem virksomheden, den autoriserede og det personale, der  

 udfører arbejde under autorisationen, samt indholdet af  

 sikkerhedskvalitetsstyringssystemet.
 3)	Udøvelse af virksomheden som autoriseret  

 elinstallatør.
 4)	De prøver, der giver adgang til autorisation og de dertil  

 knyttede praksiskrav.
 5)	De betingelser, der skal opfyldes, for at borgere og virksomheder  

 fra et andet medlemsland inden for Den Europæiske Union eller i et  

 land, hvormed Fællesskabet har indgået aftale, kan opnå  

 autorisation.
Afslag § 7. Uanset om betingelserne i § 5 for opnåelse af  

 autorisation er opfyldt, kan Elektricitetsrådet meddele afslag i  

 følgende tilfælde:
 1)	Under de omstændigheder, der er nævnt i straffelovens  

 § 78, stk. 2.
 2)	Såfremt ansøgeren fra et andet medlemsland inden for  

 Den Europæiske Union eller i et land, hvormed fællesskabet har  

 indgået aftale, er ikendt sanktioner for forhold, der kan sidestilles  

 med de i straffelovens § 78, stk. 2, nævnte.
 3)	Ansøgeren i stilling eller erhverv i øvrigt har udvist  

 en sådan adfærd, at der er grund til at antage, at virksomheden  

 ikke vil blive drevet på forsvarlig måde.
 Stk. 2. Ved afslag efter stk. 1, nr. 2, finder  

 straffelovens § 78, stk. 3, tilsvarende anvendelse.
 Stk. 3. Afslag på ansøgning om  

 autorisation begrundet med de i stk. 1, nr. 3, og nr. 4, nævnte  

 forhold kan af ansøgeren inden 4 uger efter, at afslaget er meddelt  

 ansøgeren, indbringes for by- og boligministeren.
 Bortfald m.m.
 § 8. Den personlige autorisation bortfalder, hvis indehaveren  

 afgår ved døden, forlader sin stilling eller i øvrigt  

 bliver fysisk eller retligt ude af stand til at udøve virksomheden,  

 eller hvis virksomhedsautorisationen bortfalder.
 Stk. 2. Virksomhedsautorisationen bortfalder, hvis den  

 personlige autorisation bortfalder, jf. dog stk. 3, eller såfremt  

 virksomheden går konkurs.
Stk. 3. Elektricitetsrådet kan efter  

 ansøgning give tilladelse til midlertidig videreførelse af  

 virksomheden uden en ansat autoriseret person.
Sådan tilladelse kan  

 gives i en periode af indtil 3 måneder uden særligt tilsyn, eller  

 i op til 1 år under tilsyn og ansvar af en anden autoriseret  

 elinstallatør.
Elektricitetsrådet kan forlænge fristen med  

 indtil 6 måneder.
 Tilbagekaldelse m.m.
§ 9. Elektricitetsrådet kan tilbagekalde såvel en  

 personlig autorisation som en virksomhedsautorisation, såfremt  

 indehaveren af autorisationen 1)	har gjort sig skyldig i grov eller gentagen forsømmelighed  

 ved udførelsen af installationsarbejder, 2)	har overtrådt de vilkår, hvorunder autorisationen er  

 udstedt, 3)	har afgivet urigtige oplysninger, der har ført til  

 udstedelsen, 4)	ikke længere opfylder betingelserne nævnt i § 5  

 eller fastsat i medfør af § 6, stk. 2, eller 5)	har forfalden gæld til det offentlige på 100.000 kr. og  

 derover.
 Stk. 2. En autorisation kan tilbagekaldes for en periode  

 på maksimalt 5 år.
 Stk. 3. Elektricitetsrådets afgørelse om  

 tilbagekaldelse kan ikke indbringes for anden administrativ myndighed.
Stk. 4. Elektricitetsrådet kan endvidere
pålægge en virksomhed, der udfører arbejder i henhold  

 til § 3, stk. 2-6, at virksomheden fremover kun er berettiget til  

 at udføre sådanne elektriske arbejder ved anvendelse af  

 autoriseret elinstallatør.
Sådant pålæg kan gives,  

 såfremt virksomheden groft eller gentagne gange overtræder  

 Stærkstrømsbekendtgørelsens krav eller anvender  

 ikke-kvalificeret arbejdskraft til opgaverne.
Pålæg efter 1. pkt.  

 kan gives for en periode på maksimalt 5 år.
Bestemmelsen i  

 stk.  3 finder tilsvarende anvendelse.
§ 10. Afgørelse om tilbagekaldelse af en autorisation i  

 henhold til § 9, stk. 1, eller udstedelsen af et påbud i  

 henhold til § 9, stk. 4, kan af indehaveren forlanges indbragt for  

 domstolene.
Anmodning herom skal fremsættes for  

 Elektricitetsrådet inden 4 uger efter, at afgørelsen er meddelt  

 den pågældende.
Afgørelsen skal indeholde oplysninger  

 herom.
Elektricitetsrådet anlægger sag mod den  

 pågældende efter retsplejelovens regler om borgerlige sager.
Stk. 2. Anmodning om sagsanlæg vedrørende  

 tilbagekaldelse efter § 9, stk. 1, nr. 1-4, og påbud efter  

 § 9, stk. 4, har opsættende virkning.
Retten kan dog  

 bestemme, at sagsanlægget ikke skal have opsættende virkning, jf.  

 dog stk. 3. Hvis tilbagekaldelsen eller påbuddet findes lovlig ved  

 dommen, kan det i denne bestemmes, at anke ikke har opsættende  

 virkning.
Stk. 3. Anmodning om sagsanlæg vedrørende  

 tilbagekaldelse efter § 9, stk. 1, nr. 5, har ikke opsættende  

 virkning.
Retten kan dog ved kendelse bestemme, at den pågældende  

 under sagens behandling skal have adgang til at udøve virksomhed som  

 elinstallatør.
Ankes en dom, hvorved en tilbagekaldelse ikke findes  

 lovlig, kan den ret, der har afsagt dommen, eller den ret, hvortil sagen er  

 indbragt, bestemme, at virksomheden, hvortil der kræves autorisation  

 som elinstallatør, ikke må udøves under ankesagens  

 behandling.
§ 11. Tilbagekaldelse af en autorisation efter § 9,  

 stk. 1, eller et udstedt påbud efter § 9, stk. 4, kan  

 til enhver tid efter ansøgning ophæves af  

 Elektricitetsrådet.
Der kan dog tidligst ansøges 1 år  

 efter, at tilbagekaldelsen er meddelt den pågældende eller 1  

 år efter sidste afslag på ansøgning om ophævelse af  

 beslutningen.
Annoncering § 12. Elektricitetsrådet fører et register over  

 alle personer og virksomheder, der har autorisation.
 Stk. 2. Personer eller virksomheder, der ikke er optaget i  

 dette register, må ikke ved annoncering eller på anden måde  

 give indtryk af, at de har autorisation.
Kontrol § 13. De enkelte elselskaber skal i forbindelse med  

 tilmeldinger og øvrige henvendelser kontrollere, at arbejder, der er  

 omfattet af krav om autorisation og anmeldelsespligt i medfør af  

 bestemmelser, fastsat i medfør af § 6, stk. 2, nr. 3, er  

 udført af personer og virksomheder, der ifølge reglerne i denne  

 lov er berettiget dertil.
 Stk. 2. Hvis et elselskab konstaterer, at reglerne i  

 denne lov er overtrådt, eller at en autoriseret person eller virksomhed  

 har gjort sig skyldig i andre forhold, som vil kunne medføre  

 tilbagekaldelse af autorisationen i henhold til bestemmelserne i denne lov,  

 underretter elselskabet Elektricitetsrådet herom.
 § 14. Elektricitetsrådet har, hvis det skønnes  

 nødvendigt, efter forudgående underretning uden retskendelse mod  

 forevisning af legitimation adgang til offentlig og privat ejendom for at  

 undersøge eller lade undersøge, hvorvidt en  

 elinstallatør har udført et installationsarbejde på  

 tilfredsstillende måde, eller hvorvidt en virksomhed har etableret og  

 opretholder et sikkerhedskvalitetsstyringssystem i overensstemmelse med  

 kravene hertil.
 Stk. 2. Politiet yder om fornødent bistand hertil.
 Stk. 3. Elektricitetsrådet kan endvidere kræve at  

 få alle de oplysninger, der er nødvendige for at kontrollere en  

 elinstallatørvirksomheds installationsarbejder.
Straf § 15. Med bøde straffes den, der 1)	uden at være berettiget hertil, udfører arbejde, som  

 kræver autorisation, jf. § 3, 2)	lader sådanne arbejder udføre af personer, som ikke  

 efter denne lov er berettiget dertil, 3)	overtræder påbud i henhold til § 9,  

 stk. 4, 4)	overtræder § 12, stk. 2, eller 5)	tilsidesætter oplysningspligten efter § 14,  

 stk. 3.
 Stk.2. I bestemmelser, der fastsættes i medfør af  

 § 3 og § 6, stk. 2, kan der fastsættes straf af bøde for  

 overtrædelse heraf.
 Stk.3. Der kan pålægges selskaber m.v. (juridiske  

 personer) strafansvar efter reglerne i straffelovens kapitel 5.
 Ikrafttræden m.v.
 § 16. Loven træder i kraft den 1. januar 2001. Samtidig  

 ophæves lov om autorisation af elinstallatører m.v., jf. lov nr.  

 161 af 15. marts 1989.
Stk. 2. Autorisationer, der er udstedt efter lov om  

 autorisation af elinstallatører m.v., jf. lov nr. 161 af 15. marts  

 1989, bevarer deres gyldighed med de begrænsninger, der måtte  

 være fastsat i de enkelte autorisationer, indtil  

 Elektricitetsrådet med 6 måneders skriftlig varsel til den  

 autoriserede elinstallatør kræver autorisationen ændret i  

 overensstemmelse med de nye regler.
Sådant krav kan tidligst  

 fremsættes fra den 1. juli 2001 med virkning fra den 1. januar  

 2002.
 § 17. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Baggrund for lovforslaget Lovforslaget skal erstatte den nugældende  

 elinstallatørlov, lov nr. 161 af 15. marts 1989, jf.  

 lovbekendtgørelse nr. 534 af 25. juni 1993.
Den samfundsmæssige og tekniske udvikling betyder,  

 at elinstallatørvirksomhederne bliver større og mere  

 komplicerede i deres organisation, og at de i dag påtager sig en lang  

 række nye opgaver, der ikke kræver autorisation.
Samtidig betyder  

 den tekniske udvikling, at en række industrivirksomheder og  

 specialfirmaer i dag varetager opgaver i forbindelse med opstilling og  

 vedligeholdelse af elektriske maskiner, hårde hvidevarer, TV, oliefyr  

 og andet.
 Denne udvikling betyder, at der på den ene side er  

 et behov for en regulering af lovens gyldighedsområde, og på den  

 anden side behov for en modernisering af kravene til  

 elinstallatørvirksomhederne.
Forslaget har været under forberedelse i et par  

 år, idet der i Elektricitetsrådets regi er udarbejdet 2  

 rapporter, dels om den nugældende ordning og dels om principperne i en  

 ny ordning.
Dette arbejde har været udført i en arbejdsgruppe,  

 der blev nedsat af et af Elektricitetsrådets faste udvalg i maj 1996.  

 Rapporterne og dette lovforslag har desuden været behandlet såvel  

 i det nævnte udvalg som i Elektricitetsrådet.
Det betyder, at  

 samtlige organisationer, der er repræsenteret i  

 Elektricitetsrådet har været involveret i udformningen af  

 ordningen.
Elektricitetsrådets medlemmer er repræsentanter for  

 følgende organisationer: Elinstallatørernes Landsforening ELFO,  

 Dansk El-Forbund og Danske Energiselskabers Forening, Forbrugerrådet,  

 Statens Husholdningsråd, Dansk Industri, Landbrugsrådet,  

 El-Branchens Leverandørforening, Elektronikindustrien, Det Danske  

 Handelskammer, Kommunernes Landsforening, Københavns og Frederiksberg  

 Kommuner.
Det eksisterende system Efter den gældende ordning kræves der  

 autorisation som elinstallatør for at udføre arbejder på  

 faste elinstallationer, dvs. elinstallationer i boliger, fabrikker, kontorer  

 o.l.
For at opnå autorisation skal ansøgeren både opfylde  

 nogle uddannelseskrav samt nogle praksiskrav.
Disse krav fremgår af By-  

 og Boligministeriets bekendtgørelse nr. 120 af 22. februar 1990 om  

 godkendte prøver og praksiskrav for autorisation af  

 elinstallatører.
Autorisationen er en personlig autorisation, men den  

 er knyttet til den virksomhed, hvor autorisationen skal anvendes.
 Den nuværende Elinstallatørlov gælder  

 for alt arbejde på faste brugerinstallationer med de fast tilsluttede  

 maskiner og brugsgenstande samt på styringsanlæg, der regulerer  

 og styrer stærkstrømsanlæg.
Kravet om autorisation gælder specielt tilkobling  

 til og frakobling fra elforsyningsanlæg og udførelse,  

 ændring, reparation og udskiftning af faste installationer med  

 tilhørende installationsmateriel, f.eks. ledninger, tilslutningssteder  

 o.l.
Reparationer og justeringer af tilsluttede maskiner med  

 tilhørende styringsanlæg må derimod godt udføres af  

 virksomheder, der er specialister på området.
 Lovforslaget indeholder følgende  

 hovedpunkter:
 1)	Virksomhedsautorisation og personlig autorisation.
 2)	Sikkerhedskvalitetsstyringssystem (SKS-system).
 3)	Tidsbegrænsning for autorisationer.
 4)	Bestemmelser om, hvilke arbejder, der kræver autorisation som  

 elinstallatør.
 5)	Bestemmelser om, hvilke krav, der stilles for at opnå  

 autorisation som elinstallatør.
 6)	Særlige bestemmelser for EU-borgeres ret til at opnå  

 autorisation med henblik på opfyldelse af EU-bestemmelser herom.
 7)	Bestemmelser om tilbagekaldelse af autorisationer og domstolskontrol  

 hermed.
 8)	Dispensationsbestemmelser.
 9)	Straffebestemmelser.
Ad 1) I den gældende ordning findes der kun den personlige  

 autorisation.
Det betyder f.eks., at det altid er den autoriserede  

 elinstallatør, der er ansvarlig for overtrædelser af de tekniske  

 bestemmelser, der fremgår af  

 Stærkstrømsbekendtgørelsen, også i tilfælde,  

 hvor virksomheden ikke har givet elinstallatøren mulighed for at leve  

 op til sit ansvar.
Ordningen fungerede oprindeligt udemærket, da de  

 fleste af virksomhederne ejedes af elinstallatøren, men som  

 følge af den tekniske og samfundsmæssige udvikling, hvor et  

 meget stort antal autoriserede elinstallatører i dag er ansatte  

 medarbejdere, er der behov for, at ordningen ændres.
På denne baggrund foreslås det, at den  

 gældende autorisationsordning ændres til en ordning, der  

 indfører både en virksomhedsautorisation og en personlig  

 autorisation.
En af forudsætningerne for at opnå en  

 virksomhedsautorisation er, at der i virksomheden er ansat en person, som kan  

 opnå en personlig autorisation som elinstallatør.
Desuden skal  

 virksomheden have et kvalitetsstyringssystem (SKS-system), der specielt er  

 rettet mod elsikkerhed, dvs. beregnet på at sikre, at arbejdet  

 udføres sikkerhedsmæssigt korrekt.
Elinstallatørens  

 kompetence i virksomheden foreslås desuden styrket, idet det  

 foreslås, at han skal have instruktionsbeføjelser i forhold til  

 de medarbejdere, der arbejder under hans autorisation.
Ordningen vil løbende blive evalueret med henblik  

 på en vurdering af, om reguleringen af virksomhedsudøvelsen  

 på elinstallationsområdet skal ske på anden måde,  

 f.eks. i form af personcertificering eller virksomhedscertificering.
Det vil  

 endvidere i forbindelse med evalueringen blive vurderet, hvorvidt hensigten  

 med lovforslaget og virkningerne af den foreslåede ordning fortsat er  

 hensigtsmæssig.
Der vil på baggrund af evalueringen blive  

 udarbejdet en redegørelse, der efter høring af øvrige  

 myndigheder og organisationer vil blive afleveret til Folketingets  

 Boligudvalg, når loven har virket i tre år.
Ad 2) Som nævnt under pkt. 1. foreslås det, at  

 virksomheden skal have et sikkerhedskvalitetsstyringssystem (SKS-system).  

 Kravene til dokumentation for dette system vil variere efter virksomhedens  

 karakter og størrelse.
Det foreslåede sikkerhedskvalitetsstyringssystem har  

 til formål at sikre, at de elsikkerhedsmæssige krav ved  

 installationsarbejder bliver opfyldt, og at installationerne er udført  

 sikkerhedsmæssigt korrekt.
Herved forventes det, at elsikkerheden vil  

 blive forbedret set over en årrække, og især at  

 brandrisikoen reduceres.
SKS-systemet bygger i princippet på det almindelige  

 ISO kvalitetsstyringssystem, der er beregnet på at styre kvaliteten i  

 en produktion, og som fastlægger en lang række procedurer, der er  

 nødvendige for at sikre en ensartet produktion.
SKS-systemet er rettet  

 direkte mod elsikkerhed, og det har derfor kunnet begrænses meget i  

 forhold til det almindelige ISO system.
I det foreslåede system vil der  

 bl.a. blive stillet krav om, at der skal ske registrering af fejl, med det  

 formål at lære af disse og undgå dem fremover.  

 Elinstallatøren skal have mulighed for at kontrollere projekter,  

 således at de ikke strider mod  

 Stærkstrømsbekendtgørelsens krav.
Der vil blive stillet  

 krav om, at installatøren skal holde sin uddannelse ajour, og at  

 medarbejdernes kvalifikationer skal passe sammen med de opgaver, de  

 får.
Der vil endvidere blive stillet krav om, at delegation af dele af  

 installatørens ansvar og pligter skal ske skriftligt, og kun til  

 kvalificerede medarbejdere.
Hvis virksomheden er meget stor eller kompliceret  

 organisatorisk foreslås der pligt til at delegere for at sikre, at  

 tilsynsopgaver o.l. faktisk bliver opfyldt.
Systemet skal evalueres af  

 ledelsen mindst en gang årligt.
Forskellen mellem store og små virksomheder vil  

 især vise sig i kravet til dokumentation af, hvorledes kravene er  

 opfyldt.
En lille virksomhed, hvor mester selv er autoriseret og kender sine  

 ansatte godt, vil som regel kunne klare sig uden ret meget formel  

 dokumentation.
En stor virksomhed med mange ansatte vil derimod være  

 nødt til at have skriftlig dokumentation for næsten alle  

 kravene.
Afgørende for, om virksomheden falder i den ene eller den  

 anden kategori er reelt, om elinstallatøren kan bevare overblikket  

 over opgaverne og sine medarbejdere.
En geografisk opdeling eller opdeling i  

 afdelinger vil derfor ofte indebære, at kravene til skriftlig  

 dokumentation stiger.
Elektricitetsrådet skal indføre en kontrol af  

 SKS-systemet i form af stikprøver på, om systemet faktisk  

 fungerer.
Indberetninger om mange fejl i forbindelse med tilsynet med  

 installationsarbejder eller arbejdsulykker med el som årsag kan  

 også give anledning til kontrol af systemet.
De nærmere regler om  

 udformningen af SKS-systemet vil samtidig med lovens ikrafttræden blive  

 fastlagt i en bekendtgørelse, der vil blive udarbejdet i samarbejde  

 med branchen.
 Der gennemføres et forsøg i efteråret  

 1999 hos 6 forskellige virksomheder for bl.a. at vurdere, hvorledes kravene  

 kan gennemføres i praksis, og derefter vil der være et  

 væsentligt bedre grundlag for vurderingen af de reelle byrder.
Ad 3) I den gældende ordning er der ingen  

 tidsbegrænsning.
Hvis der er udstedt en autorisation gælder den  

 indtil den autoriserede elinstallatør skifter arbejde eller  

 dør.
I modsætning hertil foreslås der indført  

 tidsbegrænsning på 5 år for autorisationer.
Baggrunden herfor er, at det giver mulighed for at sikre,  

 at elinstallatørens uddannelse vedligeholdes, og at det giver mulighed  

 for systematisk at kontrollere, at SKS-systemet holdes vedlige.
Dette er  

 meget vigtigt sikkerhedsmæssigt på baggrund af den hurtige  

 tekniske udvikling og den hurtige erhvervsudvikling.
Samtidig vil det give  

 Elektricitetsrådet lejlighed til med passende mellemrum at kontrollere,  

 om forholdene har ændret sig, uden at Elektricitetsrådet er  

 blevet underrettet, f.eks. om den autoriserede elinstallatør stadig er  

 ansat i virksomheden.
Ad 4) Selve lovens gyldighedsområde er stort set  

 uændret, idet loven omhandler arbejder ved elektriske installationer  

 for stærkstrøm.
Derimod foreslås der en vis  

 indskrænkning af de opgaver, hvor der kræves autorisation.
Det foreslås som led i forbruger- og samfundshensyn,  

 da der ikke er forbundet nogen risiko herved, at enhver bruger af  

 elinstallationer bl.a. får mulighed for at udskifte almindelige  

 afbrydere og stikkontakter i boligen, både med og uden  

 jordbøsning.
For at sikre, at brugeren ved, hvordan det skal  

 gøres, vil Elektricitetsrådet informere om, hvorledes arbejderne  

 skal udføres sikkerhedsmæssigt korrekt.
Det er dog et krav, at  

 der i boligen er HFI/HPFI afbryder, hvis der er jordbøsning.  

 Muligheden for brugeren til at udføre sådanne simple  

 installationsarbejder tager dog ikke sigte på at kunne drive  

 erhvervsmæssig virksomhed på området, men er alene  

 møntet på arbejder udført af brugeren selv eller for  

 andre som vennetjenester o.l.
Det er i den forbindelse fortsat den enkelte  

 bruger, der er ansvarlig for egne installationer.
I en række tilfælde fremstilles f.eks.  

 skurvogne o.l., som hidtil er blevet betragtet som bygninger, på  

 fabrikker, og installationen færdiggøres på fabrikken.  

 Sådanne arbejder vil efter lovforslaget ikke kræve autorisation,  

 idet sikkerheden tilgodeses ved, at der er tale om specialfabrikation, og  

 fabrikanten i stedet bliver ansvarlig for, at sikkerhedskravene er opfyldt.  

 Hvis skurvognene importeres fra EU, kan der ikke kræves autorisation,  

 idet dette vil blive betragtet som en teknisk handelshindring.
Danske  

 fabrikanter bør ikke stilles ringere.
Det forudsætter dog, at  

 disse skurvogne er beregnet til at flytte og ikke træder i stedet for  

 egentlige bygninger.
Der er ligeledes åbnet for præfabrikation af  

 bygningsdele, hvor fabrikanten kan forberede installationen ved  

 indstøbning af rør og dåser o.l.
Det foreslås endvidere, at der samtidig  

 indføres nogle forpligtelser for virksomheder, som udfører  

 arbejder, der som udgangspunkt kræver autorisation, og der  

 foreslås ligeledes indført mulighed for at fratage virksomheden  

 retten til at udføre disse arbejder uden brug af autorisation, hvis  

 der sker groft misbrug.
Der tænkes her på den situation, at  

 virksomheden gentagne gange overtræder de tekniske sikkerhedsregler,  

 der gælder for den pågældende type arbejder, eller  

 udfører arbejder, der medfører umiddelbar risiko for liv eller  

 brand.
 Baggrunden for justeringerne er, at den tekniske udvikling  

 helt generelt går i retning af, at stadig flere opgaver enten  

 kræver specialister, f.eks. styringsanlæg til komplicerede  

 maskiner, eller kan udføres af personer, som har en specialviden  

 indenfor et særligt område, f.eks. vedligeholdelse af maskiner.  

 Der er ikke længere sikkerhedsmæssige betænkeligheder ved  

 denne justering.
 På et enkelt punkt er der en lille skærpelse  

 af den hidtidige fortolkning af autorisationskravet, idet arbejde på  

 installationstavler foreslås begrænset til elinstallatører  

 og tavlefabrikanter.
Skærpelsen skyldes, at der er tale om stadig  

 kraftigere tavleanlæg med meget begrænset plads.
Risikoen for  

 ulykker med kraftige følger er derfor stor.
Der sker således  

 hvert år et antal ulykker i forbindelse med arbejder på  

 tavleanlæg.
Således var der i 1997, som er den sidste  

 færdiggjorte statistik, 24 ulykker, hvor fagfolk kom til skade i  

 forbindelse med tavler.
Ad 5) I pkt. 1 er nævnt de væsentlige krav, der  

 foreslås for at opnå en virksomhedsautorisation.
Et meget  

 centralt punkt er ansættelsen af en medarbejder (eller en ejer), der  

 kan få udstedt en personlig autorisation.
Kravene til den autoriserede  

 elinstallatør er stort set uændrede i forhold til den  

 gældende ordning.
Det kræves således, at ansøgeren  

 har bestået en af de godkendte prøver og opfylder  

 praksiskravene.
De eksaminer, der kan danne grundlag for autorisation som  

 elinstallatør er som nævnt fastlagt i By- og Boligministeriets  

 bekendtgørelse nr. 120 af 22. februar 1990. Det drejer sig  

 først og fremmest om elinstallatørprøven, som direkte er  

 rettet mod arbejde som elinstallatør.
Herudover giver for tiden  

 eksamen som elingeniør eller som maskinmester også adgang til at  

 blive autoriseret.
Kravene til praktisk uddannelse varierer afhængig af  

 grunduddannelse og den type eksamen, der er tale om.
Disse bestemmelser vil  

 også fremover fremgå af en bekendtgørelse, idet  

 ændringer i uddannelserne vil føre til ændringer i  

 kravene.
Bekendtgørelsen vil således blive revurderet i  

 nær fremtid blandt andet set i lyset af den revision af de tekniske  

 uddannelser   herunder uddannelsen til elinstallatør   der i  

 øjeblikket foretages i Undervisningsministeriet.
 Der vil inden lovens ikrafttræden blive udarbejdet  

 ansøgningsskemaer til begge typer autorisationer.
Ad 6) De foreslåede bestemmelser om EU-borgeres adgang til  

 at opnå autorisation forudsætter udstedelsen af en  

 bekendtgørelse.
Bekendtgørelsen vil blive udformet  

 således, at den opfylder de krav, der fra Den Europæiske Unions  

 side stilles for at sikre, at personer eller virksomheder, der lovligt driver  

 elinstallatørvirksomhed i et andet medlemsland inden for Den  

 Europæiske Union eller i et land, hvormed Fællesskabet har  

 indgået aftale, kan opnå autorisation i Danmark.  

 Europa-Parlamentet og Rådet har netop vedtaget direktiv 99/42/EF af den  

 7. juni 1999 (EF-Tidende, 1999, nr.
L 201, side 77) om indførelse af  

 en ordning for anerkendelse af eksamensbeviser for de former for  

 erhvervsvirksomhed, der er omfattet af direktiverne om liberalisering og om  

 overgangsforanstaltninger, og til supplering af den generelle ordning for  

 anerkendelse af eksamensbeviser.
Direktivet skal være implementeret i  

 dansk ret inden den 31. juli 2001.
Ad 7) Lovforslaget indeholder regler om tilbagekaldelse af  

 autorisationen, der svarer til den gældende ordning, men som nu  

 også foreslås at omfatte virksomhedsautorisationen.
Reglerne om  

 domstolskontrol er også uændret.
Bestemmelserne er dog udvidet  

 til også at gælde det påbud om brug af  

 elinstallatør, der kan udstedes til virksomheder, som udfører  

 arbejder, der tidligere krævede autorisation.
Ad 8) Elektricitetsrådet kan efter lovforslaget dispensere  

 fra lovens bestemmelser.
Dette er også tilfældet i den  

 gældende lov, men Rådets dispensationsadgang er udvidet til  

 også at omfatte dispensation fra kravet om godkendte prøver, som  

 hidtil har ligget hos by- og boligministeren.
Baggrunden er, at der forventes  

 flere dispensationsansøgninger dels som følge af flere  

 udenlandske ansøgere og dels som følge af modulopbygningen af  

 de danske uddannelser, som vil medføre, at det løbende vil  

 være nødvendigt at tilpasse kravet om uddannelser, der kan  

 godkendes.
Ad 9) Forslaget indeholder som hidtil en strafferamme med  

 bøde for overtrædelse af bestemmelserne.
Høring Forslaget har været sendt til høring hos  

 Arbejdsministeriet, Amtsrådsforeningen i Danmark, Danske  

 Elværkers Forening (nu Danske Energiselskabers Forening), Dansk  

 Elforbund, Elbranchens Leverandørforening, Elektronikindustrien,  

 Elinstallatørernes Landsforening ELFO, Miljø- og  

 Energiministeriet, Erhvervsministeriet, Finansministeriet,  

 Forbrugerrådet, Forbrugerstyrelsen, Det Danske Handelskammer, Dansk  

 Industri, Frederiksberg Kommune, Justitsministeriet, Kommunernes  

 Landsforening, Københavns Kommune, Landbrugsrådet,  

 Statsministeriet og Teknisk Uddannelsesråds formand.
Økonomiske og administrative konsekvenser for det  

 offentlige Lovforslaget forventes at give statslige udgifter til  

 administration af autorisationsordningen.
Der vil være udgifter til at  

 opbygge et administrativt system til ordningen og der vil  

 efterfølgende være større udgifter til den løbende  

 administration.
På sigt forventes det, at de ekstra omkostninger til  

 den løbende administration bliver mindre.
Samlet vurderes lovforslaget  

 kun at have beskedne økonomiske og administrative konsekvenser for  

 staten på ca. 0,3 mill. kr. til opbygning af autorisationssystemet i  

 2000 og ca. 0,6 mill. kr. til dets løbende administration i  

 årene 2001-2003. Der er enighed med de kommunale parter om, at  

 lovforslaget ikke har nævneværdige økonomiske eller  

 administrative konsekvenser for amter og kommuner.
I det omfang, der i det  

 offentlige er ansat autoriserede elinstallatører, vil det have de  

 samme virkninger som for erhvervslivet.
Lovforslaget betyder endvidere, at der skal  

 indføres en stikprøvekontrol af virksomhedernes SKS-system.
Der  

 kan være begrænsede merudgifter forbundet med denne kontrol, men  

 det vil først være afklaret, når overvejelserne om den  

 præcise indretning af kontrolsystemet er bragt til ende i samarbejde  

 med elbranchen.
 De nævnte merudgifter vil blive afholdt indenfor de  

 eksisterende bevillinger.
Erhvervsøkonomiske konsekvenser Lovforslaget er tiltrådt af samtlige organisationer,  

 der er repræsenteret i Elektricitetsrådet.
Lovforslaget  

 skønnes kun at have begrænsede økonomiske og  

 administrative konsekvenser for de ca. 2.300 elinstallatører og  

 elselskaber og ca. 1.500 industrivirksomheder, der forventes at blive  

 berørt af lovforslaget.
De berørte virksomheder skal indsende en  

 ansøgning om virksomhedsautorisation og senere have  

 virksomhedsautorisationen såvel som den personlige autorisation  

 fornyet.
Derudover skal der opbygges et SKS-system.
Opbygningen af  

 SKS-systemet vil i en vis udstrækning ligge i forlængelse af det  

 arbejde, som virksomhederne i forvejen udfører for at sikre kvaliteten  

 af det udførte arbejde.
Det vil antageligt i en periode kræve en  

 administrativ merindsats af virksomhederne.
Da kravene til SKS-systemet endnu  

 ikke er formulerede, er det vanskeligt at anslå omfanget heraf.
Samlet  

 vurderer Elektricitetsrådet, at SKS-systemet vil sikre kvaliteten bedre  

 og med en mindre ressourceindsats end en alternativ løsning med en  

 standard ISO-godkendelse.
Lovforslagets erhvervsmæssige konsekvenser er blevet  

 vurderet af et fokuspanel bestående af 23  

 elinstallatørvirksomheder og elselskaber.
Virksomhederne har besvaret  

 spørgsmål om lovforslagets betydning for deres administrative  

 arbejdsbyrde.
Fokuspanelets konklusioner er behæftet med betydelig  

 usikkerhed, idet det naturligvis er vanskeligt at vurdere lovforslagets  

 reelle effekt, før alle detaljerede krav til SKS-systemet er  

 udarbejdet.
Desuden afhænger virksomhedernes arbejdsbyrde af i hvilket  

 omfang, de allerede har indført kvalitetsstyringssystemer.
Det  

 forventes derfor, at de fremtidige reelle meromkostninger for virksomhederne  

 bliver mindre, end det fremgår af fokuspanelets vurdering.
Af fokuspanelets vurderinger fremgår det, at 64 pct.  

 af virksomhederne forventer, at lovforslaget vil medføre  

 administrative engangsbyrder, på gennemsnitligt ca. 11 timer.
Samtidig  

 forventer 20 pct. af virksomhederne, at lovforslaget medfører et behov  

 for ekstern bistand på engangsbasis, på gennemsnitligt ca. 2  

 timer. 76 pct. af virksomhederne i fokuspanelet forventer desuden  

 løbende administrative byrder som følge af lovforslaget,  

 på gennmsnitligt ca. 42 timer årligt.
Endelig forventer 12 pct.  

 af virksomhederne et behov for løbende ekstern bistand som  

 følge af lovforslaget, uden dog at kunne skønne omfanget.
Administrative konsekvenser for borgerne Lovforslaget har ingen administrative konsekvenser for  

 borgerne.
De miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten Lovforslaget hjemler adgang til administrativt at  

 fastsætte bestemmelser om EU-borgeres adgang til at opnå  

 autorisation i Danmark.
Se i øvrigt under Ad 6).
Samlet vurdering af konsekvenser I nedenstående oversigt er kun medtaget den direkte  

 administration af autorisationerne Positive konsekvenser, mindre udgifter Negative konsekvenser, merudgifter Økonomiske konsekvenser for stat, kommuner og  

 amtskommuner Nej Udgiften til staten til administration i 2001, 2002 og 2003  

 skønnes at blive på ca. 0,6 mill. kr.
I år 2000 er der en  

 statslig udgift på ca. 0,3 mill. kr. til opbygning af  

 autorisationssystemet.
Udgifterne vil blive afholdt indenfor eksisterende  

 bevillinger.
Administrative konsekvenser for stat, kommuner og  

 amtskommuner Nej Den statslige administration forøges i begrænset  

 omfang fra og med år 2001.
Økonomiske konsekvenser for erhvervslivet Nej Udgifter i forbindelse med ansøgning om autorisation  

 samt udbygning og vedligeholdelse af SKS-systemet.
Administrative konsekvenser for erhvervslivet Fabrikation af skurvogne og præfabrikerede bygningsdele  

 vil ikke længere kræve autorisation.
Fabrikanten bliver ansvarlig  

 for det sikkerhedsmæssige.
Dette sikrer danske fabrikanter lige  

 konkurrencevilkår med udenlandske producenter.
Ansøgning om autorisation.
Opbygning og  

 vedligeholdelse af SKS-systemet.
Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget sikrer den nødvendige hjemmel til at  

 implementere bestemmelser om gensidig anerkendelse af  

 uddannelser.
Bemærkninger til de enkelte  

 bestemmelser Til § 1 Bestemmelsen, der angiver lovens formål er ny, idet  

 der ikke tidligere har været angivet et formål med loven.  

 Formålet er at sikre, at elektriske installationer  

 udføres sikkerhedsmæssigt korrekt.
Til § 2 Bestemmelsen omhandler gyldighedsområdet og svarer  

 til den nugældende lovs § 1 med følgende  

 ændringer:
Det hidtil anvendte ord  

 "brugerinstallationer" foreslås ændret til  

 "installationer". Herved er der sket en mindre udvidelse af  

 gyldighedsområdet, idet lovforslaget herefter også foreslås  

 at omfatte faste installationer andre steder end hos den egentlige  

 slutbruger.
Et eksempel vil være installationer i transformerrum hos  

 elselskaberne.
Den nugældende § 1, nr. 3 er blevet opdelt  

 på nr. 3 og nr. 4. Baggrunden for denne opdeling er, at i henhold til  

 lovforslagets § 3, stk. 3, må arbejder, der er omfattet af  

 nr. 4 udføres af brugere af elinstallationer, mens dette ikke  

 gælder for de arbejder, der er omfattet af nr. 3. Forskellen mellem nr.  

 3 og nr. 4 er, at nr. 3 omfatter den egentlige installation af systemet, mens  

 nr. 4 kun omfatter reparation og ændring af et system, der allerede er  

 installeret.
Der er i nr. 4 bl.a. tænkt på den styring, der  

 lægges ind i boliger til styring af bl.a. belysning, vaskemaskiner  

 o.l., dvs. de såkaldte smarthouse installationer.
Til § 3 Bestemmelsen svarer til den nugældende lovs § 2  

 med enkelte ændringer.
Bestemmelsen fastlægger, hvilke arbejder  

 der kræver autorisation, og på hvilke betingelser arbejder i  

 øvrigt kan udføres uden autorisation.
 Stk. 1 er uændret, idet bestemmelsen
fortsat anfører, at arbejder ved den faste installation  

 kræver autorisation.
I stk. 2 er der anført, at en række  

 opgaver ud over at udføres af autoriserede elinstallatører  

 også må udføres af virksomheder med en specialviden.
Det  

 drejer sig især om brugsgenstande og maskiner, der er sluttet til den  

 faste installation.
Bestemmelsen er ligesom stk. 1 uændret fra den  

 nuværende lov.
Det er således fortsat en forudsætning, at  

 de pågældende har det nødvendige kendskab til, hvorledes  

 arbejdet skal udføres.
Såvel virksomheden, der lader arbejdet  

 udføre, som personen, der faktisk udfører arbejdet, vil  

 være ansvarlig for, at den pågældende medarbejder har den  

 nødvendige viden.
Stk. 3 foreslås udvidet i forhold til den  

 gældende lovs § 2, stk. 3. Den nuværende bestemmelse  

 omfatter adgangen til for enhver bruger af elinstallationer til at udskifte  

 almindelige afbrydere og stikkontakter uden jordbøsning samt  

 opsætte og nedtage lamper i boligen.
Det foreslås at udvide  

 området for simple installationsarbejder, dvs. ikke  

 autorisationskrævende arbejder, som enhver bruger af elinstallationer  

 selv må foretage i boligen.
Bestemmelsen foreslås udvidet,  

 således at enhver bruger lovligt også kan udskifte stikkontakter  

 med jordbøsning.
Udvidelsen forudsætter dog, at installationen  

 er beskyttet af et HFI/HPFI relæ. Udvidelse af området for ikke  

 autorisationskrævende arbejder foreslås som anført under  

 bemærkningerne til § 2 også at omfatte ændringer af de  

 såkaldte smarthouse installationer, hvor ændringer sker ved at  

 omlægge styringen på et edb-program.
For at sikre, at den  

 pågældende bruger har det nødvendige kendskab til, hvordan  

 disse arbejder skal udføres, vil Elektricitetsrådet sørge  

 for, at der i forbindelse med lovens ikrafttræden udsendes  

 informationsmateriale om, hvorledes f.eks. udskiftning af stikkontakter med  

 og uden jord udføres korrekt.
Muligheden for brugeren af  

 elinstallationen tager dog ikke sigte på at kunne drive  

 erhvervsvirksomhed på området, men er alene møntet  

 på arbejder, der udføres af brugeren selv eller for andre som  

 vennetjenester o.l.
Det er i den forbindelse fortsat den enkelte bruger, der  

 er ansvarlig for egne installationer.
Stk. 4 er nyt.
Det foreslås at sikre, at  

 tavlefabrikanter får mulighed for at arbejde på  

 installationstavler, selvom de ikke har en autoriseret elinstallatør i  

 deres virksomhed.
Samtidig begrænser bestemmelsen muligheden for, at  

 andre end autoriserede elinstallatører og tavlefabrikanter arbejder  

 på tavleanlæggene.
Formålet med at begrænse arbejdet  

 på tavlerne til disse faggrupper er dels, at der sker mange  

 forbrændingsulykker ved arbejde på tavler, dels at disse ulykker  

 får stadig større konsekvenser på grund af, at tavlerne  

 bliver stadig kraftigere.
Begrænsningen gælder kun den egentlige  

 installationstavle, men derimod ikke styretavler til maskiner.
Disse tavler  

 er omfattet af stk. 2, således at virksomheder, der  

 erhvervsmæssigt beskæftiger sig med reparation og vedligeholdelse  

 af disse, er berettiget til at arbejde på disse tavler uden  

 autorisation.
Hvis de to tavletyper er sammenbygget, kan maskinfirmaet dog  

 kun gribe ind i maskintavlen, såfremt den er afskærmet fra  

 installationstavlens felter.
Stk. 5 er nyt.
Baggrunden for bestemmelsen er  

 udviklingen indenfor EU.
Stadig flere genstande som traditionelt er blevet  

 opfattet som bygninger o.l. med egentlig faste installationer, der  

 krævede autorisation, bliver i dag fremstillet på fabrik og  

 importeres færdige.
Eksempler på sådanne store  

 brugsgenstande er almindelige flytbare skurvogne, containere,  

 pølsevogne og biblioteksbusser.
I en række lande kræver  

 det ikke autorisation at indlægge elinstallationen i disse genstande.  

 Det forekommer derfor rimeligt, at danske virksomheder, der fremstiller  

 tilsvarende genstande enten til brug i Danmark eller til eksport ligeledes  

 får mulighed herfor, uden at der kræves autorisation.
De tekniske  

 krav til installationen skal dog stadig opfyldes, og det er derfor  

 fabrikanten, der har ansvaret for, at de relevante tekniske bestemmelser  

 bliver opfyldt, selvom der er tale om installationsbestemmelser og ikke  

 bestemmelser for elektrisk materiel.
Bestemmelsen skal dog sikre, at hvis der  

 er tale om pavilloner eller skurvogne, der træder i stedet for  

 egentlige faste bygninger, skal installationerne i disse udføres af  

 autoriserede elinstallatører.
Der tænkes på pavillon  

 byggerier f.eks. ved skoler eller andre institutioner, som opføres  

 således, at de kan flyttes, men som skal fungere som midlertidige  

 udvidelser i nogle år.
Med hensyn til skurvogne er der tænkt  

 på den situation, der f.eks. forelå i forbindelse med byggeriet  

 af Storebæltsforbindelsen.
I den forbindelse blev der opbygget en hel  

 skurby, som både indeholdt kontorer, arbejdsskure o.l., men også  

 boligafdelinger, hvor arbejderne på brobyggeriet var indkvarteret.
En  

 stor del af disse skurvogne (containere) var i brug i ca. 5 år.
Da  

 installationerne i denne type skurvogne træder i stedet for almindeligt  

 bolig- og kontorbyggeri, foreslås det, at disse udføres af  

 autoriserede elinstallatører.
Stk. 6 er ligeledes nyt.
Formålet med  

 bestemmelsen er, at der ikke indføres hindringer for nye byggemetoder  

 i det omfang, det er sikkerhedsmæssigt forsvarligt, men at  

 installationer i bygningsdele kan fremstilles fabriksmæssigt uden brug  

 af autoriseret elinstallatør.
Sådanne bygningselementer vil  

 antagelig få stadig større betydning, ikke mindst indenfor  

 byfornyelsesområdet.
Eksempler på dette kan være  

 præfabrikerede badeværelser, eller præfabrikerede  

 tekniksøjler ved renovering af gamle bygninger.
Alle tekniske krav i  

 henhold til Stærkstrømsbekendtgørelsen skal dog stadig  

 være opfyldt, men det bliver fabrikanten af de pågældende  

 bygningsdele, der bliver ansvarlig for at dette sker.
Stk. 7 indeholder en bemyndigelse for by- og  

 boligministeren til at fastsætte bestemmelser om  

 anvendelsesområdet for stk. 5-6 samt om oplysningspligt for  

 forhandlere af elektrisk materiel, der kun må anvendes af  

 elinstallatører, hvis det anvendes til faste elinstallationer.
Dette  

 sidste punkt svarer til den nugældende lovs § 2, stk. 4. Der  

 er under bemærkningerne til stk. 5-6 redegjort for hvilke  

 brugsgenstande og bygningselementer, der er tænkt på.
Den  

 tekniske udvikling betyder imidlertid, at der sandsynligvis løbende  

 skal ske en tilpasning på dette område.
Til § 4 Bestemmelsen fastlægger kompetencen til at udstede  

 autorisationer og hjemmelen til at udstede administrative bestemmelser for  

 virksomheden som autoriseret elinstallatør.
Bestemmelsens stk. 1  

 svarer til den nugældende lovs § 3, hvorefter autorisationerne  

 udstedes af Elektricitetsrådet.
Stk. 2-4 er nye bestemmelser.
Begrundelsen for de nye  

 bestemmelser i stk. 2 er i det væsentlige, at der nu kræves  

 to former for autorisation, den personlige autorisation og  

 virksomhedsautorisationen.
De to autorisationer er tæt forbundne, idet  

 det er en betingelse for at få udstedt en virksomhedsautorisation, at  

 der i virksomheden er ansat en person med personlig autorisation.
På  

 den anden side er det ligeledes en forudsætning for den personlige  

 autorisation, at der foreligger en virksomhedsautorisation, således at  

 kravene til SKS-systemet også opfyldes, selvom autorisationen kun  

 omfatter den autoriserede elinstallatør.
Betingelserne for at  

 opnå de to typer autorisationer fremgår af forslagets § 5.  

 Der henvises til bemærkningerne hertil.
Den nære sammenhæng  

 mellem de to autorisationstyper betyder også, at såfremt den ene  

 autorisation bortfalder, vil den anden også bortfalde.
Der vil dog  

 kunne udstedes nye autorisationer igen, så snart vilkårene  

 på ny er opfyldt.
Hvis en personlig autorisation bortfalder fordi  

 virksomheden lukker og begge autorisationer derfor bortfalder, vil der f.eks.  

 kunne udstedes ny personlig autorisation, når der er etableret et nyt  

 ansættelsesforhold til en anden virksomhed.
I stk. 3 foreslås en generel  

 tidsbegrænsning på 5 år.
Baggrunden er behovet for
at sikre, at især SKS-systemet og den personligt autoriseredes  

 placering i organisationen følger med virksomhedens udvikling.
Det er  

 desuden meget vigtigt, at ordningen kan sikre, at den autoriserede  

 løbende deltager i efteruddannelse, således at den tekniske  

 viden opdateres.
Samtidig giver tidsbegrænsningen en helt  

 nødvendig opfølgning på autorisationsforholdene, idet det  

 har vist sig meget vanskeligt at sikre, at Elektricitetsrådet bliver  

 orienteret om ændringer i virksomheden, herunder også den  

 autoriseredes fortsatte tilknytning til virksomheden.
Den foreslåede  

 tidsbegrænsning betyder desuden en mulighed for at lukke  

 autorisationer, der ikke længere er virksomme.
Bestemmelsen i stk. 4 om begrænsninger i  

 autorisationen skyldes, at der har vist sig et behov for at kunne udstede  

 begrænsede autorisationer.
Dette behov skyldes bl.a., at  

 elinstallatører fra et andet EU-land ofte kun har behov for  

 autorisationen til et enkeltstående arbejde eller en vis periode.
Der  

 kan også være behov for de andre former for begrænsninger,  

 f.eks. begrænsningen til en bestemt lokalitet o.l.
Til § 5 Bestemmelsen omhandler i stk. 1 betingelserne for  

 opnåelse af en personlig autorisation og svarer til den  

 nugældende lovs § 4. Det foreslås, at bestemmelsen i nr. 5,  

 ikke finder anvendelse ved bagatelovertrædelser.
Der foreslås  

 indføjet et krav om tilknytning til en virksomhed, som har en  

 virksomhedsautorisation.
Som nævnt under § 4 skyldes dette krav  

 den nære sammenhæng mellem de to autorisationer og sikkerheden  

 for, at der i alle tilfælde er indført et SKS-system.
Bestemmelsen i stk. 2 er ny og omhandler  

 betingelserne for opnåelse af en virksomhedsautorisation.
De  

 væsentligste betingelser er nævnt i nr. 1 og nr. 2 om  

 tilknytningen af en personligt autoriseret elinstallatør og  

 etableringen af et sikkerhedskvalitetsstyringssystem, der er tilpasset  

 virksomhedens kompleksitet, således at kravene bliver større, jo  

 mere kompleks virksomheden er.
Derudover vil også virksomheden -  

 ligesom den personligt autoriserede - skulle opfylde kravene om ikke at  

 være under konkursbehandling eller straffet for overtrædelse af  

 ellovgivningen indenfor de sidste 3 år.
Dette er et væsentligt  

 krav, idet der vil være tale om en sikkerhedsrisiko, når der  

 foreligger tidligere overtrædelser af sikkerhedskravene.
Det  

 foreslås, at bestemmelsen i stk. 1, nr. 5, ikke finder anvendelse ved  

 bagatelovertrædelser.
Bestemmelsen findes også i den  

 nugældende ordning.
Der er mulighed for, at Elektricitetsrådet  

 kan vurdere den/de tidligere overtrædelsers alvor, idet bestemmelsen  

 betyder, at ansøgeren ikke har et retskrav på autorisation.  

 Bestemmelsen forhindrer derimod ikke, at der i en konkret situation udstedes  

 en autorisation.
Virksomheden skal endvidere som hidtil have fast  

 forretningssted med telefon.
 Det foreslås, at der ikke kan ske afvisning af en  

 ansøgning om henholdsvis en personlig autorisation eller en  

 virksomhedsautorisation, hvis der ikke er søgt om begge autorisationer  

 samtidigt, jf. stk. 1, nr. 7, og stk. 2, nr. 1.
Til § 6 Bestemmelsen omhandler muligheden for at få  

 dispensation fra kravene i § 5 og svarer til den nugældende lovs  

 § 4, stk. 3. Kompetencen til at bevilge dispensation fra kravet om  

 prøve, som nu ligger hos by- og boligministeren, foreslås dog  

 overført til Elektricitetsrådet, som allerede i den  

 nuværende lov har den øvrige dispensationskompetence.
Endvidere  

 angår bestemmelsen nu både kravene for opnåelse af den  

 personlige autorisation og kravene for opnåelse af  

 virksomhedsautorisationen.
Dispensation vil især være aktuel i  

 tilfælde, hvor ansøgeren ikke har bestået en af de  

 godkendte prøver, men har en uddannelse, der kan sidestilles med en af  

 disse, eller ansøgeren er under konkursbehandling, men skal  

 ansættes i en virksomhed, hvor hans personlige økonomiske  

 forhold er uden betydning, Også fravigelse af kravet om 1 års  

 praksis indenfor de sidste 5 år kan give anledning til dispensation,  

 hvis den nødvendige praksis f.eks. ligger tæt på de 5  

 år.
Stk. 2 indeholder en bemyndigelse for ministeren til  

 at fastsætte en række nærmere vilkår, der skal  

 gælde for autorisationerne.
Bestemmelserne skal fastlægges efter  

 forhandling med branchens organisationer og Elektricitetsrådet.  

 Bestemmelsen svarer til de nuværende bestemmelser i § 3,  

 stk. 2 og § 4, stk. 2 og stk. 4, og indebærer, at  

 der kan fastsættes fælles regler for udstedelser af fuldmagter,  

 tilmelding af arbejder til elselskaberne og praktiske forhold omkring  

 ansøgning om autorisation.
Sådanne bestemmelser er i dag  

 indeholdt i 2 bekendtgørelser, jf.
By- Boligministeriets  

 bekendtgørelser nr. 494 af 5. juli 1989 om  

 elinstallatørvirksomhed og nr. 495 af 5. juli 1989 om autorisation af  

 elinstallatører.
Bestemmelsen indeholder desuden hjemmel til at  

 implementere EF-bestemmelser om gensidig anerkendelse af uddannelser.
Til § 7 Bestemmelsen fastlægger de grunde, der vil  

 kunne føre til et afslag, uanset at ansøgeren opfylder kravene  

 i § 5. Bestemmelsen er en videreførelse af den nugældende  

 lovs § 5. Bestemmelsen omfatter dog nu både den personlige  

 autorisation og virksomhedsautorisationen.
 Det foreslås præciseret i stk. 2, at  

 spørgsmålet om, hvorvidt det udviste forhold er til hinder for  

 opnåelse af autorisation, skal indbringes for domstolene hvis det  

 begæres enten af den, der har fået afslag på  

 ansøgning om autorisation, eller af Elektricitetsrådet.
 Stk. 3 er en videreførelse af bestemmelsen i  

 den nugældende lovs § 5, stk. 2, hvorefter afslag kan  

 indbringes for by- og boligministeren.
Til § 8 Bestemmelsen fastslår i stk. 1, i hvilke  

 situationer den personlige autorisation automatisk bortfalder.
Der er tale om  

 en videreførelse af den nuværende lovs § 6, dog  

 således at den situation, at den autoriserede forlader sin stilling nu  

 udtrykkeligt foreslås nævnt.
Som en konsekvens af  

 indførelsen af kravet om virksomhedsautorisation, foreslås  

 ligeledes anført, at bortfald af virksomhedsautorisationen vil  

 føre til bortfald af den personlige autorisation.
Om denne  

 sammenhæng imellem de to autorisationer henvises til  

 bemærkningerne til § 4.
Stk. 2 fastslår i hvilke tilfælde  

 virksomhedsautorisationen automatisk bortfalder.
Det foreslås  

 således, at virksomhedsautorisationen bortfalder i tilfælde af  

 den personlige autorisations bortfald eller i tilfælde af, at  

 virksomheden går konkurs.
Derimod bortfalder virksomhedsautorisationen  

 ikke, såfremt virksomheden går i betalingsstandsning.
I  

 tilfælde af den personlige autorisations bortfald vil der dog  

 være mulighed for at søge tilladelse til at fortsætte  

 arbejdet, jf. stk. 3.
Stk. 3. omhandler en virksomheds  

 mulighed for at fortsætte driften som autoriseret  

 elinstallatørvirksomhed i tilfælde af, at den personlige  

 autorisation bortfalder.
Virksomheden har således mulighed for,  

 efter ansøgning herom, at få en dispensation til at  

 fortsætte sin virksomhed for herved at kunne søge efter en ny  

 installatør eller få afsluttet igangværende arbejder.  

 Denne bestemmelse viderefører også principperne i den  

 nugældende lovs § 6. Bestemmelsen foreslås dog udvidet  

 således, at installatørens fratrædelse af sin stilling, nu  

 foreslås at kunne danne grundlag for en dispensation.
Bestemmelsen  

 foreslås endvidere udvidet, således at en kortvarig dispensation  

 i op til 3 måneder ikke normalt behøver at omfatte en aftale om  

 tilsyn med en anden autoriseret elinstallatør, således at  

 virksomheden har en reel mulighed for at få tid til at ansætte en  

 ny autoriseret elinstallatør.
En så kortvarig periode vil  

 normalt ikke give anledning til sikkerhedsmæssige problemer.
En aftale  

 om tilsyn vil derimod være et krav, såfremt perioden  

 strækker sig ud over 3 måneder.
Bestemmelsen nævner  

 udtrykkeligt dispensation i tilfælde af den personlige autorisations  

 ophør.
Det vil derimod ikke være muligt at få dispensation  

 i tilfælde af, at det er virksomhedsautorisationen, der bortfalder.
Til § 9 Bestemmelsen omhandler i stk. 1 muligheden for at  

 tilbagekalde en autorisation og svarer til den nugældende lovs  

 § 9, stk. 1-2, dog således at kompetencen til at tilbagekalde  

 en autorisation som følge af forfalden gæld til det offentlige,  

 der nu ligger hos by- og boligministeren, efter forslaget vil komme til at  

 ligge hos Elektricitetsrådet.
Det foreslås endvidere, at det  

 direkte fremgår af bestemmelsen, at i tilfælde, hvor  

 betingelserne for udstedelse af autorisationen ikke længere er til  

 stede, samt tilfælde, hvor det konstateres, at der i forbindelse med  

 ansøgningen blev afgivet urigtige oplysninger, der førte til  

 udstedelsen, kan autorisationen også tilbagekaldes.
Herved er alle  

 muligheder, hvor det i et konkret tilfælde kan skønnes rimeligt  

 at tilbagekalde en autorisation, søgt nævnt direkte i  

 bestemmelsen.
Muligheden for tilbagekaldelse vedrører endvidere nu  

 både den personlige autorisation og virksomhedsautorisationen.
 Stk. 2-3 der drejer sig om perioden for en  

 tilbagekaldelse, og om at afgørelsen ikke kan indbringes for anden  

 administrativ myndighed, er videreført fra den nugældende lovs  

 § 9, stk. 3-4. Dog er muligheden for tilbagekaldelse på  

 ubestemt tid bortfaldet, idet det af retssikkerhedsmæssige grunde  

 overfor elinstallatøren ikke synes rimeligt at opretholde denne  

 mulighed.
Stk. 4 er en ny bestemmelse.
Baggrunden for  

 bestemmelsen er, at området hvor virksomheder, der ikke har  

 autorisation som elinstallatør, kan udføre  

 installationsarbejder, er væsentlig udvidet.
Der henvises til  

 bemærkningerne til § 3. Hvis disse virksomheder i stort omfang  

 overtræder de tekniske bestemmelser, må der være en  

 mulighed for at fratage dem retten til at udføre sådanne  

 arbejder.
Det svarer til den mulighed, der er for at fratage den autoriserede  

 virksomhed autorisationen.
Det fremgår endeligt, at bestemmelserne i  

 stk. 2-3 om perioden for tilbagekaldelse af en autorisation, og om at  

 afgørelsen ikke kan indbringes for anden administrativ myndighed,  

 finder tilsvarende anvendelse.
Til § 10 Bestemmelsen omfatter reglerne om domstolskontrol med  

 tilbagekaldelse af autorisationer.
Bestemmelsen svarer til den  

 nugældende lovs § 10, men foreslås nu at omfatte både  

 den personlige autorisation og virksomhedsautorisationen.
Bestemmelsen  

 foreslås også at omfatte påbud til virksomheder om ikke at  

 arbejde uden autoriseret elinstallatør.
Der henvises til  

 bemærkningerne til § 9, stk. 4.
Til § 11 Bestemmelsen hjemler mulighed for at ophæve et  

 påbud eller en tilbagekaldelse af en autorisation.
Bestemmelsen svarer  

 til den nugældende lovs § 11, dog således at området  

 er udvidet til også at omfatte virksomhedsautorisationen og  

 påbuddet om at benytte autoriseret elinstallatør.
Der henvises  

 til bemærkningerne til § 9, stk. 4. Det foreslås, at  

 Elektricitetsrådet fortsat af egen drift vil kunne ophæve et  

 påbud eller en tilbagekaldelse af en autorisation, såfremt  

 Elektricitetsrådet finder grundlag herfor.
Til § 12 Bestemmelsen fastslår, at Elektricitetsrådet  

 skal føre et register over alle autoriserede  

 elinstallatører.
Af stk. 2 fremgår det, at det er forbudt,  

 uberettiget at foregive at være autoriseret.
Bestemmelsen er en  

 videreførelse af den nugældende ordning, der er fastlagt i  

 lovens § 13. Bestemmelsen vil omfatte både virksomheder og  

 personer med autorisation.
Til § 13 Bestemmelsen i stk. 1 vedrører elselskabernes  

 pligt til at kontrollere de autoriserede og er en videreførelse af den  

 nugældende lovs § 8, stk. 1.
 I stk. 2 er omtalt pligten til indberetning til  

 Elektricitetsrådet om konstaterede overtrædelser af reglerne, der  

 er en videreførelse af den nugældende lovs § 8,  

 stk. 2. Betegnelsen elselskaberne er valgt som et neutralt udtryk.
Til § 14 Bestemmelsen vedrører i stk. 1  

 Elektricitetsrådets adgang til offentlig og privat ejendom uden  

 forudgående retskendelse og svarer til den nugældende lovs  

 § 14, stk. 1. Området for adgangen foreslås dog udvidet  

 til også at omfatte tilsyn med virksomhedens  

 sikkerhedskvalitetsstyringssystem til kontrol af, om reglerne for  

 opretholdelse af virksomhedsautorisationen overholdes.
Det er  

 nødvendigt at opretholde denne bestemmelse, idet den giver  

 Elektricitetsrådet mulighed for at gribe ind i tilfælde, hvor der  

 er mistanke om situationer, hvor der kan være livsfarlige elektriske  

 installationer, eller elinstallationer, der indebærer brandfare.  

 Bestemmelsen vil som hidtil blive administreret restriktivt, således at  

 den kun benyttes i meget få situationer.
 Stk. 2 om politiets bistand er en  

 videreførelse af den nugældende lovs § 14, stk. 2. Det  

 foreslås dog præciseret, at der ikke skal fastsættes  

 særlige regler herfor.
 Bestemmelsen vil alene kunne anvendes med henblik på  

 afværgelse af fare m.v. og kan i overensstemmelse med almindelige  

 principper ikke anvendes med henblik på efterforskning af formodet  

 strafbart forhold.
 Der foreslås endvidere indsat et nyt stk. 3,  

 hvorefter Elektricitetsrådet kan kræve at få alle  

 nødvendige oplysninger til brug for kontrol af virksomhedens arbejder.  

 Denne bestemmelse er indsat for derved at give Elektricitetsrådet  

 mulighed for også at undersøge de arbejder, der ikke er omfattet  

 af reglerne om tilmelding- og anmeldelsespligt, og som derfor ikke på  

 forhånd kan udpeges.
 For så vidt angår arbejder, der er omfattet af  

 loven, men som ikke kræver autorisation findes der en tilsvarende  

 bestemmelse i lov nr. 251 af 6. maj 1993, om elektriske  

 stærkstrømsanlæg og elektrisk materiel, § 13.  

 stk. 2.
Til § 15 Bestemmelsen hjemler i stk. 1-3 straf for  

 overtrædelse af reglerne i loven og er en videreførelse af den  

 nugældende lovs § 15, stk. 1-3.
Stk. 1 foreslås dog udvidet med nr. 3 og nr.  

 5., der er konsekvenser af bestemmelserne i §§ 9 og 14 om henholdsvis  

 mulighed for at pålægge visse virksomheder at benytte autoriseret  

 elinstallatør samt Elektricitetsrådets ret til at få alle  

 oplysninger til kontrol af en elinstallatørvirksomheds  

 installationsarbejder.
Der henvises til bemærkningerne til disse  

 bestemmelser.
Endvidere er formuleringen i stk. 3 ændret.  

 Baggrunden for denne ændring er, at der ved lov nr. 474 af 12. juni  

 1996 om ændring af straffeloven er gennemført generelle  

 bestemmelser om strafansvar for juridiske personer (kollektivt ansvar). Ved  

 vedtagelsen af den omtalte lov var det forudsat, at der så vidt muligt  

 bliver gennemført ensartede regler på dette område i  

 særlovgivningen.
Den ændrede formulering er en konsekvens af de  

 nævnte ændringer i straffeloven.
Til § 16 Bestemmelsen fastsætter i stk. 1  

 ikrafttrædelsestidspunktet for lovforslaget samt ophævelse af den  

 nugældende lov.
 I stk. 2 er foreslået en overgangsbestemmelse  

 for de autorisationer, der er udstedt efter den nugældende lov.
 Baggrunden for forslaget om efter overgangsordningen i  

 stk. 2 at lade de gældende autorisationer, der er udstedt efter den  

 nugældende lov, udskifte med nye autorisationer, er hensynet til  

 elsikkerheden.
Det foreslås derfor, at disse autorisationer bevarer  

 deres gyldighed med de begrænsninger, der er fastsat i de enkelte  

 autorisationer, indtil Elektricitetsrådet med 6 måneders varsel  

 har krævet disse udskiftet.
Herefter skal autorisationerne være  

 erstattet af nye personlige autorisationer og virksomhedsautorisationer efter  

 lovforslagets §§ 4 og 5.
Bestemmelsen indebærer derfor, at alle der i dag har  

 en autorisation, har ret til at få denne fornyet med en ny  

 tidsbegrænset personlig autorisation.
Samtidig hermed skal de på  

 lige fod med dem, der bliver autoriseret efter 1. januar 2001, opfylde de nye  

 krav til opnåelse af en virksomhedsautorisation.
 Krav om fornyelse af en autorisation kan tidligst  

 fremsættes fra 1. juli 2001 med virkning fra 1. januar 2002.
Til § 17 Bestemmelsen vedrører lovens territoriale  

 gyldighed, og fastslår Færøernes og Grønlands  

 fritagelse som det er tilfældet i den nugældende lovs  

 § 18.
