Nr LSF 92 Forslag til Lov om ændring af lov om offentlighed i forvaltningen og  

 forvaltningsloven (Aktindsigt i EF-sager) Fremsat af justitsministeren (Engell) den 29. januar 1991 Vedtaget ved tredjebehandling den 23. maj 1991 Lov nr. 347 af 06/06/1991 § 1 I lov nr. 572 af 19. december 1985 om offentlighed i forvaltningen  

 foretages følgende ændringer:
 1. § 10, nr. 3, ophæves.
 Nr. 4-6 bliver herefter nr. 3-5.
 2. I § 11, stk. 1, ændres »§ 10, nr. 1-5« til:  

 »§ 10, nr. 1-4«.
§ 2 I forvaltningsloven, lov nr. 571 af 19. december 1985, foretages følgende  

 ændring:
 § 14, stk. 1, nr. 3, ophæves.
 Nr. 4 bliver herefter nr. 3.
§ 3 Stk. 1. Loven træder i kraft den 1. juli 1991.
 Stk. 2. Loven gælder for dokumenter, der udarbejdes efter lovens  

 ikrafttræden.
Oprindeligt fremsat forslag § 1 I lov nr. 572 af 19. december 1985 om offentlighed i forvaltningen  

 foretages følgende ændringer:
 1. § 10, nr. 3, ophæves.
 Nr. 4-6 bliver herefter nr. 3-5.
 2. I § 11, stk. 1, ændres »§ 10, nr. 1-5« til:  

 »§ 10, nr. 1-4«.
§ 2 I forvaltningsloven, lov nr. 571 af 19. december 1985, foretages følgende  

 ændring:
 1. § 14, stk. 1, nr. 3, ophæves.
 Nr. 4 bliver herefter nr. 3.
§ 3 Loven træder i kraft den 1. juli 1991.
Bemærkninger til lovforslaget Almindelige bemærkninger 1. Lovforslaget har til formål at opfylde pkt. 1 i folketingsbeslutning  

 af 17. maj 1990 om offentlighed i EF-anliggender (B 3). I  

 folketingsbeslutningen pålægges regeringen blandt andet at fremsætte et  

 lovforslag, hvorefter de generelle undtagelser i lov om offentlighed i  

 forvaltningen (§ 10, nr. 3) og i forvaltningsloven (§ 14, stk. 1, nr. 3) om  

 aktindsigt i EF-sager, ophæves.
2. Forslaget til folketingsbeslutning er fremsat den 10. oktober 1989 af  

 medlemmer af Socialistisk Folkeparti (Beslutningsforslag nr.
B 3, Folketinget  

 1989-90). 1. behandlingen af forslaget er gengivet i Folketingstidende  

 1989/90, Folketingets Forhandlinger, sp. 2628 ff.
Markedsudvalget afgav  

 betænkning over forslaget den 27. april 1990. 2. behandlingen er gengivet  

 a.st., sp. 9044 ff.
Efter 2. behandlingen blev standset og forslaget henvist  

 til fornyet udvalgsbehandling, afgav Markedsudvalget den 4. maj 1990 en  

 tilføjelse til betænkningen.
Fortsættelsen af 2. behandlingen er gengivet  

 a.st., sp. 9716 ff.
 Ved lovforslaget, der er udarbejdet i overensstemmelse med pkt. 1 i  

 folketingsbeslutningen, ophæves de to enslydende bestemmelser i  

 offentlighedslovens § 10, nr. 3, og forvaltningslovens § 14, stk. 1, nr. 3.  

 Efter disse bestemmelser har en myndighed ikke pligt til at give aktindsigt i  

 »dokumenter, der udarbejdes i forbindelse med behandlingen af forslag  

 til EF-vedtagelser eller som vedrører spørgsmål om fortolkningen eller  

 opfyldelsen af fællesskabsretlige regler«.
3. Under Markedsudvalgets behandling af beslutningsforslaget anmodede  

 udvalget Justitsministeriet om et notat om de fortolkningsproblemer  

 offentlighedslovens § 10, nr. 3, har givet anledning til, jf. spørgsmål nr. 6  

 af 5. januar 1990 (MKU B 3 - bilag 3). Justitsministeriet fremsendte i den  

 anledning den 9. februar 1990 et notat om offentlighed i EF-anliggender til  

 Markedsudvalget, jf.
MKU B 3 - bilag 5. Justitsministeriets notat er optrykt  

 som bilag til dette lovforslag.
Som det fremgår af notatet, omfatter den almindelige adgang til aktindsigt  

 efter offentlighedslovens § 4, stk. 1, også dokumenter om EF-spørgsmål, når  

 dokumenterne findes i sager hos danske forvaltningsmyndigheder.
Adgangen til  

 aktindsigt er ikke undtagelsesfri.
Justitsministeriets notat indeholder en  

 gennemgang af de bestemmelser i offentlighedsloven, der særligt kan komme på  

 tale, når det skal overvejes, om der er grundlag for at undtage bestemte  

 dokumenter eller oplysninger om EF-spørgsmål fra aktindsigt.
Formålet med bestemmelserne i offentlighedslovens § 10, nr. 3, og  

forvaltningslovens § 14, stk. 1, nr. 3, er at sikre rimelige  

 arbejdsvilkår for det tværministerielle samarbejde, der blandt andet  

 forbereder den danske holdning i forhandlinger om EF-vedtagelser.  

 Bestemmelserne tilsigter, sammen med bestemmelserne i offentlighedslovens §  

 10, nr. 4, og forvaltningslovens § 14, stk. 1, nr. 2, om  

 sekretariatsvirksomhed, at dække det behov, som mere generelt blev  

 konstateret under offentlighedsloven af 1970 for at beskytte det samarbejde,  

 som foregår mellem ministerierne som led i regeringens interne  

 beslutningsproces.
Behovet udsprang af, at udveksling af arbejdsdokumenter  

 (notater, mødereferater og lignende) mellem forskellige myndigheder efter  

 praksis medførte, at undtagelsesbestemmelsen for internt arbejdsmateriale  

 ikke længere kunne finde anvendelse.
Notater med ministeriernes interne og  

 ofte helt foreløbige overvejelser om, hvordan en sag eller et spørgsmål kan  

 behandles og løses, var derfor som udgangspunkt undergivet aktindsigt, når de  

 blev videregivet til nogen uden for det ministerium, der havde udarbejdet  

 papiret.
Med hensyn til dokumenter om EF-forhold var behovet dog ikke stort,  

 idet sådanne dokumenter og andre dokumenter om udenrigspolitiske og  

 udenrigsøkonomiske forhold allerede efter bestemmelsen i 1970-lovens § 5, nr.  

 6 generelt var undtaget fra aktindsigt.
Siden offentlighedsloven fra 1970 har der udviklet sig helt nye  

 samarbejdsformer mellem ministerierne, som skal sikre, at sager med et  

 indhold, som berører flere ministeriers forretningsområde, undergives en  

 grundig, samlet behandling.
Bestemmelserne i § 10, nr. 3, og § 14, stk. 1,  

 nr. 3, er et forsøg på inden for et klart afgrænset område (EF-samarbejdet)  

 at tilpasse offentlighedslovens regler til disse nye samarbejdsformer.
 Bestemmelserne skal også ses på baggrund af den tidligere mere generelle  

 adgang til at undtage dokumenter om udenrigsforhold.
 Offentlighedsudvalget foreslog adgangen til aktindsigt på dette område  

udvidet således, at den form for dokumenter ikke skulle kunne  

 undtages generelt, men kun for så vidt angik de oplysninger i  

 dokumenterne, hvor en undtagelse konkret kunne være nødvendig til beskyttelse  

 af væsentlige hensyn til rigets udenrigspolitiske eller udenrigsøkonomiske  

 interesser.
Samtidig foreslog udvalget adgangen til aktindsigt i myndighedernes  

 interne arbejdsdokumenter væsentligt begrænset.
Udvalget fandt, at  

 udviklingen i myndighedernes samarbejdsformer (herunder det tværministerielle  

 samarbejde) begrundede, at myndighedernes interne arbejdsdokumenter (herunder  

 notater) ikke burde miste deres interne karakter, blot fordi de blev  

 videregivet til andre myndigheder som led i et internt præget samarbejde.
 Den foreslåede udvidelse af adgangen til aktindsigt i dokumenter om  

 udenrigspolitiske forhold og den foreslåede begrænsning af adgangen til  

 aktindsigt i interne arbejdsdokumenter, som er videregivet fra et ministerium  

 til et andet, ville samlet føre til, at der efter offentlighedsudvalgets  

 forslag, som hidtil skulle være en generel adgang til at undtage dokumenter  

 vedrørende udenrigspolitiske og udenrigsøkonomiske forhold fra aktindsigt,  

 når dokumenterne var udarbejdet som led i myndighedernes internt prægede  

 samarbejde om behandlingen af forslag til EF-vedtagelser eller spørgsmål om  

 fortolkningen eller opfyldelsen af EF-regler.
 Med henblik på at begrænse brugen af den af udvalget foreslåede mere  

 generelt udformede regel om adgang til at undtage videregivne interne  

 arbejdsdokumenter fra aktindsigt, blev de særlige regler i  

 offentlighedslovens § 10, nr. 3 og 4, og forvaltningslovens § 14, stk. 1, nr.  

 2 og 3, indsat i de forslag til nye offentlighedsregler, som  

 Justitsministeriet udarbejdede på grundlag af offentlighedsudvalgets  

 lovudkast.
Det er på baggrund af det anførte derfor ikke rigtigt, når det i  

 bemærkningerne til beslutningsforslaget (B 3) anføres, at  

 offentlighedsudvalget ikke anså dokumenter, som udveksles mellem  

 ministerierne i forbindelse med den danske EF-beslutningsproces som generelt  

 undtaget fra aktindsigt, og at udvalget ikke fandt det nødvendigt at stille  

 forslag herom.
Det er, på baggrund af bestemmelsen i § 5, nr. 6, i  

 offentlighedsloven fra 1970, heller ikke korrekt, når det i de nævnte  

 bemærkninger anføres, at en ophævelse af offentlighedslovens § 10, nr. 3, og  

 forvaltningslovens § 14, stk. 1, nr. 3, vil føre retstilstanden tilbage, til  

 den, som var gældende efter den gamle offentlighedslov.
4. En ophævelse af offentlighedslovens § 10, nr. 3, og forvaltningslovens  

 § 14, stk. 1, nr. 3, betyder, at dokumenter, der udarbejdes af  

 forskellige danske myndigheder i forbindelse med behandlingen af forslag til  

 EF-vedtagelser eller som vedrører spørgsmål om fortolkning eller opfyldelsen  

 af fællesskabsretlige regler, vil være undergivet aktindsigt efter lovens  

 almindelige regler i det omfang, dokumenterne videregives fra en myndighed  

 til en anden.
Det gælder, selv om der alene er tale om helt foreløbige  

 forslag til eller overvejelser om, hvordan et spørgsmål kan løses.
De  

 notater, mødereferater og andre interne arbejdsdokumenter, der udveksles  

 mellem ministerierne og mellem ministerierne og udvalg som led i det  

 tværministerielle samarbejde, som i dag foregår f.eks. i forbindelse med  

 EF-specialudvalgene som et led i et internt præget samarbejde, vil således  

 ikke kunne undtages fra aktindsigt efter lovens § 7. Dokumenterne vil efter  

 forslaget være undergivet aktindsigt, medmindre de helt eller delvist kan  

 undtages fra aktindsigt efter andre af offentlighedslovens  

 undtagelsesbestemmelser, navnlig § 13, stk. 1, nr. 2.
Kun i det omfang, der er tale om dokumenter, som i øvrigt er omfattet af  

 offentlighedslovens § 10 eller forvaltningslovens § 14, vil der være mulighed  

 for generelt at undtage hele dokumentet.
Det gælder navnlig dokumenter, der  

 er udarbejdet til brug for møder mellem ministre, jf. offentlighedslovens §  

 10, nr. 1, eller brevveksling med sagkyndige til brug i retssager, jf. § 10,  

 nr. 5.
Efter EØF-traktaten og de sædvaner, som i EF har udviklet sig med hensyn  

 til tavshedspligt, er Danmark i vidt omfang forpligtet til ikke at videregive  

 oplysninger om EF-forhold eller forholdene i de andre EF-lande.
I det omfang  

 Danmark og danske myndigheder således folkeretligt eller EF-retligt er  

 forpligtet til ikke at videregive oplysninger til uvedkommende kan og skal  

 myndighederne afslå en begæring om aktindsigt i oplysningerne eller  

 dokumenterne, jf. offentlighedslovens § 13, stk. 1, nr. 2.
Vedrørende anvendelsen af offentlighedslovens § 13, stk. 1, nr. 2,  

 henvises i øvrigt til pkt.
III i bilaget.
 5. Lovforslaget skønnes ikke at medføre større økonomiske konsekvenser for  

 det offentlige.
 Da myndighedernes interne beslutningsproces som led i det  

 tværministerielle EF-samarbejde ikke længere vil være undtaget fra  

 aktindsigt, må det dog forventes, at arbejdsgangene i EF-specialudvalgene  

 formaliseres, og at der som følge heraf skal bruges øgede ressourcer til  

 forberedelsen af den danske holdning i EF-sager.
Behandlingen af begæringer om aktindsigt vil samtidig blive  

 vanskeliggjort.
En række af de interne notater, som udveksles mellem de  

 ministerier, der deltager i forberedelsen af EF-sager, skal, når der  

 fremsættes en begæring om aktindsigt, gennemlæses med henblik på at undtage  

 de oplysninger om EF-forhold, som Danmark EF-retligt er forpligtet til at  

 holde fortrolige.
Bilag Justitsministeriet Den 8. februar 1990 Notat om offentlighed i EF-anliggender I.
Offentlighedslovens udgangspunkt Efter offentlighedslovens § 4, stk. 1, jf. lov nr. 572 af 19. december  

 1985 om offentlighed i forvaltningen, kan enhver, med de undtagelser, der er  

 nævnt i §§ 7-14, forlange at blive gjort bekendt med dokumenter, der er  

 indgået til eller oprettet af en forvaltningsmyndighed som led i  

 administrativ sagsbehandling i forbindelse med dens virksomhed.
Adgangen til aktindsigt efter offentlighedslovens § 4, stk. 1, gælder også  

 for dokumenter i sager om EF-spørgsmål, der er indgået til eller oprettet af  

 en dansk forvaltningsmyndighed.
Adgangen til aktindsigt er imidlertid som  

 nævnt ikke undtagelsesfri, og der vil derfor i det følgende blive redegjort  

 nærmere for de særlige bestemmelser, der kan komme på tale ved undtagelse af  

 dokumenter i sager om EF-spørgsmål fra aktindsigt, herunder navnlig  

 offentlighedslovens § 10, nr. 3 og § 13, stk. 1, nr. 2.
II.
Rækkevidden af offentlighedslovens § 10, nr. 3 1. Offentlighedslovens § 10, nr. 3 har følgende ordlyd:
 » § 10. Retten til aktindsigt omfatter ikke:
 . . .
 3) Dokumenter, der udarbejdes i forbindelse med behandlingen af forslag  

 til EF-vedtagelser, eller som vedrører spørgsmål om fortolkningen eller  

 opfyldelsen af fællesskabsretlige regler.
. . .« I bemærkningerne til bestemmelsen, jf.
Folketingstidende 1985/86, tillæg  

 A, sp. 224, er der bl.a. anført følgende om bestemmelsens baggrund:
 »Undtagelserne i nr. 3 og 4 er nye såvel i forhold til den gældende  

 offentlighedslov som i forhold til betænkningsudkastet.
Justitsministeriet har fundet at burde udskille nogle af de særlige  

 tilfælde, hvor offentighedsudvalget har peget på, at udviklingen i den  

 administrative struktur har medført uheldige konsekvenser.
Som anført i  

 betænkningen side 221 har arbejdet med at koordinere den danske deltagelse i  

 EF-samarbejdet bl.a. medført, at der er oprettet en række tværministerielle  

 organer, hvis kompetence er begrænset til emner af betydning for 2 eller  

 flere departementer.
For at sikre, at dette samarbejde, der bl.a. forbereder  

 den danske holdning i forhandlingerne om EF-vedtagelser, kan gennemføres,  

 foreslås det i nr. 3, at nærmere angivne dokumenter om EF-spørgsmål generelt  

 undtages fra aktindsigt.« Det fremgår heraf, at bestemmelsen navnlig tager sigte på at undtage  

 dokumenter om EF-spørgsmål, der udveksles mellemtværministerielle organer,  

 der er oprettet som led i EF-samarbejdet.
Bestemmelsen indebærer, at de  

 nævnte dokumenter om EF-anliggender generelt er undtaget fra retten til  

 aktindsigt, jf.
Kommenteret Offentlighedslov, side 136.
 2. Offentlighedsudvalget havde i betænkning nr. 857/1978 om  

 offentlighedslovens revision i sit lovudkast foreslået følgende bestemmelse  

 om interne arbejdsdokumenter, som udveksles mellem forskellige  

 forvaltningsmyndigheder eller i øvrigt afgives til udenforstående:
 » § 9. Retten til aktindsigt omfatter ikke en myndigheds  

 interne arbejdsdokumenter. . . .
 Stk. 2. . . .
Stk. 3. Interne arbejdsdokumenter, der som led i en sags  

 behandling udveksles mellem forskelllige forvaltningsmyndigheder eller i  

 øvrigt afgives til udenforstående, kan ikke undtages efter stk. 1, medmindre  

 afgivelsen har været påkrævet af hensyn til 1) . . .
 2) . . .
3) gennemførelsen af et internt præget samarbejde, der må anses for  

 rimeligt begrundet i sagens karakter.« Om baggrunden for denne bestemmelse er der i bemærkningerne til  

 lovudkastet (betænkningen side 46) bl.a. anført følgende:
»Adgangen til at gøre undtagelse efter nr. 3 gælder kun i forbindelse  

 med afgivelse af arbejdsdokumenter, der sker som led i et »internt  

 præget samarbejde«.
Dette indebærer et krav om, at sagsbehandlingsformen  

 mellem de pågældende organer skal være af uformel karakter, hvorimod  

 afgivelse af arbejdsdokumenter i forbindelse med en sævanlig høringsprocedure  

 ikke vil være omfattet af undtagelsesadgangen.
 Som eksempel på bestemmelsens anvendelsesområde kan for det første nævnes  

 den blotte forevisning af interne arbejdsdokumenter - det kan være et udkast  

 til en skrivelse eller en bekendtgørelse - for en anden myndighed, der finder  

 sted for at orientere denne eller opnå dennes umiddelbare reaktion på  

 udkastet.
 Bestemmelsen vil endvidere kunne finde anvendelse i tilfælde, hvor en sag  

 forberedes af repræsentanter for forskellige myndigheder i forening,  

 eventuelt ved nedsættelse af en uformel arbejdsgruppe, og hvor der som led i  

 samarbejdet udveksles dokumenter af intern karakter, f.eks. notater om sagen  

 udarbejdet af een af myndighederne, mødereferater, udkast til skrivelser m.v.
 . . .
Undtagelsesadgangen vil ligeledes efter omstændighederne være anvendelig i  

 tilfælde, hvor interne arbejdsdokumenter overlades til en udenforstående, der  

 af vedkommende myndighed er anmodet om at afgive en sagkyndig erklæring, samt  

 i tilfælde, hvor sådanne dokumenter udveksles inden for et organ, der udøver  

 sekretariatsfunktioner i forhold til flere myndigheder og derfor  

 organisatorisk udgør flere forskellige myndigheder.' I tilknytning hertil er der i betænkningen, side 219 ff, bl.a. anført  

 følgende:
 »Efter gældende ret ligger det fast, at internt arbejdsmateriale, der  

 som led i en administrativ sagsbehandling afgives til udenforstående, . . .  

 som udgangspunkt ikke længere vil kunne anses for omfattet af  

 undtagelsesbestemmelsen i lovens § 5, nr. 3 (bestemmelsen om internt  

 arbejdsmateriale nu § 7, nr. 1).
 . . .
 I tilfælde,hvor flere myndigheder deltager i behandlingen af en bestemt  

 sag, er det således utvivlsomt, at en ønskelig forenkling af  

 sagsforberedelsen i et vist omfang kunne opnås ved gensidig udveksling af  

 internt arbejdsmateriale.
 . . .
Som et særligt markant eksempel herpå kan nævnes koordineringen af  

 deltagelsen i EF-samarbejdet, der finder sted dels i et ministerudvalg dels i  

 et centralt embedsmandsudvalg (EF-udvalget) og ca. 20 specialudvalg, hvis  

 kompetence er afgrænset til emner af betydning for 2 eller flere  

 departementer, jf. nærmere Ole Due i N.A.T., 1973, side 1 ff og Auken m.fl. i  

 N.A.T., 1974, side 239 ff.
Sådanne organer må i relation til  

 ofentlighedsloven som oftest anses som selvstændige myndigheder - både  

 indbyrdes og i forhold til de respektive ministerier.
Dette forhold er som  

 følge af bestemmelsen i offentlighedslovens § 5, nr. 1, uden større praktisk  

 betydning for så vidt angår ministerudvalg, hvorimod den begrænsede  

 rækkevidde af undtagelsesbestemmelsen i § 5, nr. 3, sammenholdt med § 5, nr.  

 4, (nu § 7, nr. 1 og 2), bevirker, at beslutningsprocessen i de tilsvarende  

 embedsmandsudvalg ikke uden videre nyder samme beskyttelse.
Det er ikke  

 usandsynligt, at koordinationsbehovet i fremtiden i stigende grad vil blive  

 søgt tilgodeset gennem en yderligere formalisering af samarbejdet  

 myndighederne imellem.
 . . .
 Efter udvalgets opfattelse bør det . . . også fortsat gælde som  

 almindeligt udgangsunkt, at udveksling af internt arbejdsmateriale mellem  

 forskellilge myndigheder som led i en sags behandling bevirker, at materialet  

 bliver undergivet aktindsigt efter lovens almindelige regler.
 . . .
På den anden side tillægger udvalget det imidlertid også afgørende  

 betydning, at fastlæggelsen af offentlighedsprincippets udstrækning sker  

 under rimelig hensyntagen til væsentlige administrative hensyn.
Efter  

 udvalgets opfattelse må der således i forbindelse hermed ikke mindst lægges  

 vægt på, at adgangen til aktindsigt ikke kommer til at virke som en hindring  

 for udviklingen af hensigtsmæssige administrative samarbejdsformer, herunder  

 for opbygningen af den administrative struktur.
 . . .
 . . . der (er) i udvalget enighed om, at forvaltningsmyndighederne i et  

 vist omfang må erkendes at have et sagligt begundet behov for som led i  

 sagsbehandlingen i fortrolighed at kunne afgive og modtage internt  

 arbejdsmateriale.
 . . .
. . . udvalget (foreslår), at interne arbejdsdokumenter bør kunne undtages  

 fra adgangen til aktindsigt uanset afgivelse til udenforstående i det omfang,  

 afgivelsen har været påkrævet af hensyn til gennemførelsen af et internt  

 præget samarbejde (med andre myndigheder eller i øvrigt med udenforstående),  

 der må anses for rimeligt begrundet i sagens karakter.
Denne  

 undtagelsesadgang er navnlig tænkt anvendelig i tilfælde, hvor  

 beslutningsprocessen i forbindelse med behandlingen af en bestemt sag reelt  

 er opdelt på flere myndigheder, eller hvor det under en sags behandling viser  

 sig påkrævet mere uformelt at inddrage andre myndigheder eller udenforstående  

 i øvrigt i beslutningsprocessen.
Undtagelsesadgangen bør også i dette tilfælde have til forudsætning, at  

 afgivelsen af det interne arbejdsmateriale har været påkrævet efter en  

 konkret vurdering i det enkelte tilfælde.
I et vist omfang må der imidlertid  

 antages at være et rimeligt begrundet behov for på generelt grundlag at  

 beskytte et internt præget samarbejde mellem flere forvaltningsmyndigheder.
I  

 det omfang et sagsområdes beskaffenhed i almindelighed nødvendiggør et sådant  

 arbejde, kan vedkommende minister med hjemmel i udkastets § 3, stk. 1,  

 bestemme, at interne arbejdsdokumenter, der udveksles mellem de pågældende  

 myndigheder, ikke skal være undergivet adgangen til aktindsigt.« Offentlighedsudvalgets lovudkast gav således i § 9, stk. 3, nr. 3,  

 sammenholdt med § 3, stk. 1, hjemmel til generelt at undtage internt  

 arbejdsmateriale, herunder dokumenter om EF-anliggender, der udveksles mellem  

 forskellige myndigheder eller i øvrigt afgives til udenforstående som led i  

 et internt præget samarbejdet.
Bestemmelsen indebar derfor, at  

 arbejdsdokumenter om EF-spørgsmål, der uveksles i forbindelse med  

 EF-samarbejdet i de tværministerielle organer eller i øvrigt afgives til en  

 anden forvaltningsmyndighed med henblik på at opnå dennes umiddelbare  

 reaktion på et udkast eller lignende, ikke var undergivet aktindsigt.  

 Undtagelsesadgangen omfattede dog ikke afgivelse af arbejdsdokumenter i  

 forbindelse med en sædvanlig høringsprocedure, hvor behandlingsformen antager  

 en mere formel karakter.
Bestemmelsen i § 9, stk. 3, nr. 3, gik videre end udveksling af interne  

 arbejdsdokumenter mellem forvalningsmyndigheder.
Bestemmelsen skulle således  

 efter omstændighederne også være anvendelig på tilfælde, hvor interne  

 arbejdsdokumenter overlades til en privat person eller institution, f.eks. i  

 tilfælde, hvor en privat person anmodes om at afgive en sagkyndig erklæring.
 I tilknytning hertil blev det i lovudkastets § 9, stk. 4, fastsat, at  

 retten til aktindsigt ikke omfatter interne arbejdsdokumenter, som en  

 forvaltningsmyndighed under omstændigheder som nævnt i bl.a. § 9, stk. 3, nr.  

 3, modtager fra myndigheder eller institutioner m.v., der ikke er omfattet af  

 loven.
I det omfang dokumenter om EF-anliggender blev afgivet til udenforstående,  

 uden at betingelserne i § 9, stk. 3, nr. 3, var opfyldt, kunne disse  

 dokumenter ikke efter offentlighedsudvalgets forslag undtages fra aktindsigt  

 med den begrundelse, at der var tale om interne arbejdsdokumenter.
Derimod  

 kunne eventuelt andre af lovens undtagelsesbestemmelser finde anvendelse, jf.  

 nedenfor under afsnit III og IV.
3. Justitsministeriets forslag til en ny offentlighedslov blev fremsat i  

 tre folketingssamlinger.
Det forslag, der blev fremsat i folketingsåret  

 1983/84 og 1984/85 indeholdt i § 11, stk. 1, nr. 3, en bestemmelse svarende  

 til § 9, stk. 3, nr. 3 i offentlighedsudvalgets udkast.
I forslagets § 11,  

 stk. 2, var der endvidere indsat en bestemmelse svarende til § 9, stk. 4, i  

 offentlighedsudvalgets udkast.
Forslaget indeholdt herudover en bestemmelse i  

 § 12, nr. 3, som svarer til § 10, nr. 3, i den gældende offentlighedslov.  

 Bestemmelserne havde følgende ordlyd:
» § 11. Interne arbejdsdokumenter, der som led i en sags  

 behandlling udveksles mellem forskellige forvaltningsmyndigheder eller i  

 øvrigt afgives til udenforstående, kan kun undtages fra aktindsigt efter § 9,  

 hvis afgivelsen har været påkrævet af hensyn til . . .
 3) gennemførelsen af et internt præget samarbejde, der må anses for  

 rimeligt begrundet i sagernes karakter.
 Stk. 2. Retten til aktindsigt omfatter ikke interne  

 arbejdsdokumenter, som en forvaltningsmyndighed under omstændigheder som  

 nævnt i stk. 1, nr. 1-3, modtager fra myndigheder eller institutioner m.v.,  

 der ikke er omfattet af loven.
 § 12. Retten til aktindsigt omfatter ikke:
 . . .
 3) Dokumenter, der udarbejdes i forbindelse med behandlingen af forslag  

 til EF-vedtagelser, eller som vedrører spørgsmål om fortolkningen eller  

 opfyldelsen af fællesskabsretlige regler.
. . .« I bemærkningerne til forslagets § 11, stk. 1-2, er der bl.a. anført  

 følgende:
 »Endelig indeholder nr. 3 en tilsvarende undtagelsesadgang, såfremt  

 udveksling af internt arbejdsmateriale har været påkrævet af hensyn til  

 gennemførelsen af et internt præget samarbejde, der må anses for rimeligt  

 begrundet i sagens karakter.
Adgangen til at gøre undtagelse efter nr. 3 gælder kun i forbindelse med  

 afgivelse af arbejdsdokumenter, der sker som led i et »internt præget  

 samarbejde«.
Dette forudsætter, at sagsbehandlingsformen mellem de  

 pågældende organer er af uformel karakter.
Afgivelse af arbejdsdokumenter i  

 forbindelse med en sædvanlig høringsprocedure vil således ikke være omfattet  

 af undtagelsesadgangen.
 Som eksempel på bestemmelsens anvendelsesområde kan nævnes den blotte  

 forevisning af interne arbejdsdokumenter - det kan være et udkast til en  

 skrivelse eller en bekendtgørelse - for en anden myndighed, der finder sted  

 for at orientere denne eller opnå dennes umiddelbare reaktion på udkastet.  

 Bestemmelsen vil endvidere kunne finde anvendelse i tilfælde, hvor en sag  

 foberedes af repræsentanter for forskellige myndigheder i forening, eventuelt  

 ved nedsættelse af en uformel arbejdsgruppe, og hvor der som led i  

 samarbejdet udveksles dokumenter af intern karakter, f.eks. notater om sagen  

 udarbejdet af en af myndighederne, mødereferater, udkast til skrivelser osv.
 Undtagelsesadgangen er således navnlig tænkt anvendt i tilfælde, hvor der  

 opstår et mere lejlighedsvist og ikke formaliseret samarbejde mellem  

 myndighederne, f.eks. fordi det som led i sagens behandling viser sig  

 påkrævet at inddrage andre myndigheder eller udenforstående i  

 beslutningsprocessen.
 . . .
Undtagelsesadgangen efter nr. 3 forudsætter ikke blot, at det i relation  

 til en bestemt sag har været rimeligt begrundet at anvende et internt præget  

 samarbejde, men også at selve afgivelsen af interne arbejdsdokumenter har  

 været påkrævet af hensyn til at gennemføre dette samarbejde.
Om disse  

 betingelser er opfyldt må afgøres efter en konkret bedømmelse i det enkelte  

 tilfælde.
 Der henvises i det hele til betænkningen side 224.
 . . .
Behovet for i visse tilfælde, at kunne undtage interne arbejdsdokumenter,  

 der som led i en sags behandling modtages af en forvaltningsmyndighed, er  

 ikke begrænset til internt arbejdsmateriale, der modtages fra en anden  

 forvaltningsmyndighed.
Efter bestemmelsen i stk. 2 kan interne  

 arbejdsdokumenter, der tilsendes forvaltningsmyndigheder af myndigheder,  

 institutioner og private, der ikke er omfattet af loven, nægtes udleveret  

 efter reglerne i stk. 1.
Bestemmelsen kan f.eks. tænkes at få betydning i forbindelse med  

 myndighedens samarbejde med private konsulentfirmaer eller i forbindelse med  

 gensidig udveksling af internt arbejdsmateriale mellem et ministerium og et  

 folketingsudvalg.
Der henvises i øvrigt herom til betænkningen side 224.' Det fremgår heraf, at bestemmelserne var tiltænkt samme anvendelsesområde  

 som de tilsvarende bestemmelser i offentlighedsudvalgets udkast.
Uanset den brede formulering af bestemmelsen om, at visse dokumenter om  

 EF-anliggender generelt var undtaget fra retten til aktindsigt, var det ikke  

 tanken, at undtagelsesbestemmelsen skulle række videre end bestemmelsen i §  

 9, stk. 3, nr. 3, i offentlighedsudvalgets lovudkast.
I overensstemmelse  

 hermed er det i bemærkningerne til § 12, nr. 3 (der svarer til den gældende §  

 10, nr. 3), jf.
Folketingstidende 1983/84, sp. 2948 f, anført følgende:
 »Undtagelserne i nr. 3 og 4 er nye såvel i forhold til den gældende  

 offentlighedslov som i forhold til betænkningsudkastet.
Med henblik på at begrænse brugen af den mere generelt udformede  

 undtagelsesregel i § 9, stk. 1, nr. 3, (i udvalgets lovudkast) mest muligt,  

 har Justitsministeriet fundet at burde udskille nogle af de særlige tilfælde,  

 hvor offentlighedsudvalget har peget på, at udviklingen i den administrative  

 struktur har medført uheldige konsekvenser.
Som anført i betænkningen side  

 221 har arbejdet med at koordinere den danske deltagelse i EF-samarbejdet  

 bl.a. medført, at der er oprettet en række tværministerielle organer, hvis  

 kompetence er begrænset til emner af betydning for 2 eller flere  

 departementer.
For at sikre, at dette samarbejde, der bl.a. forbereder den  

 danske holdning i forhandlinger om EF-vedtagelser, kan gennemføres, foreslås  

 det i nr. 3, at nærmmere angivne dokumenter om EF-spørgsmål generelt undtages  

 fra aktindsigt.« Samme synspunkter om bestemmelsens rækkevidde gav justitsministeren udtryk  

 for under forhandlingerne af et forslag til lov om offentlighed i  

 forvaltningen, som blev fremsat for Folketinget af Leif Hermann (SF) m.fl.,  

 jf.
Folketingstidende 1984-85, Folketingets Forhandlinger, sp. 2475.
Den meget generelle undtagelsesbestemmelse i forslagets § 11 udgik i  

 forbindelse med genfremsættelsen af lovforslaget om den nye offentlighedslov  

 i folketingssamlingen 1985/86. Som baggrund for denne ændring anføres det i  

 de almindelige bemærkningerne til lovforslaget, jf.
Folketingstidende  

 1985/86, tillæg A, sp. 191, at det i Retsudvalget var den almindelige  

 opfattelse, at bestemmelsen i § 11 i for vidt omfang i forhold til praksis  

 med hensyn til bestemmelsen i den dagældende lovs § 5, nr. 3, afskar adgangen  

 til aktindsigt i de interne arbejdsdokumenter, der har været videregivet til  

 andre myndigheder eller i øvrigt til udenforstående.
 Undtagelsesbestemmelsen vedrørende EF-dokumenter blev opretholdt som § 10,  

 nr. 3, i lovforslaget, jf. ovenfor pkt. 1. Der er som nævnt ikke holdepunkter  

 i forarbejderne til bestemmelsen for at antage, at den gældende  

 offentlighedslovs § 10, nr. 3, har et videre anvendelsesområde end de  

 tilsvarende bestemmelser i det lovforslag, som Justitsministeriet fremsatte i  

 folketingssamlingen 1983/84 og 1984/85.
4. I en skrivelse af 15. september 1989 har Folketingets Ombudsmand taget  

 stilling til spørgsmålet om, hvorvidt Trafikministeriet i henhold til  

 offentlighedslovens § 10, nr. 3, kunne afslå en begæring om aktindsigt i en  

 skrivelse, som en advokat havde sendt til trafikministeren, og som indgik som  

 en del af EF-sagen om den faste storebæltsforbindelse.
Herom anførte  

 Ombudsmanden bl.a.:
»Oprindeligt var i betænkningen ikke foreslået en regel svarende til  

 § 10, nr. 3, idet de pågældende dokumenter ansås for omfattet af en foreslået  

 generel regel om undtagelse af dokumenter, der udveksles mellem flere  

 forvaltningsmyndigheder som led i et »internt præget samarbejde«,  

 jf. betænkningen, siderne 36, 46 og 220 ff.
Den i betænkningen foreslåede  

 generelle regel blev imidlertid ikke medtaget i det endelige lovforslag, der  

 blev vedtaget af Folketinget, men som det fremgår af de ovennævnte  

 bemærkninger til lovforslaget, skal bestemmelsen ses i sammenhæng med - og  

 dermed fortolkes i overensstemmelse med - det oprindelige forslag.
 Henvisningen i bemærkningerne til udviklllingen i den administrative  

 struktur - jf. betænkning 857/1978 om offentlighedslovens revision side 221 -  

 skal ses på baggrund af den dagældende retstilstand, hvorefter udveksling af  

 arbejdsdokumente rmellem forskellige myndigheder, også i EF-anliggender,  

 medførte, at dokumenterne ikke længere kunne betragtes som interne, og derfor  

 som udgangspunkt var undergivet aktindsigt.
Sigtet med den nye bestemmelse i § 10, nr. 3, er således at undgå denne  

 konsekvens for så vidt angår myndighedernes samarbejde om EF-spørgsmål.
Det  

 vil sige, at dokumenterne fortsat skal betragtes som interne, selv om de er  

 videregivet til anden myndighed.
 Efter ordlyden omfatter undtagelsesbestemmelsen i § 10, nr. 3, alle  

 »dokumenter . . . som vedrører spørgsmål om fortolkningen eller  

 opfyldelsen af fællesskabsretlige regler«.
 Trods den generelle formulering er der efter min opfattelse ikke grundlag  

 for at forstå undtagelsesbestemmelsen således, at også dokumenter om  

 EF-spørgsmål udfærdiget af private personer eller virksomheder, og  

 sendt til offentlige myndigheder, er omfattet af undtagelsen fra aktindsigt.
 Det beskyttelsesbehov, som motiverne peger på, omfatter alene brevveksling  

 og anden dokumentudveksling mellem forskellige myndigheder, jf. herved også  

 kommenteret offentlighedslov »Asbjørn Jensen«, side 131 f.
 Tilsvarende angår den udvikling, der ifølge motiverne har skabt behovet,  

 alene forholdet mellem myndigheder.
Den snævrere forståelse af bestemmelsens rækkevidde må også foretrækkes  

 som den, der er bedst i overensstemmelse med offentlighedslovens  

 grundprincip.
Loven fastslår (§ 4, stk. 1), at hovedreglen er aktindsigt.  

 Nægtelse af aktindsigt kræver udtrykkelig hjemmel.
Det følger heraf, at  

 lovens undtagelsesbestemmelser i almindelighed, hvis der er flere  

 forståelsesmuligheder, må fortolkes indskrænkende.
En fortolkning af § 10, nr. 3, således at undtagelser fra aktindsigt også  

 omfatter myndighedernes brevveksling med private i EF-spørgsmål, vil være  

 overordentlig vidtgående.
Undtagelserne i § 10, nr. 1-6, er af generel  

 karakter på samme måde som undtagelsen for internt arbejdsmateriale i lovens  

 § 7. Der kræves ikke, som ved anvendelsen af lovens øvrige  

 undtagelsesbestemmelser (bortset fra § 12, stk. 1, nr. 1), en konkret  

 påvisning af offentliggørelsens skadevirkninger.
Dette, sammenholdt med  

 EF-rettens tiltagende betydning på de forskellige forvaltningsområder, vil i  

 realiteten gøre offentlighedsprincippet betydningsløst for væsentlige dele af  

 den offentlige forvaltning, såfremt den vidtgående fortolkning anlægges.
 Det forhold at dokumenter om EF-spørgsmål ikke omfattes af undtagelsen i §  

 10, nr. 3, indebærer ikke, at dokumenterne i alle tilfælde skal udleveres.  

 Retten til aktindsigt kan begrænses, for så vidt det er nødvendigt til  

 beskyttelse af de hensyn, som er nævnt i §§ 12 og 13.
Såvel almindelige juridiske fortolkningsprincipper som reale hensyn efter  

 offentlighedsloven må således efter min mening føre til, at der ikke er  

 hjemmel i offentlighedslovens § 10, nr. 3, til at afslå en begæring om  

 aktindsigt i brevveksling om EF-spørgsmål mellem private og offentlige  

 myndigheder.' I en skrivelse af 18. september 1989 tog Folketingets Ombudsmand på ny  

 stilling til rækkevidden af offentlighedslovens § 10, nr. 3. Sagen drejede  

 sig om, hvorvidt Trafikministeriet og Udenrigsministeriet var berettiget til  

 at afslå en begæring om aktindsigt i ministeriernes brevveksling indbyrdes og  

 med andre ministerier i forbindelse med EF-sagen om den faste  

 storebæltsforbindelse.
Ombudsmanden anførte bl.a. følgende herom:
 »Sagens hovedspørgsmål drejer sig om anvendelsesområdet for  

 undtagelsesbestemmelsen i offentlighedslovens § 10, nr. 3.
 . . .
(Klageren) har gjort gældende, at denne bestemmelse har et begrænset  

 anvendelsesområde for så vidt angår ministeriernes brevveksling om  

 EF-spørgsmål. (Klagerens) synspunkt er, at offentlighedslovens hovedregel er,  

 at brevveksling mellem ministerier er offentlig tilgænglig.
Undtagelsen fra  

 denne hovedregel må være udrykkeligt hjemlet.
En sådan udtrykkelig hjemmel  

 findes i § 10, nr. 2, for brevveksling om lovgivning, men (set i forhold  

 hertil) ikke for brevveksling om EF-spørgsmål.
Om EF-spørgsmål findes alene  

 den generelle bestemmelse i § 10, nr. 3, hvor undtagelsesområdet er bestemt  

 af dokumentets indhold.
Det må følge af hovedreglen og lovens system, at  

 bestemmelsen må fortolkes indskrænkende, således at EF-dokumenter, der  

 udveksles mellem ministerier, er undergivet aktindsigt som hovedregel.
 Jeg er ikke enig i dette synspunkt.
Bestemmelsen i offentlighedslovens § 10, nr. 3, tilsigter at dække et  

 behov, konstateret under den tidligere offentlighedslov (lov nr. 280 af 10.  

 juni 1970), for at beskytte det samarbejde, som foregår mellem ministerierne  

 om EF-spørgsmål.
Jeg henviser til betænkning om offentlighedslovens revision  

 nr. 857/1978, side 221.
Behovet udsprang af, at udveksling af arbejdsdokumenter mellem forskellige  

 myndigheder, i EF-spørgsmål som i andre spørgsmål, medførte, at  

 undtagelsesbestemmelsen for internt arbejdsmateriale (daværende § 5, nr. 3)  

 ikke længere kunne finde anvendelse.
Materialet var derfor som udgangsunkt  

 undergivet aktindsigt.
 . . .
 Formålet med undtagelsesbestemmelsen i § 10, nr. 3, har således netop  

 været at beskytte det samarbejde, herunder brevveksling, som foregår mellem  

 forskellige ministerier om EF-spørgsmål.
Det kan på den baggrund ikke give mig anledning til kritik, at  

 Trafikministeriet og Udenrigsministeriet har henvist til offentlighedslovens  

 § 10, nr. 3, som begundelse for ikke at imødekomme (klagerens) begæring om  

 aktindsigt i brevvekslingen mellem ministerierne.« Det fremgår af de nævnte sager, at ombudsmanden ikke mener, at  

 undtagelsesbestemmelsen i offentlighedslovens § 10, nr. 3, omfatter  

 dokumenter om EF-spørgsmål, der er udfærdiget af private personer, men  

 at den omfatter brevveksling mellem forskellige ministerier om EF-spørgsmål.
 Ombudsmanden har dog ikke haft anledning til at tage udtrykkeligt stilling  

 til spørgsmålet om, hvorvidt dokumenter om EF-spørgsmål, der udveksles mellem  

 en forvaltningsmyndighed og en privat person i et internt præget samarbejde -  

 således som det er antaget i forarbejderne til § 9, stk. 3, nr. 3, i  

 offentlighedsudvalgets udkast og i § 11, stk. 1, nr. 3, i Justitsministeriets  

 oprindelige forslag til en ny offentlighedslov - efter omstændighederne kan  

 undtages fra aktindsigt efter offentlighedlovens § 10, nr. 3.
5. Efter Justitsministeriets opfattelse bør der i vurderingen af  

 rækkevidden af bestemmelsen i offentlighedslovens § 10, nr. 3, lægges  

 afgørende vægt på bestemmelsens forhistorie.
Det følger heraf, at dokumenter  

 om EF-anliggender, de er udarbejdet og udvekslet som led i et internt præget  

 samarbejde, generelt kan undtages fra aktindsigt efter § 10, nr. 3.
Bestemmelsen omfatter en række forskellige tilfælde.
Som eksempel kan  

 nævnes, at dokumenter om EF-anliggender, der er udarbejdet af myndigheder,  

 som deltager i et tværministerielt samarbejde, og som udveksles mellem  

 myndighederne, kan undtages fra aktindsigt.
Det samme gælder notater,  

 notitser, referater og lignende dokumenter om EF-anliggender, der i øvrigt  

 udveksles mellem minsterierne eller mellem et ministerium og en anden  

 forvaltningsmyndighed, når udvekslingen er et led i et internt præget  

 samarbejde.
Efter Justitsministeriets opfattelse må også brevveksling i forbindelse  

 med behandlingen af spørgsmål om fortolknmingen eller opfyldelsen af  

 fællesskabsretlige regler mellem forvaltningen og kammeradvokaten eller andre  

 særligt sagkyndige, som bistår forvaltningen i sagsbehandlingen, kunne  

 undtages efter bestemmelsen.
I det omfang der er tale om en retssag, kan  

 brevvekslingen undtages efter bestemmelsen i § 10, nr. 5. Som et andet  

 eksempel på et internt præget samarbejde kan nævnes, at arbejdsmarkedets  

 parter er medlemmer af 2 EF-specialudvalg og derfor modtager interne notater  

 m.v., ligesom de skriftligt kan redegøre for deres synspunkter.
Denne  

 brevveksling kan derfor også undtages fra aktindsigt efter bestemmelsen i §  

 10, nr. 3.
 Bestemmelsen i § 10, nr. 3, er som udgangspunkt ikke anvendelig, når  

 dokumenter, der er udvekslet i et internt præget samarbejde, i øvrigt er  

 afgivet til udenforstående, idet dokumenterne i dette tilfælde må antages at  

 have mistet deres interne karakter.
 Undtagelsesbestemmelsen er heller ikke anvendelig i tilfælde, hvor der  

 udveksles dokumenter om EF-anliggender i forbindselse med en sædvanlig  

 høringsprocedure, som ikke indgår i et internt præget samarbejde som led i  

 beslutningsprocessen, jf. betænkningen, side 46.
Selv om bestemmelsen i § 10, nr. 3, efter sin ordlyd har et meget bredt  

 anvendelsesområde, må det på baggrund af bestemmelsens forarbejder endvidere  

 anses for tvivlsomt, om den finder anvendelse på udveksling af dokumenter  

 mellem danske forvaltningsmyndigheder og EF-organer, herunder  

 EF-Kommissionen.
Under alle omstændigheder vil disse dokumenter i vidt omfang  

 være undtaget efter bestemmelsen i § 13, stk. 1, nr. 2, jf. nedenfor under  

 afsnit III.
 6. Den omstændighed, at dokumenter om EF-anliggender er omfattet af  

 undtagelsesbestemmelsen i offentlighedslovens § 10, nr. 3, betyder ikke  

 nødvendigvis, at alle oplysninger i dokumenterne kan undtages fra aktindsigt.  

 Efter offentlighedslovens § 11, stk. 1, er der således en pligt for  

 forvaltningsmyndighederne til at uddrage oplysninger vedrørende en sags  

 faktiske omstændigheder fra sagens interne arbejdsdokumenter  

 (ekstraheringspligt). Bestemmelsen har følgende ordlyd:
 »§ 11. Oplysninger i dokumenter, der er omfattet af § 7 og §  

 10, nr. 1-5, om faktiske omstændigheder, der er af væsentlig betydning for  

 sagsforholdet, skal uanset disse bestemmelser meddeles i overensstemmelse med  

 lovens almindelige regler.
Stk. 2. . . .« Om ekstraheringspligtens rækkevidde anføres i Kommenteret  

 Offentlighedslov, side 145, bl.a. følgende:
 »2. Ekstraheringspligten efter stk. 1 omfatter enhver konkret  

 oplysning om faktiske omstændigheder af væsentlig betydning for  

 sagsforholdet, der ikke fremgår af de dokumenter, som er undergivet  

 aktindsigt efter de almindelige regler.
 Ekstraheringspligten omfatter således også oplysninger, som myndigheden  

 har tilført sagen fra sine interne arbejdsdokumenter i andre sager eller fra  

 registre og lignende.
 3. I modsætning til notatpligten i § 6 gælder ekstraheringspligten efter §  

 11 som udgangspunkt alle de sagstyper, der er omfattet af loven, dvs. også  

 administrative sager, der indgår i faktisk forvaltningsvirksomhed.
4. Ikke enhver oplysning, der er nedskrevet, er omfattet af  

 ekstraheringspligten, idet den kun gælder for oplysninger af væsentlig  

 betydning for sagsforholdet.
Det forhold, at en oplysning på et tidspunkt  

 nedfældes i et dokument, der indgår i sagen, må i nogle tilfælde tages som  

 udtryk for, at oplysningen i hvert fald på dette tidspunkt ikke blev anset  

 for betydningsløs.
Imidlertid kan det senere vise sig, at oplysninger, der  

 oprindelig blev anset for at være af betydning, og som derfor blev noteret på  

 sagens akter, på et senere stadium i sagsbehandlingen er betydningsløse.  

 Omfanget af ekstraheringen kan derfor afhænge af, på hvilket tidspunkt  

 begæring om aktindsigt fremsættes, jf.
F.T. 1985/86, tillæg A, sp. 225.
5. Adgangen til at blive gjort bekendt med oplysninger, der i givet fald  

 skal ekstraheres, er undergivet de begrænsninger, der følger af §§  

 12-14.« På linje hermed anførte Folketingets Ombudsmand følgende om  

 ekstraheringspligtens rækkevidde i skrivelsen af 18. september 1989:
»Af lovens § 11, stk. 1, følger, at såfremt der i de dokumenter, der  

 undtages fra aktindsigt i medfør af bl.a. § 10, nr. 3, findes  

 »Oplysninger . . . om faktiske omstændigheder, der er af væsentlig  

 betydning for sagsforholdet«, skal disse oplysninger meddeles i  

 overensstemmelse med lovens almindelige regler.
Det vil sige, oplysningerne  

 er undergivet aktindsigt, med mindre undtagelsesbestemmelserne i (bl.a.) §  

 13, stk. 1, nr. 2 og 5, finder anvendelse.
 Som sagen foreligger for mig, finder jeg ikke anledning til at komme  

 nærmere ind på spørgsmålet om, hvorvidt der efter anvendelse af  

 undtagelsesbestemmelserne i § 10, nr. 1 og 3, resterer dokumentoplysninger af  

 faktisk karakter, som skal udleveres i medfør af § 11, stk. 1, sammenholdt  

 med § 13.
 Jeg henviser herved bl.a. til aktindsigtsbegæringens udformning, og den  

 måde den naturligt måtte forstås på (meningsuoverensstemmelser ministerierne  

 imellem), samt til at der i givet fald er tale om oplysninger, som i denne  

 sammenhæng er af ganske underordnet betydning, og som det vil kræve et  

 uforholdsmæssigt stort arbejde at udrede.
Det følger af det anførte, at jeg ikke finder at kunne kritisere, at  

 ministerierne har undladt at tage nærmere stilling til spørgsmålet.' Oplysningerne om en EF-sags faktiske omstændigheder af væsentlig betydning  

 for sagsforholdet, der findes i notater, referater m.v., og som ikke i øvrigt  

 fremgår af materiale i sagen, der er offentligt tilgængeligt, skal således  

 gøre tilgængeligt for den, der begærer aktindsigt, medmindre der er grundlag  

 til at undtage oplysningerne efter andre regler, herunder bestemmelserne i §  

 13. En samlet anvendelse af § 10, nr. 3, og § 13 kan således føre til, at  

 dokumenterne i deres helhed undtages fra aktindsigt.
III.
Rækkevidden af offentlighedslovens § 13, stk. 1, nr. 2 1. oplysninger i dokumenter om EF-spørgsmål, som ikke er omfattet af  

 undtagelsesbestemmelsen i § 10, nr. 3, eller som skal ekstraheres efter § 11,  

 stk. 1, kan efter omstændighederne undtages fra aktindsigt efter  

 offentlighedslovens § 13, stk. 1, nr. 2, der har følgende ordlyd:
»§ 13. Retten til aktindsigt kan begrænses i det omfang, det  

 er nødvendigt til beskyttelse af væsentlige hensyn til 1) . . .
 2) rigets udenrigspolitiske eller udenrigsøkonomiske interesser, herunder  

 forholdet til fremmede magter og mellemfolkelige institutioner.
3) . . .« I bemærkningerne til bestemmelsen, jf.
Folketingstidende 1985/86, tillæg  

 A, sp. 227 f, er der blandt andet anført følgende:
 »Lovforslagets § 13, der svarer til betænkningsudkastets § 11, stk.  

 2, indeholder nogle undtagelser fra retten til aktindsigt begrundet i navnlig  

 hensynet til offentlige interesser.
Bestemmelsen i stk. 1 svarer i det væsentlige til den gældende  

 offentlighedslovs § 2, stk. 2. Indledningen til bestemmelsen er dog foreslået  

 ændret med henblik på at præcisere, at den begærendes individuelle interesse  

 i at blive gjort bekendt med det eller de pågældende dokumenter ikke skal  

 indgå i den konkrete afvejning af hensynet til retten til aktindsigt over for  

 de modhensyn, der opregnes i bestemmelsen.
Endvidere foreslås sidste del i  

 den gældende offentlighedslovs § 2, stk. 2, nr. 1, der giver mulighed for at  

 undtage dokumenter fra adgangen til aktindsigt af hensyn til »forholdet  

 til fremmede magter eller mellemfolkelige institutioner«, udskilt til en  

 selvstændig bestemmelse og samarbejdet med den bestemmelse i den gældende  

 offentlighedslovs § 5, nr. 6, der undtager »dokumenter om  

 udenrigspolitiske og udenrigsøkonomiske forhold«.
Der henvises til  

 bemærkningerne nedenfor til nr. 2. . . .
 . . .
Bestemmelsen i nr. 2 er som anført en samarbejdning af den gældende  

 lovs § 2, stk. 2, nr. 1, sidste led, og § 5, nr. 6. Medtagelsen af  

 bestemmelsen i § 5, nr. 6, medfører en vis begrænsning i adgangen til at  

 undtage sådanne dokumenter fra aktindsigt i forhold til den gældende lov,  

 idet anvendelsen af undtagelsesbestemmelsen efter lovforslaget forudsætter,  

 at nægtelse af aktindsigt efter en konkret vurdering kan anses for  

 nødvendig. Ændringen skønnes dog at være uden praktisk betydning.' 2. En bestemmelse svarende til § 13, stk. 1, nr. 2, fandtes allerede i  

 offentlighedskommissionens udkast til lov om offentlighed i forvaltningen,  

 jf. betænkning nr. 325/1963 om offentlighed i forvaltningen, side 58.  

 Bestemmelsen i udkastets § 2, stk. 1, nr. 1, havde således følgende ordlyd:
» § 2. Bestemmelsen i § 1 kommer ikke til anvendelse, hvis  

 adgangen til at få oplysninger vil komme i strid med væsentlige hensyn til 1. Statens sikkerhed, landets forsvar samt forhold til fremmede magter og  

 mellemfolkelige institutioner; 2. . . .« I bemærkningerne til udkastets § 2, stk. 1, (betænkningen side 61) er det  

 anført, at udtrykket »væsentlige hensyn« indebar, at en oplysning  

 kun kunne nægtes, hvor der var nærliggende fare for, at de nævnte interesser  

 kunne lide skade af betydning.
Med særlig henblik på § 2, stk. 1, nr. 1,  

 anførte offentlighedskommissionen blandt andet følgende (betænkningen side  

 62):
 »Med hensyn til de enkelte undtagelsesbestemmelser i § 2, stk. 1,  

 bemærkes følgende:
Nr. 1. Dokumenter, som har betydning for statens sikkerhed,  

 forholdet til fremmede magter og landets forsvar, vil i almindelighed ikke  

 kunne udleveres.
Antagelig vil de i givet udstrækning blive undtaget fra  

 lovens § 1 ved kgl. anordning, jf. ovenfor.
Når der i bestemmelsen tales om landets forhold til mellemfolkelige  

 institutioner, kan som eksempel nævnes: De forenede Nationer og til denne  

 knyttede organisationer.
Verdenssundhedsorganisationen, Den internationale  

 Valutafond m.fl.« 3. Bestemmelsen i § 2, stk. 2, nr. 2, i den tidligere offentlighedslov  

 havde følgende ordlyd:
 »§ 2. . . .
Stk. 2. Bestemmelsen i stk. 1 er endvidere uanvendelig, hvis adgangen til  

 at blive gjort bekendt med sagens dokumenter findes at burde vige for  

 væsentlige hensyn til 1) statens sikkerhed, landets forsvar samt forholdet til fremmede magter  

 og mellemfolkelige institutioner, 2) . . .« I bemærkningerne til bestemmelsen, jf.
Folketingstidende 1969-70, tillæg  

 A, sp. 588, er der blandt andet anført følgende:
 ». . .
 Efter stk. 2, kan en begæring om at få oplysninger afslås efter et konkret  

 skøn i hvert enkelt tilfælde, hvis adgangen til at blive gjort bekendt med  

 sagens dokumenter findes at burde vige for visse nærmere opregnede væsentlige  

 hensyn.
 . . .
Dokumenter, som har betydning for statens sikkerhed, forholdet til  

 fremmede magter og landets forsvar, vil i almindelighed ikke kunne udleveres.  

 Også indgåede traktater, andre folkeretlige forpligtelser og folkeretlige  

 kutymer kan være til hinder for, at dokumenter udleveres efter § 1.« I tilknytning til § 2, stk. 2, nr. 1, blev der i den tidligere  

 offentlighedslov som § 5, nr. 6, indsat følgende bestemmelse:
»§ 5. Adgangen til at få oplysninger omfatter ikke 1) . . .
 2) . . .
 3) . . .
 4) . . .
 5) . . .
 6) dokumenter om udenrigspolitiske og udenrigsøkonomiske forhold.
7) . . .« I bemærkningerne til bestemmelsen, jf.
Folketingstidende 1969-70, tillæg  

 A, sp. 592, er der anført følgende om bestemmelsens baggrund:
»Bestemmelsen i § 5, nr. 6, der er ny, hjemler undtagelse for  

 dokumenter om udenrigspolitiske og udenrigsøkonomiske forhold.
De nævnte  

 dokumenter ville i vidt omfang kunne undtages efter forslagets § 2, stk. 2,  

 nr. 1, jf. stk. 4; men for at afskære tvivl i retsanvendelsen har man fundet  

 det rigtigst at optage en udtrykkelig undtagelsesbestemmelse.« Bestemmelsen i § 5, nr. 6, begrænsede således adgangen til aktindsigt med  

 hensyn til visse dokumenttyper, uden at der i det enkelte tilfælde skulle  

 foretages en konkret vurdering af, hvorvidt der var behov for at tilbageholde  

 oplysninger af hensyn til landets forhold til udlandet.
 4. Forholdet mellem den tidligere offentlighedslovs § 2, stk. 2, nr. 1, og  

 § 5, nr. 6, er nærmere beskrevet i betænkning nr. 857/1978, hvor der (på side  

 255 ff) blandt andet er anført følgende:
 ». . . Anvendelsen af bestemmelserne i offentlighedslovens § 2, stk.  

 2, nr. 1, og § 5, nr. 6, har så vidt vides ikke voldt problemer i praksis, og  

 spørgsmålet om deres fortolkning har ikke mere principielt været forelagt  

 Justitsministeriet og heller ikke Folketingets Ombudsmand efter de trykte  

 beretninger at bedømme . . .
 Der kan dog i den forbindelse være anledning til kort at redegøre for  

 bestemmelsernes indbyrdes forhold samt deres samspil med andre  

 undtagelsesbestemmelser i offentlighedsloven, for så vidt angår  

 dokumentoplysninger af udenrigspolitisk betydning.
Undtagelsesadgangen efter § 5, nr. 6, er absolut i den forstand, at dens  

 anvendelse ikke er betinget af en konkret afvejning af betænkelighederne ved  

 aktindsigt, men bestemmelsen omfatter til gengæld kun bestemte dokumenttyper  

 (»Dokumenter om udenrigspolitiske og udenrigsøkonomiske forhold«).  

 Det må kræves, at dokumenter for at kunne undtages med hjemmel i bestemmelsen  

 efter deres indhold vedrører emner af den nævnte beskaffenhed, hvorimod det  

 ikke vil være tilstrækkeligt, at et dokument, f.eks. om rent hjemlige  

 økonmiske eller trafikmæssige spørgsmål, i en given situation vil være af  

 udenrigspolitisk eller udenrigsøkonomisk interesse.
Såfremt hemmeligholdelse  

 er af væsentlig udenrigspolitisk betydning, vil undtagelsesbestemmelsen i §  

 2, stk. 2, nr. 1, dog i reglen kunne bringes i anvendelse.
Behovet for at begrænse offentlighedsprincippet af hensyn til landet  

 forhold udadtil vil i praksis ikke sjældent skyldes traktatmæssige  

 forpligtelser, herunder i særlig grad tavshedspligtsforskrifter, der gælder  

 for arbejdet i internationale organisationer.
I et vist omfang vil  

 regelkonflikter mellem sådanne forskrifter og offentlighedsloven kunne løses  

 i medfør af bestemmelsen i denne lovs § 7, nemlig såfremt den folkeretlige  

 tavshedsforskrift er »speciel« (det vil sige, at tavshedspligtens  

 omfang er nærmere præciseret) og ved lov er tillagt gyldighed her i landet.
I  

 tilfælde, hvor tavshedspligten følger af en fællesskabsforordning, der er  

 umiddelbar anvendelig, vil denne som følge af rangforholdet mellem  

 fællesskabsretten og national ret under alle omstændigheder gå forud for  

 offentlighedsloven . . . Alt efter dokumentets indhold vil  

 tavshedsforpligtelser i forhold til internationale organisationer endvidere  

 kunne opfyldes ved anvendelse af f.eks. offentlighedslovens § 2, stk. 1, og §  

 5, nr. 6.
Om nødvendigt vil tavshedspligten derudover kunne sikres overholdt ved  

 anvendelse af undtagelsesadgangen efter lovens § 2, stk. 2, nr. 1. Når det i  

 Justitsministeriets bemærkninger til offentlighedsforslaget om denne  

 bestemmelse uden forbehold fremhæves, at folkeretlige forpligtelser kan være  

 til hinder for, at begæringer om aktindsigt imødekommes, bygger dette på  

 almindelige synspunkter vedrørende forholdet mellem de folkeretlige  

 forpligtelser, der påhviler den danske stat, og intern dansk ret.
I dansk  

 juridisk litteratur fremhæves det således ofte, at de retsanvendende  

 myndigheder ved anvendelsen af gældende lovgivning må anlægge den  

 fortolkning, der er bedst egnet til at bringe bestemmelsen i overensstemmelse  

 med bestående traktatmæssige forpligtelser (»fortolkningsreglen«) .  

 . .
 Bestemmelsen i offentlighedslovens § 2, stk. 2, nr. 1, må således antages  

 at indeholde hjemmel for at undtage dokumenter fra offentlighedsordningen, i  

 det omfang dette er påkrævet f.eks. for at opfylde en tavshedspligt, der  

 påhviler danske myndigheder i forhold til EF, og dokumentet ikke er omfattet  

 af en af offentlighedslovens øvrige undtagelsesbestemmelser . . .
Til illustration af, at også folkeretlige kutymer kan være til hinder for  

 udlevering af dokumenter, kan henvisdes til udenrigsministerens besvarelse af  

 folketingsspørgsmål nr. 552 af Ib Christensen, hvor det blandt andet anføres,  

 at ». . . man også her i landet må respektere den praksis, at breve fra  

 komissionen ikke offentliggøres uden dennes indforståelse, jf.
F.T. 1976/77,  

 2. samling, forhandlingerne, sp. 6868-6870. Der kan i øvrigt henvises til  

 udtalelsen herom i minsteriet for offentlige arbejders skrivelse til  

 udvalget.« Det fremgår heraf, at bestemmelsen i § 5, nr. 6, i modsætning til  

 bestemmelsen i § 2, stk. 2, nr. 1, var absolut i den forstand, at  

 dokumenterne kunne undtages fra aktindsigt, uden at der skulle foretages en  

 konkret afvejning af betænkelighederne ved aktindsigt.
Bestemmelsen i § 5,  

 nr. 6, var til gengæld begrænset til bestemte dokumenttyper, nemlig  

 dokumenter om udenrigspolitiske og udenrigsøkonomiske forhold.
Det er ikke nærmere præciseret i betænkningen, om »dokumenter om  

 udenrigspolitikske og udenrigsøkonomiske forhold« i § 5, nr. 6, også  

 kunne anvendes til generelt at undtage dokumenter om EF-spørgsmål fra  

 aktindsigt.
Det er dog anført, at bestemmelsen i § 5, nr. 6, kunne anvendes  

 til at tilbageholde oplysninger fra at opfylde tavshedsforpligtelser i  

 relation til internationale organisationer, herunder EF.
Det må derfor  

 antages, at bestemmelsen også omfattede dokumenter om EF-spørgsmål, forudsat  

 at dokumenterne kunne karakteriseres som dokumenter om udenrigspolitiske  

 eller udenrigsøkonomiske forhold.
Det fremgår heller ikke af betænkningen, om undtagelsesadgangen efter § 5,  

 nr. 6, var begrænset til dokumenter, som var udarbejdet af danske  

 myndigheder, eller om den også kunne finde anvendelse på dokumenter om  

 EF-spørgsmål, som var udarbejdet af udenlandske myndigheder, herunder  

 EF-Kommissionen.
Hverken efter ordlyden eller forarbejderne er der imidlertid  

 grundlag for at antage, at bestemmelsen kun omfattede dokumenter, der var  

 udarbejdet af danske myndigheder.
 Det fremgår endvidere af betænkningen, at bestemmelsen i § 2, stk. 2,  

 nr. 1, indeholdt hjemmel til at undtage dokumenter fra aktindsigt, hvis  

 det var påkrævet for at opfylde en tavshedspligt, der påhvilede danske  

 myndigheder i forhold til EF, og dokumenterne ikke kunne undtages fra  

 aktindsigt efter andre af offentlighedslovens undtagelsesbestemmelser,  

 herunder bestemmelsen i § 5, nr. 6, og § 7 (svarende til den gældende  

 offentlighedslovs § 14, jf. om denne bestemmelse nedenfor).
 Undtagelsesbestemmelsen i § 2, stk. 2, nr. 1, og § 5, nr. 6, kunne  

 endvidere begrunde et afslag på aktindsigt under henvisning til folkeretlige  

 kutymer.
 5. Rækkevidden af den tidligere offentlighedslovs § 2, stk. 2, nr. 1, og §  

 5, nr. 6, har også været forelagt for Folketingets Ombudsmand.
I en sag fra 1980 (FOB 1980, side 654 ff) tog ombudsmanden stilling til en  

 klage over Udenrigsminsteriets afslag på en anmodning om aktindsigt i  

 ministeriets sager om jagtfalke til visse arabiske lande.
Om rækkevidden af §  

 5, nr. 6, anførte ombudsmanden blandt andet følgende:
»Udenrigsministeriet har i en intern meddelelse fra direktøren af 22.  

 december 1970 uddybet, i hvilke tilfælde dokumenter på grund af deres indhold  

 må anses som »dokumenter om udenrigspolitiske og udenrigsøkonomiske  

 forhold«.
I meddelelsen er der blandt andet anført følgende:
 ». . .
Som hovedregel er formodningen for, at al generel politisk og økonomisk  

 indberetningsvirksomhed, hvad enten der er tale om depecher, departementale  

 indberetninger, telemeddelelser, underhåndsbreve eller manu-forsendelser og  

 al tilsvarende instruktions- og underretningsvirksomhed fra  

 Udenrigsministeriet, er omfattet af denne undtagelse.
Begrebet  

 »udenrigspolitiske og udenrigsøkonomiske forhold« kan omfatte også  

 brevveksling om indrepolitiske, herunder videnskabelige, teknologiske og  

 sociale forhold i andre lande, f.eks. i det omfang den indeholder en politisk  

 vurdering . . .' . . .
Efter min opfattelse er der overensstemmelse mellem de synspunkter i  

 Udenrigsministeriets meddelelse af 22. december 1970, som er gengivet  

 ovenfor, og de synspunkter fra betænkningen om offentlighedslovens revision,  

 som ligeledes er gengivet ovenfor.
Jeg forstår Udenrigsminsteriets meddelelse  

 af 22. december 1970 således, at dokumenter, hvis indhold ikke i sig selv er  

 udenrigspolitiske eller udenrigsøkonomiske forhold, dog må anses for at være  

 omfattet af undtagelsesbestemmelsen, for så vidt de indeholder  

 undtagelsesbestemmelsen, for så vidt de indeholder politiske vurderinger af  

 forhold i andre lande.
Med hensyn til de synspunkter fra Udenrigsministeriets udtalelse af 1.  

 april 1981, som er gengivet lige ovenfor, kan jeg være enig med minsteriet i,  

 at »de pågældende fremmede magters fortolkning og mulige reaktion«  

 kan indgå som et moment i vurderingsgrundlaget ved en stillingtagen til, om  

 et dokument må siges at have et udenrigspolitisk eller udenrigsøkonmisk  

 indhold.
Jeg finder imidlertid ikke, at dette moment alene er tilstrækkeligt  

 til at begrunde en anvendelse af undtagelsesbestemmelsen i § 5, nr. 6, hvis  

 et dokument ikke i øvrigt efter sit indhold vedrører emner af  

 udenrigspolitisk eller udenrigsøkonomisk karakter.
Derimod vil hensynet til  

 fremmede magters fortolkning og mulige reaktion i givet fald kunne begrunde  

 en anvendelse af undtagelsesbestemmelsen i § 2, stk. 2, nr. 1.
Det følger af det anførte, at en anvendelse af undtagelsesbestemmelsen i §  

 5, nr. 6, forudsætter en vurdering af indholdet af det enkelte dokument i  

 sagen, hvorimod der ikke kan blive tale om på grundlag af bestemmelsen af  

 undtage en sag som helhed fra adgangen til aktindsigt (medmindre en vurdering  

 af hvert enkelt dokument ville føre til, at bestemmelsen er anvendelig).' I samme sag tog ombudsmanden stilling til rækkevidden af den tidligere  

 offentlighedslovs § 2, stk. 2, nr. 1. Han anførte blandt andet følgende  

 herom:
»For så vidt angår anvendelsen af undtagelsesbestemmelsen i § 2, stk.  

 2, nr. 1, anførte jeg i min skrivelse af 2. marts 1981 til  

 Udenrigsministeriet, at denne forudsætter »at en afvejning må føre til,. at adgangen til aktindsigt findes at  

 burde vige for væsentlige hensyn til de interesser, der er angivet i  

 de enkelte numre i bestemmelsen; som anført af Niels Eilschou Holm:  

 Offentlighedsloven (1971), side 44, indebærer dette, at aktindsigt kun kan  

 afslås, hvor der er en nærliggende fare for, at de nævnte interessere  

 vil lide skade af betydning.
Den nævnte konkrete interesseafvejning  

 skal foretages for hvert dokument for sig; jeg henviser i øvrigt også i den  

 forbindelse til offentlighedslovens § 2, stk. 3, (svarende til den gældende  

 offentlighedslovs § 13, stk. 2, jf. herom nedenfor).« Jeg må forstå Udenrigsministeriets supplerende udtalelse af 1. april 1981  

 . . . således, at ministeriet ved anvendelsen af undtagelsesadgangen efter §  

 2, stk. 2, nr. 1, i det foreliggende tilfælde navnlig har lagt vægt på den  

 reaktion fra arabiske lande, som en (hel eller delvis) imødekommelse af  

 anmodningen om aktindsigt muligt kunne afstedkomme.
Ministeriet har ud fra  

 dette ment at burde undtage samtlige dokumenter i sagen, uanset at visse  

 dokumenter isoleret bedømt ikke har et indhold, som berører forholdet til  

 udlandet m.v.
Ministeriet har i denne forbindelse henvist til det, som er  

 anført af Niels Eilschou Holm: Offentlighedsloven med kommentarer (1971),  

 side 44 nederst (»indrømmelse af delvis aktindsigt indirekte ville  

 medføre en prisgivelse af de forhold, som bestemmelserne giver hjemmel til at  

 hemmeligholde«).
Efter min opfattelse kan en sådan mere generelt præget anvendelse af  

 undtagelsesadgangen efter lovens § 2, stk. 2, (eventuelt i forbindelse med  

 anvendelsen af bestemmelsen i § 5, nr. 6), vel efter omstændighederne være  

 forsvarlig.
Men jeg finder, at de synspunkter om anvendelsen af  

 undtagelsesbestemmelserne i offentlighedslovens § 2, stk. 2, som jeg anførte  

 i min skrivelse af 2. marts 1981 til Udenrigsministeriet, og de grundlæggende  

 betragtninger, som offentlighedsordningen ifølge offentlighedsloven bygger  

 på, må føre til, at en sådan mere generel anvendelse af disse  

 undtagelsesbestemmelser (her nr. 1) må forudsætte, at der kan godtgøres en  

 vægtig konkret begrundelse herfor.
Efter min opfattelse er forholdet  

 det, at jo mere der lægges op til at anvende § 2, stk. 2, generelt for sager  

 som sådanne, jo stærkere krav bør stilles til den konkrete begrundelse.
 Jeg er selvsagt ikke uenig med Udenrigsministeriet i, at risikoen for, at  

 reaktioner fra udlandet får skadevirkninger for interesser af betydning, med  

 rimelighed kan føre til, at aktindsigt helt eller delvis må nægtes - for så  

 vidt der er den fornødne konkrete begrundelse for at antage, at  

 sådanne skadevirkninger eller risiko herfor må anses for nærliggende.
 Under drøftelserne på mødet den 14. maj 1981 har repræsentanterne for  

 Udenrigsministeriet i den forbindelse henvist til, at det ofte ikke vil være  

 praktisk muligt at opnå et mere detaljeret informationsgrundlag om fremmede  

 magters eventuelle reaktioner eller mulige skadevirkninger i øvrigt på  

 forholdet mellem Danmark og andre stater som følge af, at Udenrigsministeriet  

 meddeler aktindsigt.
Jeg har forståelse herfor og finder heller ikke at kunne afvise, at dette  

 forhold bør tages i betragtning ved vurderingen af, om betingelsen for at  

 meddele afslag efter lovens § 2, stk. 2, nr. 1, er til stede.' Selv om udgangspunktet var, at der også i sager, som var omfattet af § 2,  

 stk. 2, nr. 1, skulle foretages en konkret vurdering af, hvorvidt et dokument  

 kunne undtages fra aktindsigt, udelukkende ombudsmanden således ikke, at  

 bestemmelsen kunne anvendes til generelt at undtage visse sager fra  

 aktindsigt, hvis der kunne godtgøres en tungtvejende konkret begrundelse  

 herfor.
I en sag fra 1983 (FOB 1983, side 235 ff) tog ombudsmanden stilling til en  

 klage over Udenrigsministeriets afslag på en begæring om aktindsigt i  

 brevvekslingen mellem EF-Kommissionen og danske myndigheder i en  

 traktatkrænkelsessag.
Udenrigsministeriet svarede blandt andet følgende på en  

 række spørgsmål, som ombudsmanden stillede med henblik på en vurdering af  

 rækkevidden af den tidligere offentlighedslovs § 2, stk. 2, nr. 1:
». . . Kommissionen betragter den brevveksling, der finder sted  

 mellem den og medlemsstaterne i en sag efter artikel 169 i EØF-traktaten, som  

 fortrolig.
Den giver derfor ikke udenforstående indsigt i disse akter.  

 Kommissionen har dog over for Europaparlamentet erklæret sig rede til - i  

 enkelte tilfælde og efter særlig anmodning - at redegøre skriftligt eller  

 mundtligt for hovedindholdet i parternes standpunkter . . .
. . . Den ovennævnte praksis følges også over for personer eller  

 virksomheder, der har indgivet en klage.
Disse underrettes kun i generelle  

 vendinger om, hvorvidt og hvornår der er blevet indledt en  

 traktatkrænkelsessag mod en medlemsstat og på hvilket stadium denne sag  

 befinder sig.
Af principielle grunde gives der ikke personer eller  

 virksomheder, der har indgivet en klage over et forhold, adgang til den  

 brevveksling, der finder sted mellem kommissionen og medlemsstaterne . . .
 . . .
 Ombudsmanden beder oplyst, om kommissionens praksis efter  

 Udenrigsministeriets opfattelse har en sådan fasthed, at den kan  

 karakteriseres som eller sidestilles med en folkeretlig kutyme.
Det er Udenrigsminsteriets opfattelse, at kommissionens og  

 medlemsstaternes praksis vedrørende ikke-offentliggørelse af indbyrdes  

 korrespondance, herunde specielt den korrespondance som finder sted i medfør  

 af bestemmelserne i EØF-traktatens art. 169 og 170, vil kunne sidestilles med  

 en folkeretlig kutyme.
Så vidt Udenrigsministeriet bekendt, følges denne  

 praksis fast, også af de øvrige medlemsstater.
Det er Udenrigsministeriets  

 opfattelse, at der lægges stor vægt på, at denne brevvekslings fortrolige  

 karakter respekteres.
 . . .
 Ombudsmanden ønsker oplyst, om hensynet til nationale danske interesser  

 efter Udenrigsministeriets opfattelse kan varetages gennem en anvendelse af  

 bestemmelsen i offentlighedslovens § 2, stk. 2, nr. 1, eller om dette i givet  

 fald må ske ved anvendelse af andre af lovens undtagelsesbestemmelser.
 Udenrigsministeriet finder, at det er en væsentlig dansk interesse, at  

 traktatkrænkelsessager i almindelighed kan forhandles mellem parterne, og at  

 disse forhandlinger kan foregå på en sådan måde, at der indgås forlig, som  

 også imødekommer nationale, danske interesser.
Det er Udenrigsministeriets opfattelse, at det ved den konkrete  

 fortolkning og anvendelse af § 2, stk. 2, nr. 1, er berettiget at lægge vægt  

 på kommissionens eller andre medlemsstaters opfattelse og mulige reaktioner -  

 i den konkrete sag eller i tilsvarende sager - i tilfælde af  

 offentliggørelse.
Der henvises herved til ombudsmandens udtalelse af 29. maj  

 1981 (j. nr. 1980-804-38) (det vil sige den ovenfor omtalte sag).
Efter Udenrigsministeriets opfattelse vil det på denne baggrund være  

 berettiget at undtage en skriftveksling under traktatens art. 169 som helhed.  

 Dette gælder umiddelbart dokumenter hidrørende fra kommissionen eller andre  

 medlemsstater og dokumenter hidrørende fra regeringen i det omfang,  

 modpartens standpunkter gengives eller vil kunne udledes.
Det samme gælder  

 imidlertid også de øvrige dele af dokumenter hidrørende fra regeringen, idet  

 det er Udenrigsminsteriets opfattelse, at ensidig offentliggørelse af  

 regeringens synspunkter må antages at være uacceptabel for modparten og  

 derfor skadelig i den konkrete sag og tilsvarende sager for statens forhold  

 til fremmede magter eller mellemfolkelige institutioner.
 Det er endvidere Udenrigsministeriets opfattelse, at der i  

 traktatkrænkelsesproceduren ofte vil være en sådan sammenhæng mellem de  

 konkrete nationale interesser og hensynet til forholdet til kommissionen,  

 eller efter omstændighederne en anden medlemsstat, at en selvstændig  

 vurdering af eventuelle »uafhængige« nationale interesser næppe vil  

 være mulig.
 I øvrigt ville en delvis aktindsigt i sager af den foreliggende karakter  

 efter omstændighederne kunne anses for omfattet af undtagelsen i § 2, stk. 2,  

 nr. 1, navnlig i det omfang der herved ville ske en prisgivelse af det eller  

 de forhold, som bestemmelserne giver hjemmel til at hemmeligholde.
 . . .
 Ombudsmanden ønsker endelig oplyst, om det efter Udenrigsministeriets  

 opfattelse kan tillægges betydning, på hvilket tidspunkt af sagens behandling  

 en begæring af aktindsigt fremkommer.
 Udenrigsministeriet forstår spørgsmålet således, at det ønskes oplyst, om  

 man ville have indtaget et andet standpunkt, såfremt sagen havde været  

 afsluttet, efter indgåelse af forlig, efter den ene parts opgivelse af sagen  

 eller efter endelig dom ved EF-domstolen.
Det kan oplyses, at Udenrigsministeriet ikke har modtaget begæringer af  

 denne type.
Det er imidlertid Udenrigsministeriets opfattelse, at man  

 formodentlig ville indtage den samme holdning.
Det ville herved formentlig  

 blive taget i betragtning, at der løbende behandles et betydeligt antal sager  

 af denne type, og at selve det forhold, at dokumenterne senere kunne blive  

 offentliggjort, i sig selv må antages at kunne indvirke på dokumenternes  

 udformning - til brug for forhandlingen og forberedelsen af en retssag - og  

 dermed deres værdi under den procedure, hvorunder de udarbejdes.
Anvendelsen af undtagelserne i § 2, stk. 2, forudsætter en konkret  

 afvejning af modstående hensyn, hvorfor Udenrigsministeriet for indeværende  

 ville foretrække at reservere sin holdning til dette spørgsmål.
Man har  

 forstået, at kommissionen . . . har indtaget en tilsvarende holdning.' Som det fremgår af Udenrigsministeriets svar, anser EF-Kommissionen den  

 brevveksling, der finder sted mellem den og en medlemsstat i anledning af en  

 traktatkrænkelsessag, for fortrolig, således at brevvekslingen ikke kommer  

 udenforstående til kundskab.
Det fremgår endvidere af Udenrigsministeriets svar, at den praksis,  

 hvorefter brevveksling med EF-Kommissionen, herunder navnlig i en  

 traktatkrænkelsessag, ikke offentliggøres, kunne sidestilles med en  

 folkeretlig kutyme.
Brevvekslingen i en sag om traktatkrænkelse kunne  

 herefter efter Udenrigsministeriets opfattelse undtages fra aktindsigt i sin  

 helhed i medfør af den tidligere offentlighedslovs § 2, stk. 2, nr. 1. Et  

 afslag på aktindsigt kunne formentlig også gives på et tidspunkt, hvor sagen  

 var afsluttet.
Ombudsmanden fandt ikke grundlag for at tilsidesætte Udenrigsministeriets  

 vurdering i sagen.
Han anførte blandt andet følgende herom:
»På denne baggrund og på grundlag af den nu foreliggende supplerende  

 udtalelse af 4. juli 1983 fra Udenrigsministeriet og i den forbindelse den  

 fra EF-Kommissionen indhentede redegørelse for kommissionens praksis kan det  

 ikke give mig anledning til kritik, at Udenrigsministeriet har fundet i  

 medfør af offentlighedslovens § 2, stk. 2, nr. 1, at burde afslå (A's)  

 anmodning om aktindsigt i brevvekslingen mellem De Europæiske Fællesskabers  

 Kommission og de danske myndigheder, herunder kommissionens såkaldte  

 åbningsskrivelse og den danske regerings svarskrivelse herpå . . .« 6. I offentlighedsudvalgets udkast til offentlighedslov blev der indsat  

 følgende bestemmelse som § 11, stk. 2, nr. 2:
 »§ 11. . . .
Stk. 2. Retten til aktindsigt kan endvidere begrænses i det omfang, det er  

 nødvendigt til beskyttelse af væsentlige hensyn til 1) . . ., 2) rigets udenrigspolitiske eller udenrigsøkonmiske interesser, herunder  

 forholdet til fremmede magter eller mellemfolkelige institutioner, 3) . . .« Bestemmelsen svarer til den gældende offentlighedslovs § 13, stk. 1, nr.  

 2. I bemærkningerne til bestemmelsen (betænkning nr. 857/1978, side 47) er  

 der - som i bemærkningerne til offentlighedslovens § 13, stk. 1, nr. 2 -  

 blandt andet anført følgende:
 »Bestemmlsen i stk. 2 svarer i det væsentlige til den gældende lovs §  

 2, stk. 2. Indledningen til bestemmelsen er dog foreslået ændret med henblik  

 på at præcisere, at den begærendes individuelle interesse i at blive gjort  

 bekendt med det eller de pågældende dokumenter ikke skal indgå i den konkrete  

 afvejning af hensynet til offentlighedens ret til aktindsigt over for de  

 modhensyn, der opregnes i bestemmelsen . . .
 Endvidere forslås sidste led i den gældende lovs § 2, stk. 2, nr. 1, der  

 hjemler undtagelse af hensyn til »forholdet til fremmede magter eller  

 mellemfolkelige institutioner«, udskilt til en selvstændig bestemmelse  

 og samarbejdet med bestemmelsen i den gældende lovs § 5, nr. 6 . . .
 . . .
Bestemmelsen i nr. 2, er, som nævnt, en samarbejdning af den gældende lovs  

 § 2, stk. 2, nr. 1, sidste led, og § 5, nr. 6. Indarbejdelsen af bestemmelsen  

 i § 5, nr. 6, medfører principielt en begrænsning i undtagelsesadgangen i  

 forhold til den gældende lov, idet anvendelsen af undtagelsesbestemmelsen i  

 nr. 2 i det hele forudsætter, at nægtelse af aktindsigt efter en konkret  

 vurdering kan anses for nødvendig.
Forholdet skønnes dog at være uden  

 praktisk betydning, og der kan derfor med hensyn til bestemmelsens rækkevidde  

 henvises til beskrivelsen af gældende ret i betænkningen side 255 f og til  

 udvalgets overvejelser side 282 f.' Det fremgår heraf, at bestemmelsen var en samarbejdning af den tidligere  

 offentlighedslovs § 2, stk. 2, nr. 1, og § 5, nr. 6, og at fortolkningen af  

 disse bestemmelser derfor havde betydning for fastlæggelsen af bestemmelsens  

 rækkevidde.
 Offentlighedsudvalget anførte blandt andet følgende som begrundelse for  

 denne samarbejdning (betænkningen side 282 f).
»c.
Hensynet til statens sikkerhed og forsvar samt landets  

 forhold til udlandet.
 Det angivne beskyttelseshensyn er i den gældende lov tilgodeset dels ved  

 bestemmelsen i § 2, stk. 1, nr. 1, dels ved bestemmelsen i § 5, nr. 6. Efter  

 den sidstnævnte bestemmelse kan adgangen til aktindsigt generelt begrænses i  

 forhold til dokumenter om udenrigspolitiske og udenrigsøkonomiske forhold,  

 medens bestemmelsen i § 2, stk. 2, nr. 1, giver hjemmel til at nægte  

 aktindsigt, hvis væsentlige hensyn til »statens sikkerhed, landets  

 forsvar samt forholdet til fremmede magter eller mellemfolkelige  

 institutioner« tilsiger det.
 . . .
 Det er efter udvalgets opfattelse en given sag, at disse  

 beskyttelseshensyn må tilgodeses ved udformningen af  

 undtagelsesbestemmelserne i en ny lov om offentlighed i forvaltningen . . .
 . . .
(Det er efter udvalgets opfattelse ikke hensigtsmæssigt), at adgangen til  

 at undtage dokumenter af hensyn til rigets udenrigspolitiske interesser som  

 nævnt er opdelt på to bestemmelser, hvis indbyrdes forhold kan give anledning  

 til nogen tvivl, blandt andet fordi undtagelsesadgangen efter den ene  

 bestemmelse (§ 5, nr. 6) alene er gjort afhængig af dokumentindholdet, medens  

 der efter den anden bestemmelse (§ 2, stk. 2, nr. 1), stilles krav om, at  

 væsentlige hensyn skal tale for at begrænse offentlighedsprincippet.
Da  

 undtagelsesbestemmelsen af systematiske grunde bør plaaceres i sammenhæng med  

 andre undtagelsesbestemmelser begrundet i dokumentets indhold, foreslår  

 udvalget den gældende lovs § 5, nr. 6, indarbejdet i den til lovens § 2, stk.  

 2, nr. 1, svarende bestemmelse.
Den af udvalget foreslåede bestemmelse findes  

 i udkastets § 11, stk. 2, nr. 2 . . .
Efter denne bestemmelse vil aktindsigt kun kunne afslås, såfremt der er en  

 konkret begrundelse derfor af en vis styrke.
Udvalget har ikke ment, at der  

 bør være adgang til at undtage dokumenter eller oplysninger i dokumenter  

 vedrørende udenrigspolitiske eller udenrigsøkonomiske forhold også i  

 tilfælde, hvor der ikke er noget konkret behov for hemmeligholdelse, sml.  

 derimod den gældende bestemmelse i lovens § 5, nr. 6.
. . .' Det fremgår heraf, at adgangen til aktindsigt i sager om udenrigspolitiske  

 og udenrigsøkonomiske forhold efter offentlighedsudvalgets opfattelse  

 principielt burde udvides, således at der fremover skulle foretages en  

 konkret vurdering af, hvorvidt der var et behov for i det foreliggende  

 tilfælde at undtage sådanne dokumenter fra aktindsigt.
I det omfang  

 dokumenter om EF-spørgsmål var omfattet af § 5, nr. 6, ville den principielle  

 udvidelse af adgangen til aktindsigt i sager om udenrigspolitiske og  

 udenrigsøkonomiske forhold derfor også får betydning for muligheden for  

 aktindsigt i disse dokumenter.
For så vidt angår brevveksling i et internt  

 præget samarbejde, herunder samarbejde om EF-spørgsmål, indeholdt  

 offentlighedsudvalgets lovudkast imidlertid som nævnt under afsnit II en  

 særlig bestemmelse i § 9, stk. 3, nr. 3, som undtog en sådan brevveksling fra  

 aktindsigt.
7. Efter offentlighedslovens § 13, stk. 2, skal der gives delvis  

 aktindsigt, hvis de hensyn, der er nævnt i § 13, stk. 1, nr. 1-6, kun gør sig  

 gældende for en del af et dokument.
Bestemmelsen har følgende ordlyd:
 »§ 13. . . .
Stk. 2. Gør hensyn som nævnt i stk. 1 sig kun gældende for en del af et  

 dokument, skal den pågældende gøres bekendt med dokumentets øvrige  

 indhold.« Bestemmelsen svarer til den tidligere offentlighedslovs § 2, stk. 3. Der  

 er hverken i bemærkningerne hertil, jf.
Folketingstidende 1969-70, tillæg A,  

 sp. 590, eller til den tilsvarende bestemmelse i offentlighedskommissionens  

 lovudkast, jf. betænkning nr. 325/1963, side 64, anført noget om, i hvilket  

 omfang delvis aktindsigt kan nægtes under henvisning til landets forhold til  

 fremmede magter og mellemfolkelige institutioner.
Folketingets Ombudsmand har i en sag fra 1974, jf.
FOB 1974, side 328 ff,  

 taget stilling til rækkevidden af den tidligere offentlighedslovs § 2, stk.  

 3. Det fremgår af sagen, at afslag på delvis aktindsigt efter ombudsmandens  

 opfattelse kan gives i de tilfælde, hvor den delvise aktindsigt medfører en  

 prisgivelse af de forhold, der er hjemmel til at tilbageholde, og herudover i  

 tilfælde, hvor den delvise aktindsigt indebærer en klart vildledende  

 information.
Særligt med hensyn til Danmarks forhold til udlandet har ombudsmanden som  

 nævnt i pkt. 5 antaget, at dokumenter af betydning for landets forhold til  

 udlandet - uanset pligten til at give delvis aktindsigt - generelt kan  

 undtages fra aktindsigt, hvis der er en tungtvejende konkret begrundelse  

 herfor.
Bestemmelsen i den tidligere offentlighedslovs § 2, stk. 3, har  

 således ikke været til hinder for, at brevveksling mellem EF-Kommissionen og  

 et medlemsland i en traktatkrænkelsessag blev undtaget fra aktindsigt i sin  

 helhed.
 8. Under hensyn til baggrunden for offentlighedslovens § 13, stk. 1, nr.  

 2, er det Justitsministeriets opfattelse, at der i vurderingen af rækkevidden  

 af denne bestemmelse, bør lægges vægt på den fortolkning, som den tidligere  

 offentlighedslovs § 2, stk. 2, nr. 1 og § 5, nr. 6, har været undergivet.
 I modsætning til den tidligere offentlighedslovs § 5, nr. 6, forudsætter §  

 13, stk. 1, nr. 2, i princippet en konkret vurdering af, om undtagelse fra  

 aktindsigt er begrundet i hensynet til rigets udenrigspolitiske eller  

 udenrigsøkonomiske interesser, herunder forholdet til fremmede magter eller  

 mellemfolkelige institutioner.
Efter § 13, stk. 2, skal der endvidere i almindelighed gives delvis  

 aktindsigt, medmindre hensynet til landets forhold til udlandet, herunder EF,  

 taler for, at alle dokumenterne undtages fra aktindsigt.
Der skal dog ikke  

 gives delvis aktindsigt, hvis der vil ske en prisgivelse af de forhold, der  

 er hjemmel til at hemmeligholde, eller hvis den delvise aktindsigt indebærer  

 en klart vildledende information. § 13, stk. 2, er heller ikke til hinder  

 for, at der efter § 13, stk. 1, nr. 2, gives et generelt afslag på  

 aktindsigt, forudsat at der er en konkret begrundelse herfor.
§ 13, stk. 1, nr. 2, omfatter en række tilfælde i relation til EF.  

 Brevveksling, herunder udveksling af processkrifter, mellem EF-Kommissionen  

 og Danmark i en sag om traktatkrænkelse kan således undtages fra aktindsigt i  

 sin helhed, uden at der i den forbindelse skal foretages en konkret vurdering  

 af, om der skal gives delvis aktindsigt efter § 13, stk. 2. Det gælder ikke  

 blot så længe sagen verserer, men også i almindelighed når sagen er  

 afsluttet.
Brevveksling mellem EF-Kommissionen og Danmark i andre sager kan  

 ligeledes undtages fra aktindsigt i sin helhed, idet denne brevveksling  

 ifølge en folkeretlig kutyme ikke må offentliggøres uden parternes  

 indforståelse.
Bestemmelsen i § 13, stk. 1, nr. 2, omfatter i øvrigt alle dokumenter fra  

 EF's organer, som de nationale myndigheder er pålagt tavshedspligt om.
I det  

 omfang en tavshedspligtsforskrift, der er fastsat i en umiddelbart anvendelig  

 fællesskabsregel (f.eks. en forordning) er til hinder for  

 dokumentoffentlighed, følger det under alle omstændigheder af rangforholdet  

 mellem fællesskabsretten og national ret, at fællesskabsreglen går forud for  

 offentlighedsloven, jf.
Kommenteret Offentlighedslov, side 164, med  

 henvisninger.
Bestemmelsen i § 13, stk. 1, nr. 2, kan herudover ud fra en konkret  

 vurdering begrunde et afslag på aktindsigt i andre oplysninger om  

 EF-spørgsmål, forudsat at hemmeligholdelse er af betydning for landets  

 forhold til udlandet, herunder EF.
Vurderingen af, om oplysningerne kan  

 undtages fra aktindsigt, skal som udgangspunkt foretages for hvert dokument  

 for sig, men hele sagen kan som nævnt efter omstændighederne undtages fra  

 aktindsigt, hvor der er en konkret begrundelse herfor.
IV.
Andre undtagelsesbestemmelser Ud over bestemmelserne i offentlighedslovens § 10, nr. 3, og § 13, stk.  

 1, nr. 2, er der mulighed for at undtage dokumenter i sager om EF-spørgsmål  

 fra aktindsigt efter andre af offentlighedslovens bestemmelser, hvis  

 betingelserne herfor er opfyldt.
Der er i den forbindelse navnlig grund til at pege på bestemmelsen i  

 offentlighedslovens § 2, stk. 2, hvorefter sager om lovgivning, herunder  

 bevillingslove, kun er omfattet af loven, for så vidt lovforslag er fremsat  

 for Folketinget.
Denne bestemmelse, der giver mulighed for en tidsbegrænset  

 undtagelse fra retten til aktindsigt, kan navnlig komme på tale i tilfælde,  

 hvor et EF-direktiv skal inkorporeres i dansk ret, og hvor inkorporeringen  

 forudsætter en lovændring.
Bestemmelsen kan dog også anvendes, hvis  

 inkorporeringen af et EF-direktiv både omfatter overvejelser om lovgivning og  

 administrative forskrifter, jf.
Kommenteret Offentlighedslov, side 62.
En anden bestemmelse, som der er grund til at fremhæve, er  

 offentlighedslovens § 10, nr. 1, hvorefter blandt andet dokumenter, der  

 udarbejdes af en myndighed til brug for møder mellem minstre, er undtaget fra  

 aktindsigt.
Ifølge fast praksis, jf.
Udenrigsministeriets notits af 12. april  

 1985 om behandling og ekspedition af traktatkrænkelsessager mod Danmark, skal  

 enhver traktatkrænkelsessag - uanset omfang og betydning - forelægges  

 regeringens fællesmarkedsudvalg.
De dokumenter, som de tværminsterielle  

 udvalg, herunder EF-specialudvalgene, udarbejder til brug for drøftelser i  

 regeringens fællesmarkedsudvalg, kan således undtages fra aktindsigt efter  

 bestemmelsen i § 10, nr. 1.
 Der er endelig grund til at pege på offentlighedslovens § 14, der giver  

 mulighed for at begrænse adgangen til aktindsigt i de tilfælde, hvor der i en  

 umiddelbar anvendelig fællesskabsregel eller i en anden EF-retsakt, der ved  

 lov eller i henhold til lov er tillagt gyldighed her i landet, er fastsat en  

 speciel tavshedspligtsforskrift, der rækker videre end de almindelige regler  

 om tavshedspligt i straffeloven, forvaltningsloven og  

 tjenestemandslovgivningen, jf. a.st., side 182.
Efter 2. behandling den 17. maj 1991 § 1 I lov nr. 572 af 19. december 1985 om offentlighed i forvaltningen  

 foretages følgende ændringer:
 1. § 10, nr. 3, ophæves.
 Nr. 4-6 bliver herefter nr. 3-5.
 2. I § 11, stk. 1, ændres »§ 10, nr. 1-5« til:  

 »§ 10, nr. 1-4«.
§ 2 I forvaltningsloven, lov nr. 571 af 19. december 1985, foretages følgende  

 ændring:
 § 14, stk. 1, nr. 3, ophæves.
 Nr. 4 bliver herefter nr. 3.
§ 3 Stk. 1. Loven træder i kraft den 1. juli 1991.
 Stk. 2. Loven gælder for dokumenter, der udarbejdes efter lovens  

 ikrafttræden.
