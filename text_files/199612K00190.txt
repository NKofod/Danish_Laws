Nr LSF 190 Forslag til Lov om ændring af udlændingeloven(Optagelse af fingeraftryk og  

 personfotografi, foranstaltninger over for udlændinge, der ikke medvirker til  

 udsendelse m.v., og foranstaltninger over for den, der medvirker til, at en  

 udlænding opnår opholdstilladelse ved svig, m.v.) Fremsat af indenrigsministeren (Birte Weiss) den 12. marts 1997 Vedtaget ved tredjebehandling den 30. maj 1997 Lov nr. 407 af 10/06/1997 § 1 I udlændingeloven, jf. lovbekendtgørelse nr. 51 af 22. januar 1997,  

 foretages følgende ændringer:
 1. I § 34 indsættes som stk. 2:
»Stk. 2. Politiet kan, hvis det skønnes hensigtsmæssigt for  

 at sikre udlændingens tilstedeværelse, bestemme, at en udlænding skal give  

 møde hos politiet på nærmere angivne tidspunkter, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring ved Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., eller 5) politiet drager omsorg for udlændingens udrejse og udlændingen ikke  

 medvirker hertil, jf. § 40, stk. 3, 1. pkt.« 2. I § 40, stk. 3, 2. pkt., indsættes efter  

 »fremstilles for hjemlandets eller et andet lands repræsentation«:  

 », eller at udlændingens fingeraftryk, der er optaget i medfør af § 40  

 a, stk. 1 og 2, kan videregives til hjemlandets eller et andet lands  

 repræsentation.« 3. § 40, stk. 4, ophæves, og i stedet indsættes:
 »Stk. 4. Afgiver en person en erklæring til oplysning i  

 sager, der henhører under denne lov, kan udlændingemyndighederne kræve, at  

 erklæringen afgives på tro og love.
Stk. 5. Den, der ved at afgive en urigtig erklæring eller på anden  

 måde medvirker eller søger at medvirke til, at en udlænding opnår en  

 opholdstilladelse ved svig, skal erstatte de udgifter, der påføres staten ved  

 udlændingens indrejse, ophold og udrejse og ved udlændingesagens behandling.  

 Kravet tillægges udpantningsret.« Stk. 5-7 bliver herefter stk. 6-8.
 4. I § 40 a, stk. 1, ændres i nr. 2 »§ 48, stk.  

 2,» til: »§ 48, stk. 2, eller«, og som nr. 3 indsættes:
»3) som ikke søger om opholdstilladelse efter § 7, stk. 1 og 2, og  

 som skal afvises, udvises eller udrejse af landet, jf. § 30, stk. 1, såfremt  

 der på baggrund af pågældendes dokumenter, ejendele, økonomiske midler og  

 andre personlige forhold er bestemte grunde til at antage, at den pågældende  

 vil indrejse på ny og ansøge om opholdstilladelse efter § 7, stk. 1 og  

 2.« 5. I § 40 a, stk. 2, indsættes efter »med henblik på  

 identifikation af den pågældende«: »eller med henblik på udstedelse  

 eller fremskaffelse af rejsedokument«.
 6. I § 40 a indsættes efter stk. 3 som nye stykker:
 »Stk. 4. Fingeraftryk, der modtages fra udenlandske  

 udlændingemyndigheder i forbindelse med behandlingen af udlændingesager, kan  

 registreres i det i stk. 3 nævnte edb-register.
 Stk. 5. Fingeraftryk, der i medfør af stk. 3 og 4 er registreret i  

 det i stk. 3 nævnte edb-register, slettes 10 år efter registreringen af  

 fingeraftrykket i registret.
Stk. 6. Fingeraftryk, der registreres i det i stk. 3 nævnte  

 edb-register, kan til brug for identifikation af den pågældende udlænding  

 manuelt eller elektronisk sammenholdes med fingeraftryk optaget efter  

 retsplejelovens bestemmelser herom.« Stk. 4 bliver herefter stk. 7.
 7. Efter § 40 a, stk. 4, der bliver stk. 7, indsættes som nyt  

 stykke:
»Stk. 8. Søgning og videregivelse af oplysninger fra  

 registret til politiet til brug for en international efterlysning kan  

 foretages under de i stk. 7 nævnte betingelser.« Stk. 5 og 6 bliver herefter stk. 9 og 10.
 8. I § 40 a, stk. 5, der bliver stk. 9, ændres »stk.  

 4« til: »stk. 7 og 8«.
 9. I § 40 a, stk. 6, der bliver stk. 10, ændres  

 »fingeraftryk, der er optaget i medfør af stk. 1 eller 2« til:  

 »fingeraftryk, der i medfør af stk. 3 og 4 er registreret i  

 edb-registret«.
 10. Efter § 40 a indsættes:
»§ 40 b.
Der kan optages personfotografi af en udlænding, der  

 søger om opholdstilladelse efter § 7.
 Stk. 2. Der kan optages personfotografi af en udlænding, hvis  

 dette skønnes hensigtsmæssigt med henblik på identifikation af den  

 pågældende, med henblik på udstedelse af identitetskort eller andet  

 legitimationsdokument eller med henblik på udstedelse eller fremskaffelse af  

 rejsedokument.
 Stk. 3. Personfotografi optaget i medfør af stk. 1 og 2 kan uden  

 udlændingens samtykke videregives til indenlandske og udenlandske  

 udlændingemyndigheder i forbindelse med behandlingen af udlændingesager.
§ 40 c.
Ved behandlingen af en ansøgning om opholdstilladelse  

 efter udlændingelovens § 9 kan udlændingemyndighederne kræve, at ansøgeren og  

 den person, til hvem ansøgeren oplyser at have den familiemæssige  

 tilknytning, som skal danne grundlag for opholdstilladelsen, medvirker til en  

 dna-undersøgelse med henblik på at fastslå den familiemæssige tilknytning,  

 såfremt denne ikke på anden måde kan anses for tilstrækkeligt  

 dokumenteret.« 11. I § 42 a indsættes som stk. 5 og 6:
 »Stk. 5. Har en udlænding, der ikke har ansøgt om opholdstilladelse i  

 henhold til § 7, efter reglerne i kapitel 1 og 3-5 ikke ret til at opholde  

 sig her i landet, kan Udlændingestyrelsen bestemme, at udgifterne til  

 udlændingens underhold dækkes af Udlændingestyrelsen i overensstemmelse med  

 bestemmelsen i stk. 1. Stk. 4 finder tilsvarende anvendelse.
Stk. 6. Udlændingestyrelsen kan bestemme, at en udlænding, der er  

 omfattet af stk. 1 eller 5, ikke skal have dækket sine udgifter til underhold  

 bortset fra kost, logi og sundhedsmæssige ydelser, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring med Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., 5) udlændingen ikke efterkommer politiets bestemmelse om en i § 34 nævnt  

 foranstaltning, 6) udlændingen tilsidesætter et pålæg om at udføre nødvendige opgaver i  

 forbindelse med driften af indkvarteringsstedet, jf. § 42 d, stk. 1, 7) udlændingen er efterlyst af politiet med henblik på forkyndelse,  

 udrejsekontrol eller udsendelse eller 8) politiet drager omsorg for udlændingens udrejse og udlændingen ikke  

 medvirker hertil, jf. § 40, stk. 3, 1. pkt.« 12. § 42 c, stk. 1, 1. pkt., affattes således:
»Børn i den undervisningspligtige alder, der opholder sig her i  

 landet, og hvis ansøgning om opholdstilladelse i henhold til § 7 er taget  

 under behandling, eller hvis forældre er omfattet af § 42 a, stk. 5, skal  

 deltage i særskilt tilrettelagt undervisning.« 13. I § 46, stk. 2, ændres »§ 42 a, stk. 4, 1.  

 pkt.,» til: »§ 42 a, stk. 4, 1. pkt., og stk. 5«.
 14. Efter § 47 indsættes:
»§ 47 a.
Indenrigsministeren kan fastsætte nærmere regler om,  

 at politiet i helt særlige tilfælde kan udstede visum ved indrejsen i landet  

 samt udstede tilbagerejsetilladelse til en udlænding, der lovligt opholder  

 sig her i landet.« 15. I § 48, stk. 1, 2. pkt., ændres »§ 40, stk.  

 3-5,» til: »§ 40, stk. 6 og 7,» og »§ 40 a, stk. 6,»  

 til: »§ 40 a, stk. 4-6 og 10, og § 40 b«.
 16. I § 53 a, stk. 5, indsættes efter »ansøgt om  

 opholdstilladelse efter §§ 7-8«: »eller omfattet af § 42 a, stk.  

 5«.
 17. § 61 affattes således:
»§ 61. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Loven træder i kraft dagen efter bekendtgørelsen i Lovtidende.
§ 3 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Oprindeligt fremsat forslag § 1 I udlændingeloven, jf. lovbekendtgørelse nr. 51 af 22. januar 1997, foretages følgende ændringer:
 1. I § 34 indsættes som stk. 2:
»Stk. 2. Politiet kan, hvis det skønnes hensigtsmæssigt for at sikre  

 udlændingens tilstedeværelse, bestemme, at en udlænding skal give møde hos  

 politiet på nærmere angivne tidspunkter, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring ved Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., eller 5) politiet drager omsorg for udlændingens udrejse, og udlændingen ikke  

 medvirker hertil, jf. § 40, stk. 3, 1. pkt.« 2. I § 40, stk. 3, 2. pkt., indsættes efter  

 »fremstilles for hjemlandets eller et andet lands repræsentation«:  

 », eller at udlændingens fingeraftryk, der er optaget i medfør af § 40  

 a, stk. 1 og 2, kan videregives til hjemlandets eller et andet lands  

 repræsentation.« 3. § 40, stk. 4, ophæves og i stedet indsættes:
 »Stk. 4. Afgiver en person en erklæring til oplysning i  

 sager, der henhører under denne lov, kan udlændingemyndighederne kræve, at  

 erklæringen afgives på tro og love.
Stk. 5. Den, der ved at afgive en urigtig erklæring eller på anden  

 måde medvirker eller søger at medvirke til, at en udlænding opnår en  

 opholdstilladelse ved svig, skal erstatte de udgifter, der påføres staten ved  

 udlændingens indrejse, ophold og udrejse og ved udlændingesagens behandling.  

 Kravet tillægges udpantningsret.« Stk. 5-7 bliver herefter stk. 6 - 8.
 4. I § 40 a, stk. 1, ændres i nr. 2 »§ 48, stk.  

 2,» til: »§ 48, stk. 2, eller«, og der indsættes som nr. 3:
»3) som ikke søger om opholdstilladelse efter § 7, stk. 1 og 2, og  

 som skal afvises, udvises eller udrejse af landet, jf. § 30, stk. 1, såfremt  

 der på baggrund af pågældendes dokumenter, ejendele, økonomiske midler og  

 andre personlige forhold er bestemte grunde til at antage, at den pågældende  

 vil indrejse på ny og ansøge om opholdstilladelse efter § 7, stk. 1 og  

 2.« 5. I § 40 a, stk. 2, indsættes efter »med henblik på  

 identifikation af den pågældende«: »eller med henblik på udstedelse  

 eller fremskaffelse af rejsedokument«.
 6. I § 40 a indsættes efter stk. 3 som nye stykker:
 »Stk. 4. Fingeraftryk, der modtages fra udenlandske  

 udlændingemyndigheder i forbindelse med behandlingen af udlændingesager, kan  

 registreres i det i stk. 3 nævnte edb-register.
 Stk. 5. Fingeraftryk, der i medfør af stk. 3 og 4 er registreret i  

 det i stk. 3 nævnte edb-register, slettes 10 år efter registreringen af  

 fingeraftrykket i registret.
Stk. 6. Fingeraftryk, der registreres i det i stk. 3 nævnte  

 edb-register, kan til brug for identifikation af den pågældende udlænding  

 manuelt eller elektronisk sammenholdes med fingeraftryk optaget efter  

 retsplejelovens bestemmelser herom.« Stk. 4 - 6 bliver herefter stk. 7 - 9.
 7. Efter § 40 a, stk. 4, der bliver stk. 7, indsættes som  

 nyt stykke:
»Stk. 8. Søgning og videregivelse af oplysninger fra  

 registret til politiet til brug for en international efterlysning kan  

 foretages under de i stk. 7 nævnte betingelser.« Stk. 5 - 6, der ved § 1, nr. 6, er blevet stk. 8 - 9, bliver herefter stk.  

 9 - 10.
 8. I § 40 a, stk. 5, der bliver stk. 9, ændres »stk.  

 4« til: »stk. 7 og 8«.
 9. I § 40 a, stk. 6, der bliver stk. 10, ændres  

 »fingeraftryk, der er optaget i medfør af stk. 1 eller 2« til:  

 »fingeraftryk, der i medfør af stk. 3 og 4 er registreret i  

 edb-registret«.
 10. Efter § 40 a indsættes:
»§ 40 b.
Der kan optages personfotografi af en udlænding, der  

 søger om opholdstilladelse efter § 7.
 Stk. 2. Der kan optages personfotografi af en udlænding, hvis  

 dette skønnes hensigtsmæssigt med henblik på identifikation af den  

 pågældende, med henblik på udstedelse af identitetskort eller andet  

 legitimationsdokument eller med henblik på udstedelse eller fremskaffelse af  

 rejsedokument.
Stk. 3. Personfotografi optaget i medfør af stk. 1 og 2 kan uden  

 udlændingens samtykke videregives til indenlandske og udenlandske  

 udlændingemyndigheder i forbindelse med behandlingen af  

 udlændingesager.« 11. I § 42 a indsættes som stk. 5 og 6:
 »Stk. 5. Har en udlænding, der ikke har ansøgt om  

 opholdstilladelse i henhold til § 7, efter reglerne i kapitel 1 og 3 - 5 ikke  

 ret til at opholde sig her i landet, kan Udlændingestyrelsen bestemme, at  

 udgifterne til udlændingens underhold dækkes af Udlændingestyrelsen i  

 overensstemmelse med bestemmelsen i stk. 1. Stk. 4 finder tilsvarende  

 anvendelse.
Stk. 6. Udlændingestyrelsen kan bestemme, at en udlænding, der er  

 omfattet af stk. 1 eller 5, ikke skal have dækket sine udgifter til  

 underhold, bortset fra kost, logi og sundhedsmæssige ydelser, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring med Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., 5) udlændingen ikke efterkommer politiets bestemmelse om en i § 34 nævnt  

 foranstaltning, 6) udlændingen tilsidesætter et pålæg om at udføre nødvendige opgaver i  

 forbindelse med driften af indkvarteringsstedet, jf. § 42 d, stk. 1, 7) udlændingen er efterlyst af politiet med henblik på forkyndelse,  

 udrejsekontrol eller udsendelse, eller 8) politiet drager omsorg for udlændingens udrejse, og udlændingen ikke  

 medvirker hertil, jf. § 40, stk. 3, 1. pkt.« 12. § 42 c, stk. 1, 1. pkt., affattes således:
»Børn i den undervisningspligtige alder, der opholder sig her i  

 landet, og hvis ansøgning om opholdstilladelse i henhold til § 7 er taget  

 under behandling, eller hvis forældre er omfattet af § 42 a, stk. 5, skal  

 deltage i særskilt tilrettelagt undervisning.« 13. I § 46, stk. 2, ændres »§ 42 a, stk. 4, 1.  

 pkt.,» til: »§ 42 a, stk. 4, 1. pkt., og stk. 5«.
 14. Efter § 47 indsættes:
»§ 47 a.
Indenrigsministeren kan fastsætte nærmere regler om,  

 at politiet i helt særlige tilfælde kan udstede visum ved indrejsen i landet  

 samt udstede tilbagerejsetilladelse til en udlænding, der lovligt opholder  

 sig her i landet.« 15. I § 48, stk. 1, 2. pkt., ændres »§ 40, stk. 3 -  

 5,» til: »§ 40, stk. 6-7,» og »§ 40 a, stk. 6,» til:  

 »§ 40 a, stk. 4 - 6 og 10, og § 40 b«.
 16. I § 53 a, stk. 5, indsættes efter »ansøgt om  

 opholdstilladelse efter §§ 7-8«: »eller omfattet af § 42 a, stk.  

 5«.
 17. § 61 affattes således:
»§ 61. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Loven træder i kraft dagen efter bekendtgørelsen i Lovtidende.
§ 3 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Hensigten med dette lovforslag er at sikre det bedst mulige grundlag for  

 de afgørelser, som Udlændingestyrelsen og Flygtningenævnet træffer som led i  

 asylsagsbehandlingen, og at forbedre mulighederne for at imødegå et eventuelt  

 misbrug af udlændingelovens regler om asyl og opholdstilladelse på andet  

 grundlag.
 Der har i den senere tid kunnet konstateres et stigende antal sager, hvor  

 udlændinge har ansøgt om asyl ved henvendelse til politiet i Modtagecenter  

 Sandholm, uden at det efterfølgende har været muligt at fastlægge de  

 pågældendes rejserute og i mange tilfælde ej heller deres identitet.
Politiets hidtidige erfaringer med de gældende bestemmelser i  

 udlændingelovens § 40 a om optagelse af fingeraftryk, der blev vedtaget ved  

 lov nr. 382 af 14. juni 1995 og trådte i kraft den 16. juni 1995, har vist,  

 at der er behov for visse ændringer i disse regler.
Rigspolitiets erfaringer  

 er beskrevet i en redegørelse, som den 10. december 1996 blev afgivet til  

 Indenrigsministeriet.
Redegørelsen omtales nærmere under punkt 2 og er  

 optaget som bilag til lovforslaget.
 Forslaget indeholder på denne baggrund en række bestemmelser om en  

 udvidet, men særlig afgrænset adgang til at optage og udveksle fingeraftryk  

 med henblik på en hurtigere og mere sikker identifikation af udlændinge, der  

 søger om eller i den konkrete sag må formodes at ville søge om asyl i Danmark  

 eller i andre europæiske lande.
 Efter forslaget skabes der mulighed for, at politiet kan optage  

 fingeraftryk af udlændinge, der ikke ansøger om asyl, men som afvises,  

 udvises eller udsendes i en situation, hvor der på baggrund af pågældendes  

 dokumenter, ejendele, økonomiske midler og andre personlige forhold er  

 bestemte grunde til at antage, at udlændingen vil indrejse på ny og ansøge om  

 asyl (de såkaldte gruppe C-udlændinge). Efter de gældende regler er der ikke  

 adgang til, at politiet optager fingeraftryk af udlændinge, der ikke ansøger  

 om asyl, medmindre der er konkret tvivl om den pågældende udlændings  

 identitet.
Forslaget giver endvidere hjemmel til under visse nærmere angivne  

 betingelser manuelt eller elektronisk at sammenholde oplysninger i de to  

 registre i Centralbureauet for Identifikation (CFI), d.v.s.
Det Centrale  

 Fingeraftryksregister over Asylansøgere og Uidentificerede Udlændinge m.v.  

 (B-filen) og Det Centrale Fingeraftryksregister over kriminelle (A-filen).
Der skabes således mulighed for, at en udlændings fingeraftryk i  

 forbindelse med en lagring i den såkaldte B-fil vil kunne sammenholdes med  

 fingeraftryk i A-filen.
Dette giver mulighed for til brug for  

 asylsagsbehandlingen at få afsløret et eventuelt tidligere ophold i Danmark  

 under anden identitet.
Efter de gældende regler er der ikke mulighed for, at  

 de fingeraftryk, der er lagret i B-filen, kan sammenholdes med  

 fingeraftrykkene i A-filen.
Der tilvejebringes efter forslaget desuden mulighed for, at fingeraftryk,  

 der modtages fra udenlandske myndigheder, og som er optaget i forbindelse med  

 udlændingesager i udlandet, kan lagres i B-filen.
Endvidere indføres en  

 slettefrist på 10 år for oplysninger i B- filen.
I dag er slettefristen i  

 følge registerforskrifterne 5 år.
Der indføres også mulighed for, at der kan foretages søgning i B-filen for  

 internationalt efterlyste personer.
Søgningen kan - ligesom ved søgning til  

 brug for politiets efterforskning her i landet - kun ske efter retskendelse  

 og kun for forbrydelser med en straframme på mere end 11/2 år.
Herved gives  

 der mulighed for til brug for asylsagsbehandlingen at få undersøgt, dels om  

 vedkommende har indgivet ansøgning om asyl under falsk identitet, dels om  

 vedkommende i Danmark eller i udlandet har begået kriminalitet.
 Lovforslaget giver ingen almindelig adgang til at foretage søgning i  

 straffeprocessuelt øjemed i B-filen.
For at hindre misbrug af udlændingelovens tilladelsessystem er det  

 endvidere vigtigt at gøre det så lidt attraktivt som muligt for udlændinge,  

 hvis ansøgning om opholdstilladelse er under behandling, at modvirke sagens  

 oplysning eller at forstyrre driften af det indkvarteringssted, hvor  

 udlændingen er indlogeret.
Det er ligeledes vigtigt at hindre, at udlændinge,  

 der har fået endeligt afslag på opholdstilladelse, modvirker udsendelse af  

 landet.
Forslaget indeholder derfor regler om, at udlændinge, som det påhviler at  

 udrejse af landet, men som ikke medvirker til udsendelsen, ikke skal have  

 deres underhold her i landet dækket bortset fra kost og logi i naturalier og  

 sundhedsmæssige ydelser.
Det foreslås endvidere, at der gives mulighed for at  

 pålægge sådanne udlændinge meldepligt hos politiet.
 Lovforslaget indeholder desuden en række yderligere forslag til styrkelse  

 af myndighedernes muligheder for at afsløre misbrug af udlændingesystemet.
 Det foreslås således, at der i forbindelse med fremstilling for  

 hjemlandets repræsentation som led i politiets bestræbelser på at effektuere  

 afslag på opholdstilladelse efter retskendelse kan optages og videregives  

 fingeraftryk af den pågældende udlænding.
 Der indføres endvidere mulighed for, at udlændingemyndighederne kan kræve,  

 at den udlænding, der afgiver en erklæring til brug for en udlændingesag,  

 skal afgive erklæring på tro og love og dermed være undergivet det skærpede  

 strafansvar efter straffelovens § 161.
Det foreslås desuden, at den, der ved at afgive en urigtig erklæring eller  

 på anden måde medvirker eller søger at medvirke til, at en opholdstilladelse  

 opnås ved svig, er pligtig at erstatte staten de udgifter, der påføres ved  

 udlændingens indrejse, ophold og udrejse samt ved behandlingen af  

 udlændingesagen.
Kravet tillægges efter forslaget udpantningsret.
Det foreslås endvidere, at politiet skal kunne optage personfotografi af  

 asylansøgere, selv om der ikke måtte være et aktuelt behov herfor i  

 forbindelse med identifikation af de pågældende, og at politiet skal have  

 adgang til at videregive personfotografiet til såvel indenlandske som  

 udenlandske udlændingemyndigheder.
Dette forslag giver blandt andet mulighed  

 for som forudsat i EF-asylkonventionens (i det følgende Dublin-konventionen)  

 gennemførelsesforanstaltninger at videregive personfotografier i forbindelse  

 med en anmodning til en anden EU-stat om overtagelse af asylsagsbehandlingen.  

 Dublin-konventionen er gennemført i dansk ret ved lov nr. 387 af 6. juni 1991  

 om ændring af udlændingeloven.
 Forslaget indeholder desuden præcisering af den allerede gældende ordning,  

 hvorefter politiet i helt særlige tilfælde kan udstede visum og  

 tilbagerejsetilladelse ved grænsen.
 Forslaget indeholder endelig en præciserende affattelse af bestemmelsen i  

 udlændingelovens § 61 om strafansvar for selskaber m.v. (juridiske personer).
2. Baggrunden for forslagets regler om optagelse og udveksling af  

 fingeraftryk og personfotografi 2.1. De gældende regler om optagelse og udveksling af fingeraftryk og  

 personfotografi Ved lov nr. 382 af 14. juni 1995 blev udlændingelovens regler om optagelse  

 af fingeraftryk af asylansøgere m.v. ændret, således at der blev givet adgang  

 til at optage fingeraftryk af alle spontane asylansøgere, hvis sager tages  

 under realitetsbehandling i Danmark, uanset om de pågældende må anses for  

 identificerede eller ej.
 Endvidere blev der givet adgang til at optage fingeraftryk af alle  

 spontane asylansøgere, hvis ansøgninger ikke realitetsbehandles, idet de  

 pågældende afvises eller udvises efter bestemmelsen i udlændingelovens § 48,  

 stk. 2.
 Ændringerne af udlændingelovens regler om optagelse af fingeraftryk af  

 asylansøgere m.v., som blev gennemført ved lov nr. 382 af 14. juni 1995,  

 byggede på en række anbefalinger i Per Sørensen-udvalgets 3. delbetænkning  

 vedrørende effektivisering af asylsagsbehandlingen (betænkning nr.  

 1288/1995).
Baggrunden for overvejelserne i Per Sørensen-udvalgets 3. delbetænkning  

 var, at begrænsningerne i de tidligere gældende regler om adgang til at  

 optage fingeraftryk af asylansøgere efter udvalgets opfattelse - i betydelig grad forringede mulighederne for en effektiv og hurtig  

 asylsagsbehandling med længere sagsbehandlingstider til følge, - modvirkede mulighederne for at afsløre »dobbeltansøgninger«  

 med deraf følgende unødvendig belastning af asylsagsbehandlingssystemerne  

 såvel her i landet som i andre lande, og - forøgede risikoen for materielt urigtige afgørelser (tilladelser) i  

 asylsager, navnlig i sager med »identificerede« asylansøgere, hvis  

 rejserute ikke var fastlagt.
Ved lov nr. 382 af 14. juni 1995 blev der endvidere åbnet mulighed for, at  

 de optagne fingeraftryk kan registreres i et særligt edb-register, som  

 indenrigsministeren har fastsat forskrifter for.
Endvidere indeholdt  

 lovændringen en række bestemmelser om, at der under visse nærmere betingelser  

 til brug for en strafferetlig efterforskning vil kunne foretages søgning i  

 registeret. Ændringen indeholdt herudover en række bestemmelser om, at de  

 optagne fingeraftryk vil kunne udleveres til udlændingemyndigheder i andre  

 lande, hvis disse oplysninger alene benyttes til brug for behandlingen af  

 udlændingesager, jf. nærmere bestemmelsen i § 40 a, stk. 6.
 Det fremgår endvidere af bestemmelsen i § 40, stk. 4, at der kan optages  

 personfotografi af udlændinge, hvis dette skønnes hensigtsmæssigt med henblik  

 på identifikation af de pågældende eller med henblik på udstedelse af  

 identitetskort eller andet legitimationsdokument.
2.2. Rigspolitiets redegørelse af 10. december 1996 om anvendelsen om  

 de ændrede regler om optagelse af fingeraftryk Det fremgår af punkt 2.2. i de almindelige bemærkninger til lovforslaget  

 til lov nr. 382 af 14. juni 1995, at Rigspolitiet efter en periode på et år  

 til Indenrigsministeriet skal afgive en redegørelse, der kan danne grundlag  

 for en vurdering af, om intentionerne bag forslagene til ændring af  

 bestemmelserne om optagelse m.v. af fingeraftryk af udlændinge kan anses for  

 opfyldt i relation til bl.a. misbrugstilfælde.
 Rigspolitiet har den 10. december 1996 afgivet redegørelsen til  

 Indenrigsministeriet og er i den forbindelse blandt andet fremkommet med  

 følgende anbefalinger:
 - Det bør overvejes at skabe mulighed for at optage fingeraftryk af  

 udlændinge, der ved forsøg på indrejse i Danmark skønnes at tilhøre  

 persongruppe C, det vil sige udlændinge, der ikke ansøger om asyl, men som  

 afvises eller udvises, såfremt der i den konkrete sag opstår en begrundet  

 formodning om, at det reelle formål med forsøg på at indrejse i landet er at  

 ansøge om opholdstilladelse efter § 7. Forslaget er fremsat i  

 overensstemmelse med anbefalinger i Per Sørensen-udvalgets 3. delbetænkning  

 (betænkning nr. 1288/1995) side 136-139.
 - Det bør overvejes at skabe mulighed for, at fingeraftryk, der modtages  

 fra udenlandske udlændingemyndigheder, og som opfylder betingelserne for  

 søgningen i B-filen, kan lagres i B-filen.
 - Det bør overvejes at skabe mulighed for, at en udlændings fingeraftryk i  

 forbindelse med lagring i B-filen (registeret med fingeraftryk af  

 asylansøgere og uidentificerede udlændinge optaget i overensstemmelse med  

 udlændingelovens regler) kan søges op mod fingeraftryk, der er lagret i  

 A-filen (registeret med fingeraftryk optaget i overensstemmelse med  

 retsplejelovens regler).
 - Det bør overvejes at arbejde for en slettefrist på 10 år i  

 EURODAC-konventionen og allerede nu overvejes at ændre registerforskrifterne  

 for det centrale fingeraftryksregister over asylansøgere og uidentificerede  

 udlændinge, således at slettefristen her bliver på 10 år.
 - Det bør overvejes at skabe mulighed for at søge internationalt  

 efterlyste personers fingeraftryk i B- filen.
3. Den foreslåede udmøntning af anbefalingerne i Rigspolitiets  

 redegørelse af 10. december 1996 3.1. Optagelse af fingeraftryk af udlændinge, som ikke søger asyl, men som  

 afvises, udvises eller skal udrejse af landet I Per Sørensen-udvalgets 3. delbetænkning (nr. 1288/1995) vedrørende  

 effektivisering af asylsagsbehandlingen blev det anbefalet, at der - udover  

 de nugældende muligheder for at optage fingeraftryk af udlændinge som ansøger  

 om asyl - tillige burde åbnes mulighed for at optage fingeraftryk af  

 udlændinge, som ikke ansøger om asyl, men som afvises, udvises eller skal  

 udrejse af landet (den såkaldte gruppe C).
 Udvalget anbefalede i den forbindelse, at denne adgang kun bør anvendes,  

 såfremt der i det konkrete tilfælde er en begrundet formodning for, at det  

 reelle formål med forsøget på at indrejse er at ansøge om asyl, og at den  

 pågældende udlænding må antages på et senere tidspunkt på ny at ville søge at  

 indrejse i Danmark eller et andet europæisk land med dette formål.
 Med forslaget åbnes der mulighed for, at der fremover også vil kunne  

 optages fingeraftryk af udlændinge, som ikke søger asyl, men som afvises,  

 udvises eller skal udrejse af landet.
 Rigspolitiet har oplyst i sin redegørelse af 10. december 1996, at der er  

 forekommet tilfælde, hvor personer, der skulle have opnået visum for lovligt  

 at kunne indrejse i Danmark, efter at være blevet afvist af politiet ved et  

 grænseovergangssted efterfølgende har forsøgt at indrejse via et andet  

 grænseovergangssted.
Det er Rigspolitiets erfaring, at det i mange tilfælde lykkes udlændinge  

 illegalt at indrejse i Danmark, hvorefter de pågældende ansøger om asyl og i  

 den forbindelse angiver at komme fra et land, hvis statsborgere efter  

 asylpraksis typisk bliver meddelt opholdstilladelse, f.eks.
Somalia.
 Indenrigsministeriet finder på baggrund af Rigspolitiets erfaringer, at  

 der er behov for i et begrænset omfang at kunne optage fingeraftryk af  

 udlændinge, som ikke ansøger om asyl, men som skal afvises, udvises eller  

 udsendes af landet.
 Indenrigsministeriet finder således, at fingeraftryk i denne situation kun  

 skal kunne optages, når der konkret på baggrund af den afvistes dokumenter,  

 ejendele, økonomiske midler og andre personlige forhold er en begrundet  

 formodning for, at det reelle formål med forsøget på at indrejse er at ansøge  

 om asyl i Danmark på et eller andet tidspunkt efter indrejsen.
Det er i bestemmelsen præciseret, at fingeraftryk kun skal kunne optages  

 af en udlænding, når der konkret er en begrundet formodning for, at  

 udlændingen senere vil søge om asyl.
Optages fingeraftryk af en udlænding,  

 uden at lovforslagets betingelser er opfyldt, f.eks. i chikanøs hensigt, vil  

 optagelsen være ulovlig, og den polititjenestemand, der optager  

 fingeraftrykket, vil kunne ifalde disciplinæransvar.
Ulovligt optagne  

 fingeraftryk vil blive slettet.
3.2. Lagring af fingeraftryk modtaget fra udenlandske  

 udlændingemyndigheder Med forslaget skabes der mulighed for at lagre fingeraftryk modtaget fra  

 udenlandske udlændingemyndigheder i udlændingesager.
Fingeraftryk, der er  

 modtaget fra andre landes udlændingemyndigheder, og som opfylder  

 betingelserne for søgning i den såkaldte B-fil, vil således kunne lagres i  

 B-filen.
 Efter forskrifterne for det centrale fingeraftryksregister over  

 asylansøgere og uidentificerede udlændinge kan fingeraftryk, der modtages fra  

 udenlandske udlændingemyndigheder til søgning i B-filen, fordi der er  

 mistanke om, at udlændingen eventuelt tidligere er registreret med en  

 asylansøgning i Danmark, ikke lagres i fingeraftryksregistret.
 Rigspolitiet har anbefalet, at fingeraftryk, der er modtaget fra andre  

 landes udlændingemyndigheder, og som opfylder betingelserne for søgning i  

 B-filen, bør kunne lagres i B-filen, idet det må formodes, at forespørgslen  

 fra den pågældende udlændingemyndighed er begrundet i en mistanke om, at  

 udlændingen har ansøgt om asyl i andre lande (dobbeltansøger), og dermed også  

 kan anses som en mulig senere asylansøger i Danmark.
 En sådan lagring af mulige asylansøgeres fingeraftryk vil kunne føre til,  

 at den pågældende ved en senere ansøgning om asyl i Danmark, hurtigt og  

 effektivt vil kunne identificeres, og rejseruten vil kunne sandsynliggøres  

 med den konsekvens, at udlændingemyndighederne hurtigt kan tage stilling til  

 den pågældendes ansøgning.
 Har en asylansøger i Danmark tillige en afsluttet eller verserende  

 asylansøgning i et ikke-nordisk land, vil denne »dobbeltansøgning«  

 ikke blive afdækket, idet de danske myndigheder ikke uden en konkret mistanke  

 retter fingeraftryksforespørgsler til ikke-nordiske lande (mellem de nordiske  

 lande udveksles der rutinemæssigt fingeraftryk).
 Sådanne dobbeltansøgninger vil kunne afdækkes ved øget dansk forespørgsel  

 på asylansøgeres fingeraftryk i udenlandske udlændingemyndigheders  

 fingeraftryksregistre over asylansøgere samt ved, at der åbnes mulighed for,  

 at fingeraftryk, der modtages fra udenlandske udlændingemyndigheder, og som  

 opfylder betingelserne for søgning i B-filen, også lagres i B-filen.
 Rigspolitiet anbefaler således, at der skabes mulighed for, at  

 fingeraftryk, der modtages fra udenlandske udlændingemyndigheder, og som  

 opfylder betingelserne for søgning i B-filen, også lagres i B-filen.
 Indenrigsministeriet kan tiltræde Rigspolitiets vurdering og finder, at  

 der er behov for at sikre, at fingeraftryk, der modtages fra udenlandske  

 udlændingemyndigheder, kan lagres i det danske fingeraftryksregister over  

 asylansøgere og uidentificerede udlændinge.
 Der lægges herved vægt på, at forespørgsler fra udenlandske  

 udlændingemyndigheder i disse tilfælde vil være begrundet i en mistanke om,  

 at de pågældende udlændinge har ansøgt om asyl i andre lande og således har  

 indgivet »dobbeltansøgning«.
 På den baggrund må det anses for muligt, at den pågældende senere ansøger  

 om asyl i Danmark.
 I forbindelse med besvarelsen af henvendelser fra andre landes  

 udlændingemyndigheder finder Indenrigsministeriet dog, at det vil skulle  

 oplyses over for den spørgende udenlandske myndighed, at det fingeraftryk,  

 der spørges på, vil blive optaget i det danske fingeraftryksregister over  

 asylansøgere og uidentificerede udlændinge m.v.
3.3. Adgang til at sammenholde fingeraftryk i det centrale  

 fingeraftryksregister over asylansøgere og uidentificerede udlændinge m.v.  

 med fingeraftryk optaget efter retsplejelovens bestemmelser om optagelse af  

 fingeraftryk Det centrale fingeraftryksregister indeholder to særskilte filer.
A-filen  

 indeholder fingeraftryk optaget i medfør af retsplejelovens bestemmelser om  

 optagelse af fingeraftryk, mens B-filen indeholder fingeraftryk optaget i  

 medfør af udlændingelovens bestemmelser.
 Med forslaget åbnes der mulighed for, at en udlændings fingeraftryk i  

 forbindelse med lagring i B-filen kan søges op mod fingeraftryk lagret i  

 A-filen, således at de oplysninger, der findes i A-filen, kan nyttiggøres med  

 henblik på afsløring af dobbeltidentiteter m.v.
 Som det fremgår af Rigspolitiets redegørelse af 10. december 1996, har den  

 udvidede adgang til at optage fingeraftryk af udlændinge i et vist omfang  

 medført en hurtigere og mere effektiv asylsagsbehandling og mulighed for at  

 afsløre »dobbeltansøgninger«.
 Den hurtigere og mere effektive sagsbehandling skal blandt andet ses i  

 lyset af, at den elektroniske overførsel af fingeraftryksforespørgsler via  

 FIT-systemet såvel internt i Danmark til Centralbureauet for Identifikation,  

 som til de (nordiske) lande, der udveksles fingeraftryk med, har reduceret  

 sagsbehandlingstiden, idet tilbagemeldingerne modtages betydeligt hurtigere  

 end tidligere.
Intentionen om at kunne afsløre »dobbeltansøgninger« må  

 ligeledes anses for at være opfyldt, når man ser på dobbeltansøgninger i  

 Danmark.
En fuldstændig garanti for, at en udlænding ikke har flere  

 asylansøgninger til samtidig behandling her i landet og i et eller flere  

 andre lande eller har indgivet ansøgning om asyl her i landet efter afslag på  

 en tilsvarende ansøgning i et andet land, kan næppe opnås.
For så vidt angår  

 EU-landene vil etableringen af EURODAC imidlertid kunne bidrage til, at  

 muligheden for, at denne situation opstår, begrænses mest muligt.
 For så vidt angår risikoen for, at der træffes materielt urigtige  

 afgørelser som følge af mangelfuld identifikation af asylansøgerne, var det  

 en forudsætning ved lovændringen, at der i forbindelse med identifikationen  

 af asylansøgerne ved hjælp af fingeraftryk kun skulle kunne søges i registre  

 med fingeraftryk af asylansøgere optaget i en udlændingeretlig sammenhæng.  

 Denne begrænsning i søgemulighederne bevirker imidlertid, at der kan blive  

 truffet urigtige afgørelser som følge af mangelfuld identifikation af  

 asylansøgere.
Som et eksempel kan nævnes, at fingeraftryk, der er optaget i medfør af  

 retsplejelovens bestemmelser i forbindelse med en udlændings kriminalitet,  

 lagres og søges i den såkaldte A-fil.
Søger udlændingen efterfølgende om  

 asyl, og opgives der i forbindelse hermed andre generalia end dem, der forelå  

 ved straffesagens behandling, vil den pågældende få optaget fingeraftryk, der  

 nu kun lagres og søges i B-filen, der udelukkende indeholder fingeraftryk  

 optaget i medfør af udlændingelovens bestemmelser.
 Da der efter den gældende retstilstand ikke er mulighed for at søge en  

 asylansøgers fingeraftryk i A-filen, vil der kunne opstå en situation, hvor  

 udlændingen opnår opholdstilladelse i Danmark under en anden identitet på  

 trods af, at udlændingen er dømt og udvist for kriminalitet.
 Den omstændighed, at en asylansøgers fingeraftryk efter den gældende  

 retstilstand ikke må søges i A-filen, begrænser på tilsvarende måde politiets  

 muligheder for at videregive oplysninger om kriminalitet forøvet af  

 asylansøgere til udlændingemyndighederne, jf. udlændingelovens § 53 a, stk.  

 5. Dette betyder, at der ikke som tilsigtet med den nævnte bestemmelse skabes  

 et mere fuldstændigt billede af ansøgerens situation, som kan bidrage til, at  

 der træffes materielt rigtige afgørelser.
Efter Indenrigsministeriets opfattelse ses der ikke at være  

 retssikkerhedsmæssige betænkeligheder forbundet med at gennemføre en sådan  

 rutinemæssig søgning.
Hertil kommer hensynet til muligheden for en optimal  

 oplysning af sagerne, således at man i videst muligt omfang kan undgå  

 urigtige afgørelser på grund af falske identiteter.
 Det foreslås derfor, at der indsættes en bestemmelse i udlændingelovens §  

 40 a, stk. 6, hvorefter fingeraftryk, der registreres i det centrale  

 fingeraftryksregister over asylansøgere og uidentificerede udlændinge, kan  

 sammenlignes med fingeraftryk, der er optaget efter retsplejelovens regler  

 herom med henblik på identifikation af den pågældende udlænding.
3.4. Slettefrist for oplysninger i B-filen Efter § 9 i forskrifterne for det centrale fingeraftryksregister over  

 asylansøgere og uidentificerede udlændinge m.v. skal oplysninger om en  

 registreret person slettes af registeret senest 5 år fra optagelse af  

 fingeraftrykket.
 Bestemmelsen i registerforskifterne blev fastsat efter bemærkningerne til  

 bestemmelsen i udlændingelovens § 40 a, hvoraf det fremgik, at  

 Indenrigsministeriet ikke fandt behov for en slettefrist, der var længere end  

 5 år.
 Under det italienske EU-formandsskab i første halvår 1996 blev der  

 fremlagt et udkast til en konvention til et europæisk system til  

 sammenligning af asylansøgeres fingeraftryk (EURODAC). Dette udkast til  

 konvention er fortsat under behandling i de relevante embedsmandsgrupper  

 under samarbejde i 3. søjle i EU.
 Der vil fra dansk side blive arbejdet for en hurtig færdiggørelse af  

 udkastet til konvention om etablering af et europæisk system til  

 sammenligning af asylansøgeres fingeraftryk (EURODAC). Dette er et vigtigt  

 instrument i bestræbelserne på at sikre en hurtig og sikker identifikation af  

 udlændinge, der søger om eller må formodes at søge om asyl i medlemsstaterne  

 i Den Europæiske Union.
 Et overvejende flertal af EU-medlemsstaterne har i forbindelse med  

 forhandlingerne om konventionsudkastet klart tilkendegivet, at slettefristen  

 i det kommende EURODAC bør være på 10 år.
 Det foreslås indsat som en ny bestemmelse i § 40 a, stk. 5, at  

 fingeraftryk, der registreres i fingeraftryksregistret, slettes 10 år efter  

 registreringen.
 Ændringen er begrundet i, at en opbevaringstid på 10 år i  

 fingeraftryksregistret vil forbedre muligheden for at kunne opfylde  

 intentionerne om at opfange dobbeltansøgere.
Det bemærkes, at der i forskrifterne til A-filen, der indeholder  

 fingeraftryk optaget i medfør af retsplejelovens regler, ikke er en bestemt  

 slettefrist.
Oplysningerne i A-filen slettes kun, hvis betingelserne herfor i  

 forskrifternes kapitel 2 er opfyldt, f.eks. ved dødsfald, eller hvis  

 oplysningerne viser sig urigtige eller vildledende.
3.5. Søgning efter internationalt efterlyste personers fingeraftryk i  

 fingeraftryksregistret over asylansøgere og uidentificerede udlændinge Efter den gældende bestemmelse i § 40 a, stk. 4, kan søgning i og  

 videregivelse af oplysninger fra fingeraftryksregistret til politiet til brug  

 for efterforskning af et strafbart forhold kun foretages, hvis  

 efterforskningen vedrører en lovovertrædelse, der efter loven kan medføre  

 fængsel i 1 år og 6 måneder eller derover, og søgningen må antages at være af  

 afgørende betydning for efterforskningen.
 Efter denne bestemmelse er der ikke hjemmel til at søge i  

 fingeraftryksregistret på grundlag af en international efterlysning fra  

 Interpol.
Inden for rammerne af Interpol-samarbejdet modtager Interpol, København,  

 et stort antal efterlysninger fra de øvrige 175 medlemslande.
Det drejer sig  

 om efterlysninger fra lande, der har ratificeret Den Europæiske Konvention af  

 13. december 1957 om udlevering af lovovertrædere, efterlysninger fra USA og  

 Canada, der er baseret på bilaterale udleveringsaftaler, og efterlysninger  

 fra lande, der ikke er underlagt nogen aftale, og som normalt ikke vil  

 omfatte personer i mindre sager.
 Med henblik på at sikre, at Danmark inden for rammerne af  

 Interpol-samarbejdet kan foretage søgning af internationalt efterlyste  

 forbrydere såvel i A-filen (registeret over fingeraftryk af kriminelle) som i  

 B-filen (registeret over fingeraftryk af asylansøgere og uidentificerede  

 udlændinge), og for at hindre, at den situation opstår, at Danmark må meddele  

 et land, der har udsendt en international efterlysning, at en efterlyst er  

 ukendt, uanset at vedkommende har indgivet ansøgning om asyl i Danmark og er  

 registreret med fingeraftryk i B- filen, foreslås det, at søgning og  

 videregivelse af oplysninger fra fingeraftryksregistret til politiet kan ske  

 til brug for undersøgelsen af en international efterlysning under samme  

 betingelser som til brug for efterforskning af et strafbart forhold.
Der vil som efter hidtidig praksis ikke blive givet oplysninger til  

 hjemlandets myndigheder om fingeraftryk i B-filen, såfremt udlændingen har en  

 verserende asylsag.
Efter endeligt afslag på asyl vil oplysning om  

 ansøgningen om og afslaget på asyl ikke blive videregivet til hjemlandet.
 Forslaget indebærer således, at afgørelser om søgning og videregivelse  

 skal træffes af retten ved kendelse efter de nærmere regler efter de gældende  

 bestemmelser i § 40 a, stk. 4 og 5, at efterlysningen vedrører en  

 lovovertrædelse, der efter den danske lovgivning kan medføre fængsel i 1 år  

 og 6 måneder eller derover, og at søgningen må antages at være af afgørende  

 betydning for de danske myndigheders behandling af en anmodning om  

 efterlysning, jf. stk. 7, nr. 2.
Forslaget giver mulighed for til brug for asylsagsbehandlingen at få  

 afsløret, dels om udlændingen har indgivet ansøgning om asyl under falsk  

 identitet, dels om udlændingen i Danmark eller i udlandet har begået  

 kriminalitet, hvilket kan have betydning for udlændingemyndighedernes  

 stillingtagen til asylsagen.
Efter flygtningekonventionens artikel 1, F, b,  

 er der således mulighed for at udelukke en flygtning, som er omfattet af  

 konventionens artikel 1, A, hvis denne har begået en alvorlig ikke-politisk  

 forbrydelse i hjemlandet.
 Forslaget giver endvidere mulighed for som led i Danmarks deltagelse i  

 Interpol-samarbejdet at styrke indsatsen mod kriminalitet.
 4. Udlændinge, der ikke medvirker til udsendelse m.v.
For at hindre misbrug af udlændingelovens tilladelsessystem er det  

 endvidere vigtigt at gøre det så lidt attraktivt som muligt for udlændinge,  

 hvis ansøgning om opholdstilladelse er under behandling, at modvirke sagens  

 oplysning eller at forstyrre driften af det indkvarteringssted, hvor  

 udlændingen er indlogeret.
Det er ligeledes vigtigt at hindre, at udlændinge,  

 der har fået endeligt afslag på opholdstilladelse, modvirker udsendelse af  

 landet.
 Forslaget omhandler to grupper af udlændinge: udlændinge, der har søgt om,  

 men (endnu) ikke har opnået asyl, og som i almindelighed vil være  

 indkvarteret på et asylcenter, og udlændinge, der ikke har opnået  

 opholdstilladelse, men som er indkvarteret ved politiets foranstaltning,  

 fordi de (endnu) ikke kan udsendes.
Rigspolitiet har oplyst, at der er et stigende antal sager, hvor  

 udlændinge, som har fået afslag på opholdstilladelse og efter udlændingeloven  

 har pligt til at udrejse, alligevel ikke kan udsendes.
Det forekommer i den  

 forbindelse ofte, at den enkelte udlænding nægter at medvirke til  

 udsendelsen.
Rigspolitiet har oplyst, at der den 5. februar 1997 var registreret i alt  

 778 sager med 1.048 udlændinge med ophold her i landet, som efter  

 udlændingeloven skulle udrejse af landet, men hvor udsendelsen endnu ikke  

 havde kunnet gennemføres.
Rigspolitiet har endvidere oplyst, at der i 514 af  

 de nævnte sager vedrørende 586 udlændinge var tale om, at udlændingen ikke  

 ønskede at medvirke til udsendelsen.
Det foreslås, at de udlændinge, der ikke medvirker til udsendelsen, ikke  

 skal have deres underhold her i landet dækket bortset fra kost og logi i  

 naturalier og sundhedsmæssige ydelser.
De pågældende udlændinge vil således  

 ikke få udbetalt kost-, lomme- eller tøjpenge.
Det foreslås endvidere, at der  

 gives mulighed for systematisk at pålægge dem meldepligt hos politiet.
Det er utilfredsstillende, at udlændinge, der ikke har opholdstilladelse  

 her i landet - ved at undlade at samarbejde med de danske myndigheder - kan  

 trække asylsagen i langdrag eller undgå udsendelse og skaffe sig et ophold  

 her i landet for en længere periode.
Dette er ikke mindst utilfredsstillende,  

 fordi de pågældende i samme periode forsørges og understøttes af den danske  

 stat.
 De foreslåede lovændringer har til hensigt at motivere de pågældende til  

 at medvirke til en udsendelse af landet.
 En særlig gruppe udgør de udlændinge, som skal udsendes, og som  

 indkvarteres ved politiets foranstaltning.
 Rigspolitiet har oplyst, at der den 5. februar 1997 var 10 udlændinge, som  

 ikke kunne udsendes af landet som følge af manglende identifikation, og som  

 ved politiets foranstaltning var indkvarteret på hoteller eller pensionater.  

 Af de omhandlede udlændinge var en indrejst i 1989, to i 1991, fire i 1992,  

 to i 1993 og en i 1994.
 Også denne gruppe vil være omfattet af forslaget.
 Efter de gældende regler kan asylansøgere, også efter endeligt afslag på  

 asyl, indkvarteres på asylcentre, mens udlændinge, der ikke er asylansøgere,  

 kan indkvarteres ved politiets foranstaltning, hvis de efter udlændingeloven  

 skal udrejse af landet.
 Det foreslås, at også de udlændinge, der ikke er asylansøgere, og som  

 efter udlændingeloven skal udrejse af landet, kan indkvarteres på asylcentre,  

 og at Udlændingestyrelsen kan bestemme, at de skal tage ophold efter  

 styrelsens nærmere bestemmelse.
 Ved forslaget skabes der mulighed for, at også de udlændinge, der ikke er  

 asylansøgere, og som efter udlændingeloven skal udrejse af landet, kan  

 indkvarteres på asylcentre, hvor de pågældende kan få ydet kost, logi og  

 sundhedsmæssige ydelser, og hvor de pågældende vil kunne underkastes  

 systematisk meldepligt.
 Det foreslås endvidere, at tilsvarende foranstaltninger skal kunne  

 anvendes over for asylansøgere, der undlader at medvirke til sagens oplysning  

 eller ved at udeblive fra en afhøring lægger hindringer i vejen for  

 asylsagens behandling.
Det bemærkes herved, at en stigende andel af asylansøgerne (i 1996: 2.566  

 personer eller 64 % af de 4.027 asylansøgere, der ikke i forvejen opholdt sig  

 lovligt i Danmark) først indgiver deres asylansøgning ved henvendelse til  

 politiet i Modtagecenter Sandholm.
De pågældende, der som oftest er  

 fuldstændig ulegitimerede, må formodes at være indrejst her i landet  

 illegalt.
Det kan ikke udelukkes, at en del af disse ansøgere på den baggrund  

 opnår asyl her i landet på et falsk grundlag.
 I 1996 var der i Udlændingestyrelsen registreret 97 samtaler vedrørende  

 111 personer, der udeblev fra berammet samtale i Udlændingestyrelsen.
 Tilsvarende foranstaltninger skal også kunne anvendes over for  

 asylansøgere, der ved at overtræde Udlændingestyrelsens pålæg om, hvor  

 udlændingen skal opholde sig, ved at udvise voldelig eller truende adfærd  

 eller ved at nægte at udføre pligtmæssige aktiveringsopgaver på centret  

 lægger hindringer i vejen for driften af asylcentrene.
Udlændingestyrelsen har oplyst, at der ultimo februar 1997 var ca. 10  

 asylansøgere, som var indkvarteret uden for centersystemet i egen lejlighed  

 eller på et pensionat på grund af voldelig adfærd under indlogeringen på  

 asylcentre.
Dansk Røde Kors har oplyst, at der i 1996 var 116 episoder om  

 voldelig eller truende adfærd på indkvarteringscentrene, der blev indberettet  

 til Dansk Røde Kors' arbejdsmiljøsektion.
 Tilsvarende foranstaltninger skal også kunne anvendes over for de  

 asylansøgere, der overtræder et pålæg om meldepligt m.v. eller et pålæg fra  

 styrelsen om at tage ophold efter styrelsens nærmere bestemmelse.
 I 1996 måtte Udlændingestyrelsen i ca. 25 tilfælde udstede sådanne pålæg,  

 fordi de pågældende personer ikke ville efterkomme en beslutning om at flytte  

 til et andet indkvarteringscenter.
Det foreslås, at inddragelse af lomme- og tøjpenge også skal kunne  

 anvendes over for de udlændinge, der er efterlyst af politiet med henblik på  

 forkyndelse, udrejsekontrol eller udsendelse.
Rigspolitiet har oplyst, at der  

 den 5. februar 1997 var sat spærrekort i 260 sager.
 Det forudsættes, at asylansøgere i forbindelse med registrering og  

 udfyldelse af asylansøgningsskema vejledes om de ændrede regler.
5. Andre forslag, der ikke vedrører Rigspolitiets redegørelse 5.1. Optagelse og videregivelse af fingeraftryk til hjemlandet eller et  

 andet lands repræsentation Ved lov nr. 381 af 22. maj 1996 blev der skabt hjemmel til, at retten på  

 politiets begæring kan tillade, at en udlænding, der har fået afslag på  

 opholdstilladelse og har pligt til at udrejse af landet, skal fremstilles for  

 hjemlandets eller et andet lands repræsentation med henblik på  

 tilvejebringelse af pas eller rejselegitimation, hvis udlændingen ikke ønsker  

 at medvirke hertil, og hvis det er nødvendigt af hensyn til politiets  

 udsendelsesbestræbelser at foretage denne fremstilling, jf. nærmere  

 bestemmelsen i udlændingelovens § 40, stk. 3.
 Det er nødvendigt yderligere at styrke politiets muligheder for at  

 gennemføre en udsendelse af en udlænding i de situationer, hvor hjemlandet  

 ønsker et fingeraftryk som grundlag for identitetsfastlæggelse i forbindelse  

 med udstedelse af pas eller rejselegitimation, og hvor udlændingen ikke  

 ønsker at medvirke hertil.
 På denne baggrund foreslås der i § 40, stk. 3, indsat en bestemmelse om,  

 at retten på begæring af politiet, hvis det skønnes fornødent, kan bestemme,  

 at udlændinges fingeraftryk, der er optaget jf. § 40 a, kan videregives til  

 hjemlandet eller et andet lands repræsentation.
 I den situation, hvor asylansøgeren er indrejst før den 16. juni 1995 og  

 derfor ikke har fået optaget et fingeraftryk efter de nye bestemmelser i § 40  

 a, foreslås indsat en bestemmelse om, at politiet kan optage fingeraftryk af  

 den pågældende med henblik på at fremskaffe og udstede rejselegitimation, jf.  

 den foreslåede affattelse af § 40 a, stk. 2.
 En optagelse og en udlevering af udlændingens fingeraftryk som  

 dokumentation for den pågældendes identitet (og nationalitet) vil kunne være  

 medvirkende til, at repræsentationen vil udstede det pas eller den  

 rejselegitimation, der er nødvendig for at kunne udsende den pågældende.
5.2. Indførelse af mulighed for at stille krav om afgivelse af tro og  

 love erklæring Det har i en række asylsager vist sig, at de personer, der indgiver  

 ansøgning om asyl, i forvejen havde fået meddelt en opholdstilladelse efter  

 udlændingelovens § 9 på urigtigt grundlag, idet det slægtskabsforhold eller  

 ægteskab, der dannede grundlag for meddelelsen af  

 familiesammenføringstilladelsen, ikke eksisterede.
 Da familiesammenføringstilladelsen i disse sager ofte er meddelt på  

 baggrund af en erklæring fra den herboende reference om, at  

 slægtskabsforholdet bestod, er der efter regeringens opfattelse behov for at  

 skærpe strafansvaret for de erklæringer, der afgives til  

 udlændingemyndighederne til brug for behandlingen af en ansøgning om  

 opholdstilladelse.
Efter straffelovens § 163 straffes med bøde, hæfte eller med fængsel  

 indtil 4 måneder blandt andet den, som til brug i retsforhold, der vedkommer  

 det offentlige, afgiver urigtig skriftlig erklæring.
Afgivelse af urigtige  

 erklæringer over for udlændingemyndighederne vil i dag kunne straffes efter  

 denne bestemmelse.
 Med henblik på at skærpe strafansvaret for disse erklæringer foreslås det,  

 at udlændingemyndighederne kan kræve, at erklæringen afgives på tro og love.  

 En afgivelse af en erklæring på tro og love indebærer, at afgivelse af  

 urigtig erklæring vil kunne straffes efter straffelovens § 161. Efter  

 straffelovens § 161 straffes med bøde, hæfte og under skærpende  

 omstændigheder fængsel indtil 2 år blandt andet den, der til eller for en  

 offentlig myndighed afgiver en falsk erklæring på tro og love eller på  

 lignende højtidelig måde, hvor en sådan form er påbudt eller tilstedt i  

 lovgivningen.
5.3. Erstatningsansvar for afgivelse af urigtig erklæringer Som nævnt i afsnit 5.2. har det i en række sager vist sig, at den  

 herboende reference ved at afgive en urigtig erklæring om slægtskabsforholdet  

 har været medvirkende til, at en udlænding har opnået opholdstilladelse på et  

 urigtigt grundlag.
I de sager, hvor forholdet opdages inden meddelelse af opholdstilladelse,  

 kan dette have medført en række udgifter for staten i form af indhentelse af  

 blandt andet DNA-undersøgelse eller aldersundersøgelse.
I sager, hvor  

 forholdet begrunder en inddragelse af opholdstilladelsen, har den urigtige  

 erklæring medført udgifter for staten i forbindelse med betaling af  

 transportomkostninger for, at den familiesammenførte kan bringes her til  

 landet, udlændingens underhold her i landet efter blandt andet lov om social  

 bistand, og udlændingens udsendelse efter inddragelse af opholdstilladelse.
 Der foreslås på denne baggrund indsat en bestemmelse i udlændingeloven om,  

 at den herboende reference, der har afgivet en sådan urigtig erklæring og har  

 været medvirkende til, at udlændingen har erhvervet opholdstilladelse ved  

 svig, hæfter over for staten for de udgifter, der er en følge af den afgivne  

 urigtige erklæring.
 Forslaget er således et initiativ som led i bekæmpelse af misbrug af  

 udlændingelovens tilladelsessystem.
5.4. Optagelse og videregivelse af personfotografi Efter den gældende bestemmelse i § 40, stk. 4, kan optagelse af  

 personfotografi af udlændinge kun ske, hvis dette skønnes hensigtsmæssigt med  

 henblik på identifikation af den pågældende eller med henblik på udstedelse  

 af identitetskort eller andet legitimationsdokument.
 Der er i øvrigt ikke adgang til at optage personfotografi af asylansøgere,  

 der er fuldt identificeret, og der er heller ikke en regulering af, i hvilket  

 omfang personfotografiet kan videregives til andre myndigheder, herunder  

 myndigheder i udlandet.
 Efter Dublin-konventionenens artikel 15, stk. 2, meddeler medlemsstaterne  

 enhver anden medlemsstat, der anmoder herom, de oplysninger, som er  

 nødvendige for:
- at fastslå, hvilken medlemsstat der er ansvarlig for behandlingen af en  

 asylansøgning, - at behandle asylansøgningen, og - at gennemføre enhver forpligtelse i henhold til konventionen Blandt de oplysninger, der fremgår af artikel 15, stk. 2, er øvrige  

 oplysninger, der er nødvendige for fastlæggelsen af ansøgerens identitet.
 Behovet for at kunne optage og udveksle fotos er forudsat i  

 gennemførelsesforanstaltningerne til konventionen, som indeholdes i en særlig  

 formular, som skal forsynes med et foto.
 Med henblik på at tilvejebringe de nødvendige forudsætninger for, at  

 Danmark kan gennemføre disse bestemmelser om udveksling af fotos, foreslås  

 det, at der gives adgang til at optage personfotografi af asylansøgere,  

 uanset at der ikke aktuelt er et identifikationsproblem.
 Det foreslås endvidere, at de pågældende fotografier uden udlændingens  

 samtykke vil kunne videregives til såvel inden- som udenlandske  

 udlændingemyndigheder, herunder fortsat de andre EU-landes  

 udlændingemyndigheder.
 Der er ikke med bestemmelsen tilsigtet nogen indskrænkning i den  

 eksisterende adgang til i identifikationsøjemed at videregive  

 personfotografier til udenlandske myndigheder.
 5.5. Politiets udstedelse af nødvisa m.v.
 Udlændingebekendtgørelsen har siden 1984 indeholdt regler om, at politiet  

 efter Udlændingestyrelsens bemyndigelse kunne udstede nødvisum til indrejse i  

 landet eller tilladelse til, at en udlænding indrejser uden visum, såfremt  

 alle grunde taler herfor.
 Det præciseres i den foreslåede bestemmelse, at indenrigsministeren som  

 reguleret i de gældende bestemmelser i udlændingebekendtgørelsen kan  

 fastsætte nærmere regler om, at politiet i helt særlige tilfælde kan udstede  

 visum ved indrejsen i landet samt udstede tilbagerejsetilladelse til en  

 udlænding, der lovligt opholder sig her i landet.
 Der er ikke med forslaget tilsigtet nogen ændring af den gældende ordning.
 5.6. Strafansvar for selskaber m.v.
 Efter den gældende bestemmelse i udlændingelovens § 61 kan bødeansvar  

 pålægges selskabet som sådant, hvis en overtrædelse er begået af et  

 aktieselskab, anpartsselskab, andelsselskab eller lignende.
Ved lov nr. 474 af 12. juni 1996 om ændring af straffeloven er der fastsat  

 regler om strafansvar for juridiske personer.
Loven trådte i kraft den 1.  

 juli 1996.
Ved lovændringen blev der i straffeloven indføjet nogle generelle  

 bestemmelser om kollektivt ansvar.
De nye bestemmelser omfatter også  

 lovovertrædelser, der er begået af staten eller kommuner, ligesom  

 bestemmelserne indebærer, at kollektivt ansvar efter omstændighederne kan  

 gøres gældende over for visse større enkeltmandsvirksomheder, hvis  

 virksomheden kan sidestilles med et selskab, jf. straffelovens § 26, stk. 2.
 Det foreslås derfor, at udlændingelovens § 61 ændres, således at der som  

 forudsat ved ændringen af straffeloven kan pålægges selskaber m.v. (juridiske  

 personer) strafansvar efter reglerne i straffelovens kapitel 5 for  

 overtrædelse af straffebestemmelserne i udlændingeloven.
6. Økonomiske og administrative konsekvenser af lovforslaget Den del af lovforslaget, der vedrører udlændinge, der ikke medvirker til  

 udsendelse m.fl., skønnes at ville medføre visse udgiftsændringer for  

 politiet og Udlændingestyrelsen.
Samlet forventes lovforslaget ikke at ville  

 medføre merudgifter for staten.
Lovforslaget giver adgang til at pålægge udvidet meldepligt for de af  

 lovforslaget omhandlede udlændinge hos politiet.
Rigspolitichefen har oplyst,  

 at denne del af forslaget - alt efter placeringen af udlændinge med  

 meldepligt og meldepligtens tilrettelæggelse, omfang og intensitet - vil  

 kunne få visse personalemæssige konsekvenser for politiet.
Det er imidlertid  

 ikke på nuværende tidspunkt muligt at vurdere konsekvensernes omfang.  

 Endvidere indebærer lovforslaget mindreudgifter for politiet derved, at  

 udlændinge, der efter de gældende regler indkvarteres ved politiets  

 foranstaltning på hoteller eller pensionater, kan indkvarteres på asylcentre.  

 Udlændingestyrelsen har oplyst, at behandlingen af sager efter forslagets §  

 42 a, stk. 5 og stk. 6, vil indebære en vis administrativ belastning for  

 styrelsen.
Efter styrelsens skønsmæssige vurdering vil der blive tale om  

 yderligere ca. 2.500 sager årligt.
Forslaget indebærer herudover en vis  

 besparelse for Udlændingestyrelsen på udgifter til asylansøgeres og andre  

 udlændinges underhold som følge af, at de pågældende udlændinge ikke vil få  

 udbetalt kost-, lomme-, eller tøjpenge.
Den resterende del af lovforslaget, der vedrører optagelse af fingeraftryk  

 og personfotografi m.v., skønnes ikke at medføre merudgifter for  

 Udlændingestyrelsen og politiet.
Ifølge det af Rigspolitichefen oplyste,  

 forventes denne del af lovforslaget ikke at have personalemæssige og  

 økonomiske konsekvenser for politiet.
Udlændingestyrelsen har oplyst, at de foreslåede bestemmelser om optagelse  

 af fingeraftryk og udstedelse af nødvisa ikke umiddelbart forventes at have  

 økonomiske og administrative konsekvenser.
I det omfang der på baggrund af  

 optagelsen af fingeraftryk afsløres dobbeltansøgninger, vil der dog efter  

 omstændighederne kunne forekomme mindre besparelser på underholdsbevillingen.  

 Det er imidlertid ikke muligt at skønne over omfanget heraf.
 Forslaget skønnes ikke at have kommunaløkonomiske konsekvenser.
7. Erhversøkonomiske, miljømæssige og EU-retlige konsekvenser af  

 lovforslaget Lovforslaget skønnes ikke at have erhversøkonomiske, miljømæssige eller  

 EU-retlige konsekvenser.
 8. Hørte myndigheder m.v.
 Lovforslaget har været sendt til høring hos følgende myndigheder og  

 organisationer:
 Advokatrådet, Amnesty International, Dansk Flygtningehjælp, Dansk Røde  

 Kors, Det Danske Center for Menneskerettigheder, Dokumentations- og  

 rådgivningscentret for racediskrimination, Finansministeriet,  

 Flygtningenævnet, Justitsministeriet, Mellemfolkeligt Samvirke,  

 Registertilsynet, Rigspolitichefen, Socialministeriet og Udlændingestyrelsen.
 Lovforslaget har endvidere været sendt til høring hos:
 Amtsrådsforeningen, Frederiksberg Kommune, Kommunernes Landsforening og  

 Københavns Kommune.
Bemærkninger til lovforslagets enkelte bestemmelser Til § 1 Til nr. 1 Efter den foreslåede bestemmelse i § 34, stk. 2, gives politiet adgang til  

 at pålægge en udlænding meldepligt, selv om betingelsen i stk. 1 om, at  

 fastsættelsen af meldepligt skal være nødvendig for at sikre udlændingens  

 tilstedeværelse, ikke er opfyldt.
 Det er en betingelse for fastsættelsen af meldepligt, at udlændingen er  

 omfattet af § 34, stk. 2, nr. 1 - 5, (hvilket svarer til § 42 a, stk. 6,  

 bortset fra nr. 5 - 7, jf. lovforslagets § 1, nr. 11).
 Det vil være tilstrækkeligt for at fastsætte meldepligt, at dette skønnes  

 hensigtsmæssigt for at sikre udlændingens tilstedeværelse på det  

 indkvarteringssted, hvor udlændingen er indlogeret.
 Hensigten med ændringen er at give mulighed for en systematisk anvendelse  

 af meldepligt (om fornødent dagligt).
Retten vil kunne frihedsberøve en udlænding, såfremt de i § 34 nævnte  

 foranstaltninger ikke er tilstrækkelige til at sikre muligheden for  

 afvisning, udvisning eller udsendelse, jf. nærmere § 36, stk. 1, 1. pkt.
Det  

 vil kunne indgå i denne vurdering, om der efter den foreslåede bestemmelse i  

 § 34, stk. 2, som en mindre indgribende foranstaltning vil kunne iværksættes  

 meldepligt, og om udlændingen har overtrådt en bestemmelse herom.
Afgørelse om iværksættelse af de i § 34 nævnte foranstaltninger vil som  

 hidtil blive truffet af politiet, jf. udlændingelovens § 48, stk. 1, 2. pkt.,  

 med klage-adgang til Indenrigsministeriet, jf. § 48, stk. 1, 4. pkt.
Klagen  

 vil ikke have opsættende virkning, jf. § 48, stk. 1, 5. pkt.
Til nr. 2 Med henblik på de situationer, hvor politiet drager omsorg for  

 udlændingens udrejse, foreslås der i § 40, stk. 3, indsat en bestemmelse om,  

 at retten på begæring af politiet, hvis det skønnes fornødent, kan bestemme,  

 at udlændingens fingeraftryk, der er optaget i medfør af § 40 a, stk. 1 og 2,  

 kan videregives til hjemlandets eller et andet lands repræsentation.
 Bestemmelsen skal ses på baggrund af et ønske om at styrke politiets  

 muligheder for at udsende en udlænding, der har fået afslag på asyl og derfor  

 har pligt til at udrejse af landet.
 En udlevering af ansøgerens fingeraftryk som dokumentation for ansøgerens  

 identitet (og nationalitet) vil kunne være medvirkende til, at  

 repræsentationen vil udstede det pas eller anden rejselegitimation, der er  

 nødvendigt for at kunne udsende den pågældende.
 Ved lov nr. 381 af 22. maj 1996 om ændring af udlændingeloven blev der  

 skabt hjemmel til, at retten på politiets begæring kan beslutte, at en  

 udlænding, der har fået afslag på opholdstilladelse og har pligt til at  

 udrejse af landet, skal fremstilles for hjemlandets eller et andet lands  

 repræsentation med henblik på fremskaffelse af pas eller anden  

 rejselegitimation, hvis udlændingen ikke ønsker at medvirke hertil.
 Det er nødvendigt yderligere at styrke politiets muligheder for at  

 gennemføre en udsendelse af en udlænding i de situationer, hvor hjemlandet  

 ønsker et fingeraftryk som grundlag for identitetsfastlæggelse i forbindelse  

 med udstedelse af pas eller rejselegitimation, og hvor udlændingen ikke  

 ønsker at medvirke hertil.
 Det foreslås på denne baggrund at styrke politiets muligheder for at  

 gennemføre en udsendelse af udlændinge, der ikke ønsker at medvirke hertil.
 Det er en betingelse for rettens beslutning om videregivelse af  

 fingeraftryk, at udlændingen ikke frivilligt er udrejst ved udløbet af  

 udrejsefristen, og at politiet herefter drager omsorg for udlændingens  

 udrejse, jf. udlændingelovens § 30, stk. 2.
Det er ligeledes en betingelse for rettens beslutning om videregivelse af  

 fingeraftryk, at en videregivelse er nødvendig for udsendelsen, d.v.s. at det  

 er påkrævet at udlevere fingeraftrykket for at få repræsentationen til at  

 udstede det fornødne rejsedokument.
Det skal godtgøres enten konkret i den  

 enkelte sag eller ud fra Rigspolitiets generelle erfaringer, at  

 repræsentationen ikke uden videregivelse af fingeraftrykket vil udstede  

 rejsedokumentet.
 Bestemmelsen giver også mulighed for videregivelse af fingeraftrykket til  

 en udenlandsk repræsentation i udlandet.
 De fingeraftryk, der kan videregives efter bestemmelsen, er fingeraftryk  

 optaget efter udlændingelovens § 40 a, stk. 1 og 2. Også fingeraftryk optaget  

 af udlændinge, der er indrejst før disse bestemmelsers ikrafttræden den 16.  

 juni 1995, kan videregives efter bestemmelsen.
 I de situationer, hvor asylansøgeren inden udsendelsen anmoder om  

 genoptagelse af asylsagen, og asylsagen genoptages, vil politiet - i  

 overensstemmelse med gældende praksis - berostille  

 udsendelsesforanstaltninger, der indebærer henvendelse til hjemlandets  

 myndigheder, herunder videregivelse af fingeraftryk.
 Politiet vil i overensstemmelse med hidtidig praksis ikke i forbindelse  

 med videregivelse af fingeraftryk oplyse om, at ansøgeren har indgivet  

 ansøgning om asyl i Danmark og fået afslag herpå.
Det følger af § 40, stk. 3, at beslutning om videregivelse træffes ved  

 retskendelse, og at der vil blive beskikket en advokat for den pågældende.  

 Kendelsen kan kæres efter reglerne i retsplejelovens kapitel 37. Kæremål har  

 ikke opsættende virkning.
Disse bestemmelser vil også finde anvendelse på  

 beslutninger om videregivelse af fingeraftryk efter den foreslåede  

 bestemmelse.
 Der henvises endvidere til forslagets § 1, nr. 5.
Til nr. 3 I den situation, hvor en person afgiver en erklæring til oplysning i  

 sager, der henhører under udlændingeloven, foreslås der i § 40, stk. 4,  

 indsat en bestemmelse om, at udlændingemyndighederne kan kræve, at  

 erklæringen afgives på tro og love.
Bestemmelsen indsættes med henblik på at kunne skærpe strafansvaret for de  

 erklæringer, som afgives til udlændingemyndighederne til brug for  

 behandlingen af en ansøgning om opholdstilladelse.
Navnlig vil der under  

 behandlingen af en ansøgning om familiesammenføring blive indhentet  

 erklæringer fra ansøgeren og den herboende reference om det fælles samliv,  

 slægtsskabsforholdet m.v., der vil indgå i afgørelsesgrundlaget.
Efter straffelovens § 163 straffes med bøde, hæfte eller fængsel indtil 4  

 måneder bl.a. den, som til brug i retsforhold, der vedkommer det offentlige,  

 afgiver urigtig skriftlig erklæring.
Afgivelse af urigtig erklæring over for  

 udlændingemyndighederne vil kunne straffes efter denne bestemmelse.
 Afgivelse af en erklæring på tro og love indebærer, at afgivelse af  

 urigtig erklæring vil kunne straffes efter straffelovens § 161. Efter  

 straffelovens § 161 straffes med bøde, hæfte eller under skærpende  

 omstændigheder med fængsel indtil 2 år bl.a. den, som for eller til en  

 offentlig myndighed afgiver en falsk erklæring »på tro og love eller på  

 lignende højtidelig måde, hvor sådan form er påbudt eller tilstedt«.
 Et krav om afgivelse af en erklæring på tro og love vil kunne stilles af  

 udlændingemyndighederne, d.v.s. de myndigheder, der efter udlændingeloven  

 træffer afgørelse i de sager, der henhører under denne lov  

 (Udlændingestyrelsen, Flygtningenævnet, Indenrigsministeriet,  

 Rigspolitichefen, Politidirektøren i København, politimestrene).
 Et krav om afgivelse af en erklæring på tro og love vil kunne stilles i  

 enhver sag, der henhører under udlændingeloven, d.v.s. i sager om meddelelse,  

 forlængelse, bortfald og inddragelse af henholdsvis visum og opholds- eller  

 arbejdstilladelse samt i sager vedrørende afvisning eller udvisning.
 Et krav om afgivelse af en erklæring på tro og love vil kunne stilles over  

 for enhver person, der afgiver en erklæring til oplysning af udlændingesagen,  

 d.v.s. såvel ansøgeren, der efter udlændingelovens § 40, stk. 1, har  

 oplysningspligt, som andre personer uanset statsborgerskab, der på eget  

 initiativ eller efter opfordring fra udlændingemyndighederne afgiver en  

 erklæring til brug for sagen.
Et krav om afgivelse af en erklæring på tro og love vil rutinemæssigt  

 kunne stilles i de nævnte sagstyper.
Dette vil navnlig få betydning i  

 familiesammenføringssager, hvor en herboende reference bekræfter slægtskabet,  

 eller hvor både ansøger og reference bekræfter, at de samlever på fælles  

 bopæl.
Kravet vil kunne stilles uden konkret mistanke om, at erklæringen er  

 urigtig.
 Det forudsættes, at udlændingemyndighederne vejleder den person, over for  

 hvem der stilles krav om afgivelse af erklæring på tro og love, om  

 retsvirkningerne af en sådan erklæring.
Den person, over for hvem der er stillet krav om afgivelse af erklæring på  

 tro og love, er ikke efter den foreslåede bestemmelse pligtig til at afgive  

 selve erklæringen.
Ansøgeren vil dog efter udlændingelovens § 40, stk. 1,  

 have oplysningspligt over for udlændingemyndighederne.
 Nægter den ansøger, over for hvem der er stillet krav om afgivelse af en  

 erklæring på tro og love, at afgive den pågældende erklæring, vil en sådan  

 nægtelse af at afgive oplysninger til brug for sagen efter en konkret  

 vurdering kunne tillægges processuel skadevirkning.
 Tilsvarende gælder, hvis vedkommende vælger at afgive erklæringen, men med  

 en tilkendegivelse af, at erklæringen ikke er afgivet på tro og love.
 Viser den afgivne erklæring på tro og love sig at være urigtig,  

 forudsættes det, at den myndighed, som erklæringen afgives overfor,  

 rutinemæssigt foretager anmeldelse til politiet, således at politiet kan  

 foretage den fornødne efterforskning med henblik på eventuel tiltale for  

 strafbart forhold.
 I konkrete tilfælde, hvis det efter omstændighederne står klart, at der  

 ikke har været forsæt til at afgive urigtig erklæring, eller hvis der er tale  

 om urigtige oplysninger af mindre væsentlig betydning for sagen, kan  

 anmeldelse til politiet undlades.
 Der foreslås endvidere i § 40, stk. 5, indsat en bestemmelse om, at den,  

 der ved at afgive en urigtig erklæring eller på anden måde medvirker eller  

 søger at medvirke til, at en udlænding opnår en opholdstilladelse ved svig,  

 skal erstatte de udgifter, der påføres staten ved udlændingens indrejse,  

 ophold og udrejse.
 Efter den gældende udlændingelovs § 43, stk. 3, skal den, der har bistået  

 en udlænding med ulovligt at indrejse eller opholde sig her i landet, og den,  

 der har beskæftiget en udlænding uden arbejdstilladelse, erstatte de  

 udgifter, der påføres staten ved udlændingens ophold og udrejse.
 Det forekommer naturligt, at den, der ved at afgive en urigtig erklæring  

 eller på anden måde medvirker eller søger at medvirke til, at en udlænding  

 opnår en opholdstilladelse ved svig, pålægges en tilsvarende  

 erstatningspligt.
 Det er en betingelse for erstatningsansvaret, at den pågældende ved  

 afgivelse af urigtig erklæring, f.eks. ved en urigtig bekræftelse af et  

 slægtskab i en familiesammenføringssag, eller på anden måde, f.eks. ved  

 aflevering af et foto eller til brug for DNA-undersøgelsen en blodprøve  

 hidrørende fra en anden person, forsætligt eller uagtsomt medvirker eller  

 søger at medvirke til, at en udlænding opnår en opholdstilladelse ved svig.  

 Ved afgørelsen af erstatningsspørgsmålet er det således dansk rets  

 almindelige erstatningsretlige principper, der finder anvendelse.
 Forsøg på medvirken kan forekomme, hvis myndigheden inden meddelelse af  

 opholdstilladelse, f.eks. på grund af en gennemført DNA-test, opdager, at  

 udlændingen og den medvirkende, f.eks. ved urigtige bekræftelser af  

 slægtskabet, har søgt at opnå opholdstilladelsen ved svig.
Erstatningspligten omfatter de udgifter, der påføres staten ved  

 udlændingens indrejse, ophold og udrejse, d.v.s. eventuelle transportudgifter  

 i forbindelse med at få den udlænding, der har opnået opholdstilladelsen ved  

 svig, bragt til landet, eventuelle udgifter efter udlændingeloven eller lov  

 om social bistand til udlændingens underhold samt politiets udgifter i  

 forbindelse med udsendelsen af den pågældende.
Erstatningspligten omfatter  

 også de udgifter, der påføres staten ved behandlingen af udlændingesagen,  

 f.eks. en gennemført DNA-test.
 Afgørelse om erstatningspligt træffes af Udlændingestyrelsen med  

 klageadgang til indenrigsministeren, jf. udlændingelovens § 46.
 Det foreslås indsat i bestemmelsen, at kravet tillægges udpantningsret,  

 jf. retsplejelovens § 478, stk. 2.
 Til nr. 4.
 Den foreslåede bestemmelse i § 40 a, stk. 1, nr. 3, indebærer, at der kan  

 optages fingeraftryk af en udlænding, der ikke søger om opholdstilladelse  

 efter udlændingelovens § 7, stk. 1 og 2, og som skal afvises, udvises eller  

 udrejse af landet, jf. § 30, stk. 1, såfremt der på baggrund af den  

 pågældendes dokumenter, ejendele, økonomiske midler og andre personlige  

 forhold er bestemte grunde til at antage, at den pågældende vil indrejse på  

 ny og ansøge om opholdstilladelse efter § 7, stk. 1 og 2.
 Der kan efter bestemmelsen optages fingeraftryk af en udlænding, der ikke  

 er spontan asylansøger, såfremt den pågældende skal afvises eller udvises  

 eller den pågældende efter et afslag på meddelelse eller forlængelse af,  

 inddragelse af eller bortfald af henholdsvis visum og opholds- eller  

 arbejdstilladelse har pligt til at udrejse, jf. nærmere udlændingelovens §  

 30, stk. 1.
 Fingeraftryk skal således kun kunne optages, når der er en konkret  

 begrundet formodning for, at det reelle formål med forsøget på at indrejse  

 var at søge asyl i Danmark på et eller andet tidspunkt efter indrejsen.
 Der kan i denne forbindelse lægges vægt på den pågældendes  

 dokumentforhold, billetforhold, økonomiske forudsætninger, adfærd,  

 bagageforhold m.v.
Som et eksempel, der vil være omfattet af forslaget, kan nævnes den  

 situation, hvor en række udlændinge med en nationalitet, der erfaringsmæssigt  

 indgiver ansøgning om asyl, forsøges indsmuglet i Danmark gennem et sikkert  

 1. asylland, men pågribes ved grænsen.
I dette tilfælde kan omstændighederne  

 ved indrejsen give bestemte grunde til at antage, at formålet med indrejsen  

 har været at indgive ansøgning om asyl inde i landet.
Dette vil navnligt være  

 tilfældet, hvis en del af de pågældende ansøger om asyl straks.
Afgørelse om  

 optagelse af fingeraftryk træffes af politiet.
Politiets afgørelse vil kunne  

 påklages til indenrigsministeren.
Klagen har ikke opsættende virkning, jf. §  

 48, stk. 1.
 Politiet har - som ved optagelse af fingeraftryk i øvrigt efter § 40 a,  

 stk. 1 og 2 - adgang til at anvende den fornødne magt til tvangsmæssigt at  

 optage fingeraftrykket.
Til nr. 5 Det foreslås, at § 40 a, stk. 2, ændres, således at der også kan optages  

 fingeraftryk af en udlænding, hvis dette skønnes hensigtsmæssigt med henblik  

 på udstedelse eller fremskaffelse af rejsedokument.
Ændringen vil give mulighed for, at politiet i de tilfælde, hvor politiet  

 drager omsorg for en udlændings udrejse, kan optage fingeraftryk af en  

 udlænding med henblik på fingeraftrykkets videregivelse til hjemlandets eller  

 et andet lands repræsentation her i landet eller i udlandet og med henblik på  

 denne repræsentations udstedelse af pas eller andet rejsedokument.
Der kan  

 nærmere henvises til bemærkningerne til forslagets § 1, nr. 2, og til de  

 almindelige bemærkninger punkt 5.1.
 Bestemmelsen dækker også den situation, hvor hjemlandets myndigheder  

 stiller krav om, at der optages et fingeraftryk under overværelse af  

 ambassadepersonale m.v., og ikke finder et tidligere optaget fingeraftryk  

 tilstrækkeligt.
 Ændringen omfatter også optagelse af fingeraftryk med henblik på de danske  

 myndigheders udstedelse af rejsedokument.
Til nr. 6 Det foreslås indsat som en ny bestemmelse i § 40 a, stk. 4, at  

 fingeraftryk, der modtages fra udenlandske udlændingemyndigheder i  

 forbindelse med behandlingen af udlændingesager, kan registreres i det i stk.  

 3 nævnte edb-register.
Med forslaget til § 40 a, stk. 4, indføres der således mulighed for at  

 lagre fingeraftryk modtaget fra udenlandske udlændingemyndigheder i  

 udlændingesager.
Fingeraftryk, der er modtaget fra andre landes  

 udlændingemyndigheder, og som opfylder betingelserne for søgning i den  

 såkaldte B-fil, kan efter forslaget lagres i B- filen.
 Da det må formodes, at forespørgslen fra den pågældende  

 udlændingemyndighed er begrundet i en mistanke om, at udlændingen har ansøgt  

 om asyl i andre lande (dobbeltansøger) og dermed også kan anses som en mulig  

 senere asylansøger i Danmark, vil en sådan lagring af potentielle  

 asylansøgeres fingeraftryk kunne føre til, at den pågældende ved en senere  

 ansøgning om asyl i Danmark hurtigt vil kunne identificeres.
 Det er en betingelse, at fingeraftrykket er modtaget fra udenlandske  

 udlændingemyndigheder, d.v.s. myndigheder, som efter det pågældende lands  

 ressortfordeling har ansvaret for indsamling af oplysninger om optagne  

 fingeraftryk fra udlændinge og eventuelt ansvaret for et oprettet register  

 herom, og at fingeraftrykket er modtaget i forbindelse med behandlingen af  

 udlændingesager, d.v.s. modtaget til søgning i B-filen.
 Det vil i den forbindelse skulle oplyses over for den udenlandske  

 udlændingemyndighed, at fingeraftrykket lagres i det nationale  

 fingeraftryksregister over asylansøgere og uidentificerede udlændinge m.v.
 Det foreslås indsat som en ny bestemmelse i § 40 a, stk. 5, at  

 fingeraftryk, der i medfør af stk. 3 og 4 er registreret i det i stk. 3  

 nævnte edb-register, slettes 10 år efter registreringen.
 Bestemmelsen skal ses på baggrund af, at slettefristen efter de gældende  

 Forskrifter for Det Centrale Fingeraftryksregister over Asylansøgere og  

 Uidentificerede Udlændinge m.v. i overensstemmelse med bemærkningerne til  

 lovforslaget til lov nr. 382 af 14. juni 1995 er 5 år fra optagelsen af  

 fingeraftrykket.
 Ændringen er begrundet i, at en opbevaringstid på 10 år vil forbedre  

 muligheden for at kunne opfylde intentionerne om at opfange dobbeltansøgere.
 Slettefristen regnes fra registreringen og ikke fra optagelsen, jf. herved  

 den foreslåede adgang i § 40 a, stk. 4, til at registrere fingeraftryk  

 optaget i udlandet.
 Det foreslås indsat som en ny bestemmelse i § 40 a, stk. 6, at  

 fingeraftryk, der i medfør af stk. 3 og 4 registreres i det i stk. 3 nævnte  

 edb-register til brug for identifikation af den pågældende udlænding, manuelt  

 eller elektronisk kan sammenholdes med fingeraftryk optaget efter  

 retsplejelovens bestemmelser herom.
 Forslaget giver hjemmel til en elektronisk sammenholdelse af et  

 fingeraftryk i Det Centrale Fingeraftryksregister over Asylansøgere og  

 Uidentificerede Udlændinge m.v. (B-filen) med fingeraftryk i Det Centrale  

 Fingeraftryksregister over kriminelle udlændinge (A-filen).
Det er en betingelse, at den manuelle eller elektroniske sammenholdelse  

 mellem A-filen og B-filen sker til brug for identifikation af et fingeraftryk  

 i B-filen og dermed til brug for behandlingen af en udlændingesag.  

 Sammenholdelse kan fortsat ikke finde sted til brug for identifikation af et  

 fingeraftryk i A-filen i forbindelse med efterforskningen af et strafbart  

 forhold.
En sådan søgning forudsætter, at betingelserne i udlændingelovens §  

 40 a, stk. 4 (nu stk. 7), er opfyldt.
 Med forslaget til § 40 a, stk. 6, skabes der mulighed for, at en  

 udlændings fingeraftryk i forbindelse med lagring i B-filen kan søges op mod  

 fingeraftryk lagret i A-filen, således at de oplysninger, der findes i A-  

 filen, kan nyttiggøres med henblik på at afsløre, om en udlænding, der  

 indgiver ansøgning om asyl i Danmark, tidligere under en anden identitet er  

 blevet dømt og udvist for kriminalitet her i landet.
 Forslaget tilsigter således at modvirke, at der kan blive truffet urigtige  

 afgørelser i asylsager som følge af mangelfuld identifikation af  

 asylansøgere.
Til nr. 7 Det foreslås indsat som en ny bestemmelse i § 40 a, stk. 8, at søgning og  

 videregivelse af oplysninger fra registret til politiet til brug for en  

 international efterlysning kan ske under de i stk. 7 nævnte betingelser.
 Søgning og videregivelse af oplysninger fra registret til politiet kan  

 herefter ske, hvis efterlysningen vedrører en lovovertrædelse, der efter den  

 danske lovgivning kan medføre fængsel i 1 år og 6 måneder eller derover, jf.  

 stk. 7, nr. 1, og søgningen må antages at være af afgørende betydning for de  

 danske myndigheders behandling af en anmodning om efterlysning, jf. stk. 7,  

 nr. 2.
 Afgørelse om søgning og videregivelse træffes af retten ved kendelse efter  

 de nærmere regler i stk. 5, der bliver stk. 9, jf. forslagets § 1, nr. 8.
 Forslaget omfatter alene internationale efterlysninger gennem Interpol.
Inden for rammerne af Interpol-samarbejdet modtager Interpol, København,  

 et stort antal efterlysninger fra de øvrige 175 medlemslande.
Efterlysninger  

 fra lande, der har ratificeret den europæiske konvention af 13. december 1957  

 om udlevering af lovovertrædere, er baseret på konventionens regler,  

 efterlysninger fra USA og Canada er baseret på bilaterale udleveringsaftaler,  

 medens efterlysninger fra de øvrige lande ikke er underlagt nogen aftale, men  

 normalt ikke vil omfatte personer i mindre sager.
 Forslaget giver mulighed for, at internationalt efterlyste personers  

 fingeraftryk kan søges i B-filen, og vil dermed hindre, at den situation  

 opstår, at Danmark må meddele et land, som har udsendt en international  

 efterlysning, at en efterlyst person er ukendt, uanset at vedkommende har  

 indgivet ansøgning om asyl i Danmark.
Er efterlysningen udsendt fra hjemlandet (forfølgelseslandet), vil der  

 ikke blive oplyst om identifikation via fingeraftryk i B-filen, medmindre der  

 er truffet endelig afgørelse om afslag på en eventuel ansøgning om asyl, og  

 asylsagen ikke er genoptaget.
Efter endeligt afslag på asyl vil oplysning om  

 ansøgningen om og afslaget på asyl ikke blive videregivet til hjemlandet.
Forslaget giver mulighed for til brug for asylsagsbehandlingen at få  

 afsløret dels om vedkommende har indgivet ansøgning om asyl under falsk  

 identitet, dels om vedkommende i Danmark eller i udlandet har begået  

 kriminalitet, hvilket kan få betydning for udlændingemyndighedernes  

 stillingtagen til asylsagen.
Dette gælder navnlig anvendelsen af  

 flygtningekonventionens artikel 1, F, b, hvorefter en alvorlig ikke-politisk  

 forbrydelse i hjemlandet udelukker en flygtning fra at være omfattet af  

 konventionens artikel 1, A.
 Forslaget giver endvidere mulighed for at styrke Danmarks muligheder for  

 at efterleve sine ovenfor beskrevne internationale forpligtelser i  

 Interpol-samarbejdet.
Til nr. 8 Der henvises til bemærkningerne til § 1, nr. 7.
Til nr. 9 Forslaget er en konsekvensændring som følge af den foreslåede ændring af §  

 40 a, stk. 4, i § 1, nr. 6.
Til nr. 10 Det foreslås indsat som en ny bestemmelse i § 40 b, stk. 1, at der kan  

 optages personfotografi af en udlænding, der søger om opholdstilladelse efter  

 § 7.
 Personfotografiet kan optages i forbindelse med registreringen som  

 asylansøger eller på et senere tidspunkt under sagens behandling, også efter  

 et eventuelt afslag på asyl, uanset om det skønnes hensigtsmæssigt med  

 henblik på identifikationen af den pågældende.
 Personfotografiet vil i disse tilfælde navnlig kunne benyttes ved en  

 videregivelse til inden- og udenlandske udlændingemyndigheder efter § 40 b,  

 stk. 3, med henblik på en overførelse af asylansøgeren efter reglerne i EF-  

 asylkonventionen (Dublinkonventionen) til et andet EU-land.
 Personfotografiet vil endvidere kunne optages rutinemæssigt af alle  

 spontane asylansøgere med henblik på eventuel senere anvendelse, når det kan  

 konstateres, at der efter reglerne i Dublin-konventionen vil kunne fremsættes  

 anmodning om, at asylansøgeren overføres eller tilbagetages til et andet  

 EU-land.
 Det foreslås indsat som en ny bestemmelse i § 40 b, stk. 2, at der kan  

 optages personfotografi af en udlænding, hvis dette skønnes hensigtsmæssigt  

 med henblik på identifikation af den pågældende, med henblik på udstedelse af  

 identitetskort eller andet legitimationsdokument eller med henblik på  

 udstedelse eller fremskaffelse af rejsedokument.
 Bestemmelsen svarer til den gældende regel i § 40, stk. 4; dog foreslås  

 det, at personfotografi også kan optages med henblik på udstedelse eller  

 fremskaffelse af rejsedokument fra inden- eller udenlandske myndigheder, jf.  

 forslagets § 1, nr. 2.
 Det foreslås indsat som en ny bestemmelse i § 40 b, stk. 3, at  

 personfotografi optaget i medfør af stk. 1 og 2 uden udlændingens samtykke  

 kan videregives til indenlandske og udenlandske udlændingemyndigheder i  

 forbindelse med behandlingen af udlændingesager.
 Bestemmelsen giver mulighed for uden udlændingens samtykke at videregive  

 et personfotografi til et andet EU- land i forbindelse med en anmodning om at  

 overtage eller tilbagetage en asylansøger efter reglerne i EF-  

 asylkonventionen (Dublin-konventionen).
 Ved indenlandske udlændingemyndigheder forstås de myndigheder m.v., der  

 efter udlændingeloven træffer afgørelse i eller medvirker til at træffe  

 afgørelse i de sager, der henhører under denne lov (Udlændingestyrelsen,  

 Dansk Flygtningehjælp, Flygtningenævnet, Indenrigsministeriet,  

 Rigspolitichefen, Politidirektøren i København, politimestrene).
 Behandlingen af udlændingesager kan omfatte enhver sag, der henhører under  

 udlændingeloven, d.v.s. sager om meddelelse, forlængelse, bortfald og  

 inddragelse af henholdsvis visum og opholds- eller arbejdstilladelse samt  

 sager vedrørende afvisning eller udvisning.
 Der er ikke med bestemmelsen tilsigtet nogen indskrænkning i den  

 eksisterende adgang til i identifikationsøjemed at videregive  

 personfotografier til udenlandske myndigheder.
Personfotografi vil ikke blive videregivet til hjemlandets myndigheder,  

 før end der er givet endeligt afslag på asyl, og oplysning om ansøgningen om  

 eller afslaget på asyl vil heller ikke blive videregivet til hjemlandets  

 myndigheder.
Personfotografi vil heller ikke blive videregivet til  

 hjemlandets myndigheder, hvis asylsagen er genoptaget.
Til nr. 11 Efter den foreslåede bestemmelse i § 42 a, stk. 5, kan Udlændingestyrelsen  

 bestemme, at udgifterne til udlændingens underhold dækkes af  

 Udlændingestyrelsen i overensstemmelse med bestemmelsen i stk. 1, og at  

 udlændingen skal tage ophold efter styrelsens nærmere bestemmelse, jf.  

 bestemmelsens henvisning til § 42 a, stk. 4.
Bestemmelsen omfatter alene udlændinge, der ikke har ansøgt om asyl, og  

 som efter reglerne i kapitel 1 og 3 - 5 ikke har ret til at opholde sig her i  

 landet.
Udlændinge, der har ansøgt om asyl, er efter de gældende regler  

 omfattet af § 42 a.
 Det er hensigten at indkvartere de nævnte udlændinge på asylcentre i  

 overenstemmelse med § 42 a, stk. 2.
 Det foreslås, at Udlændingestyrelsens afgørelse om, at udlændingens  

 underhold dækkes af styrelsen, ikke kan indbringes for Indenrigsministeriet,  

 jf. lovforslagets § 1, nr. 4. Dette svarer til, at Udlændingestyrelsens pålæg  

 om, at en asylansøger tager ophold efter styrelsens nærmere bestemmelse,  

 efter de gældende regler ikke kan påklages.
 Politiet kan anmode Udlændingestyrelsen om at træffe afgørelse efter § 42  

 a, stk. 5. Politiet kan i den forbindelse til brug for styrelsens afgørelse  

 om, at udlændingens underhold dækkes af styrelsen, videregive de oplysninger  

 om udlændingens rent private eller andre fortrolige forhold til  

 Udlændingestyrelsen, der er nødvendige for styrelsens behandling af sagen.
Efter den foreslåede bestemmelse i § 42 a, stk. 6, kan Udlændingestyrelsen  

 træffe afgørelse om, at en udlænding ikke skal have sine udgifter til  

 underhold dækket, bortset fra kost, logi og sundhedsmæssige ydelser.
Det  

 forudsættes, at udlændingen får ydet kost og logi i naturalier, og således  

 ikke vil få udbetalt kost-, lomme- eller tøjpenge.
Udlændingestyrelsen kan  

 træffe bestemmelse herom for et bestemt tidsrum eller indtil videre.
 De udlændinge, hvor der efter § 42 a, stk. 6, træffes bestemmelse om hel  

 eller delvis undladelse af udbetaling af underhold, vil være omfattet af den  

 pligtmæssige aktivering i overenstemmelse med § 42 d, stk. 1, og vil afhængig  

 af indenrigsministerens nærmere bestemmelse kunne omfattes af den frivillige  

 aktivering.
 Børn af udlændinge omfattet af § 42 a, stk. 5, vil endvidere have adgang  

 til undervisning, jf. den foreslåede ændring af § 42 c, stk. 1. Voksne  

 udlændinge omfattet af § 42 a, stk. 5, der hidtil ikke har modtaget  

 undervisning, mens de blev indkvarteret ved politiets foranstaltning,  

 forudsættes ikke omfattet af undervisningstilbudene for denne gruppe.
 De udlændinge, som Udlændingestyrelsen kan træffe sådan bestemmelse for,  

 skal enten være udlændinge, hvis asylansøgning er taget under behandling, jf.  

 § 42 a, stk. 1, - herunder asylansøgere i udsendelsesposition - eller  

 udlændinge, der uden at have ansøgt om asyl i øvrigt skal udrejse af landet,  

 jf. § 42 a, stk. 5.
 Det forudsættes, at der er mulighed for en sådan indkvartering, at  

 udlændingen kan ydes kost i naturalier.
Udlændingestyrelsen kan endvidere kun træffe bestemmelse efter § 42 a,  

 stk. 6, hvis udlændingen er omfattet af en af de i stk. 6, nr. 1 - 8, nævnte  

 situationer.
En eventuel afgørelse omfatter ikke udlændingens husstand.
 Udlændingestyrelsen vil efter nr. 1 kunne træffe sådan bestemmelse, hvis  

 udlændingen indgiver ansøgning om asyl ved eller efter indrejsen og ikke  

 medvirker til sagens oplysning, jf. § 40, stk. 1. Bestemmelsen gælder således  

 ikke, hvis asylansøgeren medvirker til fastlæggelse af identitet,  

 nationalitet, rejserute og sagens oplysning i øvrigt.
 Udlændingestyrelsen vil efter nr. 2 kunne træffe sådan bestemmelse, hvis  

 asylansøgeren er indkaldt til en afhøring hos Udlændingestyrelsen eller  

 politiet, som vedkommende udebliver fra.
Udlændingestyrelsen vil efter nr. 3 kunne træffe sådan bestemmelse, hvis  

 udlændingen har udvist voldelig eller truende adfærd over for personer, der  

 udfører opgaver med driften af et indkvarteringssted for udlændinge, eller  

 over for de personer, der i øvrigt opholder sig på indkvarteringsstedet.
Det  

 er ingen betingelse, at der samtidig er indgivet anmeldelse om eller rejst  

 sigtelse for strafbart forhold.
Udlændingestyrelsen vil efter nr. 6 kunne træffe sådan bestemmelse, hvis  

 en udlænding tilsidesætter et pålæg om at udføre de i § 42 d, stk. 1, nævnte  

 nødvendige opgaver i forbindelse med driften af indkvarteringsstedet.
De  

 nærmere regler om aktivering af udlændinge vil blive fastsat i en  

 bekendtgørelse, når styrelsens arbejdsgruppe om selvaktivering af  

 asylansøgere har afgivet rapport.
 Udlændingestyrelsen vil efter nr. 7 kunne træffe sådan bestemmelse, hvis  

 politiet har sat spærrekort på en udlænding i Det Centrale Kriminalregister,  

 fordi udlændingen ikke træffes ved forkyndelse af en afgørelse eller ved  

 udrejsekontrollen dagen efter udrejsefristens udløb, eller fordi en  

 udlænding, der er pligtig at udrejse, ikke opholder sig på det asylcenter,  

 hvor vedkommende er indkvarteret.
Udlændingestyrelsen vil efter nr. 8 kunne træffe sådan bestemmelse, hvis  

 udlændingen i strid med § 40, stk. 3, 1. pkt., har nægtet at meddele de  

 nødvendige oplysninger til politiet og at medvirke til tilvejebringelse af  

 nødvendig rejselegitimation og visum og udrejsen i øvrigt, uanset at  

 udlændingen i øvrigt har pligt til at udrejse af landet.
Bestemmelsen gælder  

 såvel asylansøgere som andre udlændinge og omfatter også udlændinge, der  

 nægter at medvirke til en fastsættelse af identitet og nationalitet og derved  

 lægger hindringer i vejen for en udsendelse.
 Udlændingestyrelsen kan, selv om udlændingen er omfattet af § 42 a, stk.  

 6, nr. 1 - 8, efter en konkret vurdering undlade at træffe sådan bestemmelse,  

 hvis udlændingens manglende medvirken er bagatelagtig eller undskyldelig,  

 eller hvis inddragelse af lomme- og tøjpenge efter udlændingens personlige og  

 familiemæssige forhold vil virke særlig belastende for udlændingen, f.eks.  

 hvis udlændingen har børn i den undervisningspligtige alder, eller hvis den  

 udlænding, afgørelsen omfatter, er mindreårig.
 I tilfælde, hvor Udlændingestyrelsen har truffet afgørelse om ikke at  

 dække udlændingens udgifter til underhold, vil udlændingen ikke kunne opnå  

 støtte til dækning af de pågældende udgifter i medfør af anden lovgivning,  

 herunder efter bistandslovens bestemmelser.
 Udlændingestyrelsens afgørelser om ikke at dække udlændingens udgifter til  

 underhold vil kunne indbringes for indenrigsministeren, jf. den gældende §  

 46, stk. 2.
 Politiet kan anmode Udlændingestyrelsen om at træffe afgørelse efter § 42  

 a, stk. 6. Politiet kan i den forbindelse til brug for styrelsens afgørelse  

 om helt eller delvist at undlade at dække udlændingens udgifter til underhold  

 videregive de oplysninger om udlændingens rent private eller andre fortrolige  

 forhold til styrelsen, der er nødvendige for styrelsens behandling af sagen.
Videregivelse af oplysninger om sigtelser om strafbare forhold vil kunne  

 ske i medfør af § 53 a, stk. 5, hvis den pågældende er asylansøger.
Dette vil  

 kunne være relevant til brug for afgørelser efter § 42 a, stk. 6, nr. 1, 4, 6  

 og 8 (overtrædelser af udlændingeloven, der er strafbare) og nr. 3  

 (overtrædelser af straffeloven). Bestemmelsen i § 53 a, stk. 5, foreslås  

 ændret, således at en sådan videregivelse også vil kunne ske for udlændinge,  

 der ikke er asylansøgere, men omfattet af § 42 a, stk. 5.
Til nr. 12 Bestemmelsen i § 42, stk. 1, 1. pkt., foreslås ændret, således at ikke  

 blot børn i den undervisningspligtige alder af asylansøgere, men også børn af  

 udlændinge, der er omfattet af § 42 a, stk. 5, skal deltage i særskilt  

 undervisning.
 Der henvises til bemærkningerne til nr. 11.
Til nr. 13 Der henvises til bemærkningerne til nr. 11.
Til nr 14 Udlændingebekendtgørelsen har siden 1984 indeholdt regler om, at politiet  

 - efter Udlændingestyrelsens bemyndigelse - når særlige grunde taler derfor  

 kan udstede nødvisum ved indrejsen i landet eller tilladelse til, at en  

 udlænding indrejser uden visum, jf. § 16, stk. 2 og 3.
 Det præciseres i den foreslåede bestemmelse, at indenrigsministeren - som  

 angivet i de gældende bestemmelser i udlændingebekendtgørelsen - kan  

 fastsætte nærmere regler om, at politiet i helt særlige tilfælde kan udstede  

 visum ved indrejsen i landet samt udstede tilbagerejsetilladelse til en  

 udlænding, der lovligt opholder sig her i landet.
Der er alene adgang til at bemyndige politiet til at udstede visum eller  

 tilbagerejsetilladelse, ikke til at meddele afslag på visum eller  

 tilbagerejsetilladelse.
Afgørelse herom vil som hidtil skulle træffes af  

 Udlændingestyrelsen, jf. udlændingelovens § 46.
 Der er ikke med bestemmelsen tilsigtet nogen ændring af den gældende  

 ordning.
 Er politiet i tvivl om muligheden for at udstede nødvisum, vil sagen  

 skulle forelægges for Udlændingestyrelsen.
Til nr. 15 Der er tale om konsekvensrettelser.
Til nr. 16 Der henvises til bemærkningerne til nr. 11.
Til nr. 17 Efter den gældende bestemmelse i udlændingelovens § 61 kan bødeansvar  

 pålægges selskabet som sådant, hvis en overtrædelse er begået af et  

 aktieselskab, anpartsselskab, andelsselskab eller lignende.
Ved lov nr. 474 af 12. juni 1996 om ændring af straffeloven er der fastsat  

 regler om strafansvar for juridiske personer.
Loven trådte i kraft den 1.  

 juli 1996. Loven bygger på Straffelovrådets betænkning nr. 1289/1995 om  

 juridiske personers bødeansvar.
Ved lovændringen blev der i straffeloven indføjet nogle generelle  

 bestemmelser om kollektivansvar.
De nye bestemmelser omfatter også  

 lovovertrædelser, der begås af staten eller kommuner.
 Bestemmelserne indebærer, at kollektivansvar efter omstændighederne kan  

 gøres gældende over for visse større enkeltmandsvirksomheder, hvis  

 virksomheden kan sidestilles med et selskab, jf. straffelovens § 26, stk. 2.
 I forbindelse med indføjelsen af de nævnte regler i straffeloven er det  

 forudsat, at allerede gældende bestemmelser om hjemmel til selskabsansvar  

 ændres i overensstemmelse hermed.
 Det foreslås derfor, at udlændingelovens § 61 ændres, således at der som  

 forudsat ved ændringen af straffeloven kan pålægges selskaber m.v. (juridiske  

 personer) strafansvar efter reglerne i straffelovens kapitel 5 for  

 overtrædelse af straffebestemmelserne i udlændingeloven.
 Til § 2 Bestemmelsen vedrører lovens ikrafttræden.
 Til § 3 Bestemmelsen vedrører lovens ikraftræden på Færøerne og  

 Grønland.
Skriftlig fremsættelse Indenrigsministeren (Birte Weiss):
 Jeg tillader mig herved for det høje Ting at fremsætte:
 Forslag til lov om ændring af udlændingeloven. (Optagelse af  

 fingeraftryk og personfotografi, foranstaltninger over for udlændinge, der  

 ikke medvirker til udsendelse m.v., og foranstaltninger over for den, der  

 medvirker til, at en udlænding opnår opholdstilladelse ved svig, m.v.).
(Lovforslag nr.
L 190).
 Hensigten med lovforslaget er at sikre det bedst mulige grundlag for de  

 afgørelser, der træffes som led i asylsagsbehandlingen, og at forbedre  

 mulighederne for at imødegå misbrug af udlændingelovens regler om  

 opholdstilladelse.
Der skabes mulighed for, at politiet kan optage fingeraftryk af  

 udlændinge, der ikke søger om asyl, men som afvises, udvises eller udsendes,  

 og om hvem der er bestemte grunde til at antage vil indrejse på ny og ansøge  

 om asyl.
Det kan eksempelvis være udlændinge, som er kommet uretmæssigt ind i  

 Danmark.
 Der gives hjemmel til at sammenholde oplysninger i Det centrale  

 Fingeraftryksregister over Asylansøgere og Uidentificerede Udlændinge m.v.  

 (B-filen) og Det Centrale Fingeraftryksregister over kriminelle (A-filen).
Der tilvejebringes mulighed for, at fingeraftryk, der modtages fra  

 udenlandske myndigheder, og som er optaget i forbindelse med udlændingesager  

 i udlandet, kan lagres i B-filen.
Endvidere indføres en slettefrist på 10 år  

 for oplysninger i B-filen.
I dag er slettefristen ifølge  

 registerforskrifterne 5 år.
 Der indføres mulighed for, at der under visse nærmere angivne betingelser  

 efter retskendelse kan foretages søgning i B-filen for internationalt  

 efterlyste personer.
 Det foreslås, at der i forbindelse med fremstilling for hjemlandets  

 repræsentation som led i politiets bestræbelser på at effektuere afslag på  

 opholdstilladelse efter retskendelse kan optages og videregives fingeraftryk  

 af den pågældende udlænding.
 Det foreslås med henblik på at efterleve Dublin-konventionens  

 gennemførelsesforanstaltninger, at politiet skal kunne optage personfotografi  

 af identificerede asylansøgere, og at politiet skal have adgang til at  

 videregive personfotografiet til såvel indenlandske som udenlandske  

 udlændingemyndigheder.
Forslaget indeholder regler om, at udlændinge, som det påhviler at udrejse  

 af landet, men som ikke medvirker til udsendelsen, asylansøgere, som  

 modvirker sagens oplysning, og asylansøgere, der forstyrrer driften af det  

 indkvarteringssted, hvor de pågældende er indkvarteret, ikke skal have deres  

 underhold her i landet dækket bortset fra kost og logi i naturalier og  

 sundhedsmæssige ydelser.
Det foreslås endvidere, at der gives mulighed for at  

 pålægge visse af disse udlændinge daglig meldepligt hos politiet.
 Der indføres mulighed for, at udlændingemyndighederne kan kræve, at den  

 udlænding, der afgiver en erklæring til brug for en udlændingesag, skal  

 afgive erklæring på tro og love og vil dermed være undergivet det skærpede  

 strafansvar efter straffelovens § 161.
 Det foreslås, at den, der ved at afgive en urigtig erklæring eller på  

 anden måde medvirker eller søger at medvirke til, at en opholdstilladelse  

 opnås ved svig, er pligtig at erstatte staten de udgifter, der påføres ved  

 udlændingens indrejse, ophold og udrejse samt ved behandlingen af  

 udlændingesagen.
 Da der har været behov for et omfattende grundudredende arbejde, der har  

 involveret adskillige myndigheder på udlændingeområdet, har det ikke været  

 muligt at fremsætte forslaget på et tidligere tidspunkt i indeværende  

 Folketingssamling.
Efter 2. behandling den 28. maj 1997 § 1 I udlændingeloven, jf. lovbekendtgørelse nr. 51 af 22. januar 1997,  

 foretages følgende ændringer:
 1. I § 34 indsættes som stk. 2:
»Stk. 2. Politiet kan, hvis det skønnes hensigtsmæssigt for  

 at sikre udlændingens tilstedeværelse, bestemme, at en udlænding skal give  

 møde hos politiet på nærmere angivne tidspunkter, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring ved Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., eller 5) politiet drager omsorg for udlændingens udrejse og udlændingen ikke  

 medvirker hertil, jf. § 40, stk. 3, 1. pkt.« 2. I § 40, stk. 3, 2. pkt., indsættes efter  

 »fremstilles for hjemlandets eller et andet lands repræsentation«:  

 », eller at udlændingens fingeraftryk, der er optaget i medfør af § 40  

 a, stk. 1 og 2, kan videregives til hjemlandets eller et andet lands  

 repræsentation.« 3. § 40, stk. 4, ophæves, og i stedet indsættes:
 »Stk. 4. Afgiver en person en erklæring til oplysning i  

 sager, der henhører under denne lov, kan udlændingemyndighederne kræve, at  

 erklæringen afgives på tro og love.
Stk. 5. Den, der ved at afgive en urigtig erklæring eller på anden  

 måde medvirker eller søger at medvirke til, at en udlænding opnår en  

 opholdstilladelse ved svig, skal erstatte de udgifter, der påføres staten ved  

 udlændingens indrejse, ophold og udrejse og ved udlændingesagens behandling.  

 Kravet tillægges udpantningsret.« Stk. 5-7 bliver herefter stk. 6-8.
 4. I § 40 a, stk. 1, ændres i nr. 2 »§ 48, stk.  

 2,» til: »§ 48, stk. 2, eller«, og som nr. 3 indsættes:
»3) som ikke søger om opholdstilladelse efter § 7, stk. 1 og 2, og  

 som skal afvises, udvises eller udrejse af landet, jf. § 30, stk. 1, såfremt  

 der på baggrund af pågældendes dokumenter, ejendele, økonomiske midler og  

 andre personlige forhold er bestemte grunde til at antage, at den pågældende  

 vil indrejse på ny og ansøge om opholdstilladelse efter § 7, stk. 1 og  

 2.« 5. I § 40 a, stk. 2, indsættes efter »med henblik på  

 identifikation af den pågældende«: »eller med henblik på udstedelse  

 eller fremskaffelse af rejsedokument«.
 6. I § 40 a indsættes efter stk. 3 som nye stykker:
 »Stk. 4. Fingeraftryk, der modtages fra udenlandske  

 udlændingemyndigheder i forbindelse med behandlingen af udlændingesager, kan  

 registreres i det i stk. 3 nævnte edb-register.
 Stk. 5. Fingeraftryk, der i medfør af stk. 3 og 4 er registreret i  

 det i stk. 3 nævnte edb-register, slettes 10 år efter registreringen af  

 fingeraftrykket i registret.
Stk. 6. Fingeraftryk, der registreres i det i stk. 3 nævnte  

 edb-register, kan til brug for identifikation af den pågældende udlænding  

 manuelt eller elektronisk sammenholdes med fingeraftryk optaget efter  

 retsplejelovens bestemmelser herom.« Stk. 4 bliver herefter stk. 7.
 7. Efter § 40 a, stk. 4, der bliver stk. 7, indsættes som nyt  

 stykke:
»Stk. 8. Søgning og videregivelse af oplysninger fra  

 registret til politiet til brug for en international efterlysning kan  

 foretages under de i stk. 7 nævnte betingelser.« Stk. 5 og 6 bliver herefter stk. 9 og 10.
 8. I § 40 a, stk. 5, der bliver stk. 9, ændres »stk.  

 4« til: »stk. 7 og 8«.
 9. I § 40 a, stk. 6, der bliver stk. 10, ændres  

 »fingeraftryk, der er optaget i medfør af stk. 1 eller 2« til:  

 »fingeraftryk, der i medfør af stk. 3 og 4 er registreret i  

 edb-registret«.
 10. Efter § 40 a indsættes:
»§ 40 b.
Der kan optages personfotografi af en udlænding, der  

 søger om opholdstilladelse efter § 7.
 Stk. 2. Der kan optages personfotografi af en udlænding, hvis  

 dette skønnes hensigtsmæssigt med henblik på identifikation af den  

 pågældende, med henblik på udstedelse af identitetskort eller andet  

 legitimationsdokument eller med henblik på udstedelse eller fremskaffelse af  

 rejsedokument.
 Stk. 3. Personfotografi optaget i medfør af stk. 1 og 2 kan uden  

 udlændingens samtykke videregives til indenlandske og udenlandske  

 udlændingemyndigheder i forbindelse med behandlingen af udlændingesager.
§ 40 c.
Ved behandlingen af en ansøgning om opholdstilladelse  

 efter udlændingelovens § 9 kan udlændingemyndighederne kræve, at ansøgeren og  

 den person, til hvem ansøgeren oplyser at have den familiemæssige  

 tilknytning, som skal danne grundlag for opholdstilladelsen, medvirker til en  

 dna-undersøgelse med henblik på at fastslå den familiemæssige tilknytning,  

 såfremt denne ikke på anden måde kan anses for tilstrækkeligt  

 dokumenteret.« 11. I § 42 a indsættes som stk. 5 og 6:
 »Stk. 5. Har en udlænding, der ikke har ansøgt om opholdstilladelse i  

 henhold til § 7, efter reglerne i kapitel 1 og 3-5 ikke ret til at opholde  

 sig her i landet, kan Udlændingestyrelsen bestemme, at udgifterne til  

 udlændingens underhold dækkes af Udlændingestyrelsen i overensstemmelse med  

 bestemmelsen i stk. 1. Stk. 4 finder tilsvarende anvendelse.
Stk. 6. Udlændingestyrelsen kan bestemme, at en udlænding, der er  

 omfattet af stk. 1 eller 5, ikke skal have dækket sine udgifter til underhold  

 bortset fra kost, logi og sundhedsmæssige ydelser, såfremt 1) udlændingen indgiver ansøgning om asyl ved eller efter indrejsen og  

 ikke medvirker til sagens oplysning, jf. § 40, stk. 1, 2) udlændingen udebliver fra en afhøring med Udlændingestyrelsen eller  

 politiet, hvortil den pågældende er indkaldt, 3) udlændingen har udvist voldelig eller truende adfærd over for personer,  

 der udfører opgaver med driften af et indkvarteringssted for udlændinge,  

 eller over for de personer, der i øvrigt opholder sig på  

 indkvarteringsstedet, 4) udlændingen ikke efterkommer Udlændingestyrelsens bestemmelse om, at  

 udlændingen skal tage ophold efter Udlændingestyrelsens nærmere bestemmelse,  

 jf. § 42 a, stk. 4, 1. pkt., 5) udlændingen ikke efterkommer politiets bestemmelse om en i § 34 nævnt  

 foranstaltning, 6) udlændingen tilsidesætter et pålæg om at udføre nødvendige opgaver i  

 forbindelse med driften af indkvarteringsstedet, jf. § 42 d, stk. 1, 7) udlændingen er efterlyst af politiet med henblik på forkyndelse,  

 udrejsekontrol eller udsendelse eller 8) politiet drager omsorg for udlændingens udrejse og udlændingen ikke  

 medvirker hertil, jf. § 40, stk. 3, 1. pkt.« 12. § 42 c, stk. 1, 1. pkt., affattes således:
»Børn i den undervisningspligtige alder, der opholder sig her i  

 landet, og hvis ansøgning om opholdstilladelse i henhold til § 7 er taget  

 under behandling, eller hvis forældre er omfattet af § 42 a, stk. 5, skal  

 deltage i særskilt tilrettelagt undervisning.« 13. I § 46, stk. 2, ændres »§ 42 a, stk. 4, 1.  

 pkt.,» til: »§ 42 a, stk. 4, 1. pkt., og stk. 5«.
 14. Efter § 47 indsættes:
»§ 47 a.
Indenrigsministeren kan fastsætte nærmere regler om,  

 at politiet i helt særlige tilfælde kan udstede visum ved indrejsen i landet  

 samt udstede tilbagerejsetilladelse til en udlænding, der lovligt opholder  

 sig her i landet.« 15. I § 48, stk. 1, 2. pkt., ændres »§ 40, stk.  

 3-5,» til: »§ 40, stk. 6 og 7,» og »§ 40 a, stk. 6,»  

 til: »§ 40 a, stk. 4-6 og 10, og § 40 b«.
 16. I § 53 a, stk. 5, indsættes efter »ansøgt om  

 opholdstilladelse efter §§ 7-8«: »eller omfattet af § 42 a, stk.  

 5«.
 17. § 61 affattes således:
»§ 61. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Loven træder i kraft dagen efter bekendtgørelsen i Lovtidende.
§ 3 Loven gælder ikke for Færøerne og Grønland, men kan ved kongelig anordning  

 helt eller delvis sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
