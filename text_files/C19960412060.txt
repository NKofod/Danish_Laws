1. Forord Bygge- og Boligstyrelsen, december 1996 Vejledning om udlejning af almene boliger m.v.
Tryk: J.H.
Schultz Grafisk A/S, København Oplag: 5.000 December 1996 ISBN 87-601-1398-7 Pris: kr. 100,- inkl. moms Publikationen kan købes i boghandelen eller hos STATENS INFORMATION Postboks 1103, 1009 København K Tlf. 33 37 92 28 I.
Forord Denne vejledning er skrevet for at hjælpe boligorganisationerne og de  

 selvejende ældreboliginstitutioner i deres udlejningsvirksomhed.
Yderligere  

 er formålet at hjælpe amtsråd, kommunalbestyrelser og kommunale/amtskommunale  

 forvaltninger med overvejelser om udlejning af almene ældreboliger samt  

 kommunal anvisning til almene boliger.
Vejledningen kan bruges af  

 kommunalbestyrelserne og amtsrådene i forbindelse med deres tilsyn med de  

 almene boligorganisationer.
Ligeledes vil de sociale ankenævn kunne anvende  

 dele af vejledningen.
 Vejledningen vil også kunne anvendes af mange boligsøgende, selv om den  

 ikke er skrevet direkte for dem.Vejledningen afløser den hidtil gældende  

 vejledning om udlejning af almene boliger af oktober 1993 med tillæg af maj  

 1995.
2. Indledning Baggrund Der gælder særlige regler for udlejning af almene  

 boliger.
Dette skyldes den offentlige støtte, der er givet til alment  

 byggeri.
Hensigten er, at det almene byggeri skal medvirke til at løse  

 samfundets boligsociale opgaver.
 Reglerne Reglerne om udlejning og anvisning findes i lov nr. 374  

 af 22. maj 1996 om almene boliger m.v. §§ 51-64 (bilag 1) og i bekendtgørelse  

 nr. 895 af 10. oktober 1996 om udlejning af almene boliger m.v. (bilag 2).  

 Hvor der i denne vejledning henvises til bekendtgørelsen eller loven, menes  

 den nævnte bekendtgørelse eller lov.
 Ved udlejning og anvisning af lette kollektivboliger, ungdoms- og  

 ældreboliger ejet af en selvejende institution samt ældreboliger ejet  

 af en pensionskasse, der har modtaget tilsagn om støtte før 1. januar  

 1997, og som ikke lader sig omdanne til almene boliger, finder de hidtil  

 gældende regler anvendelse.
Seneste ændringer Lov om almene boliger m.v., som trådte i kraft  

 den 1. januar 1997, medfører etablering af en støttet lejeboligtype, den  

 almene bolig.
Den nye lov giver desuden mulighed for øget fleksibilitet ved  

 udlejning og anvisning af almene boliger.
Til erstatning af henholdsvis almennyttige boliger, ungdomsboliger,  

 ældreboliger og lette kollektivboliger indføres nu den almene bolig,  

 omfattende almene familieboliger, almene ungdomsboliger og almene  

 ældreboliger.
Som en konsekvens af de harmoniserede regler, er almene  

 ældreboliger nu også omfattet af bekendtgørelsen, herunder almene  

 ældreboliger, der ejes af en selvejende institution, en kommune eller en  

 amtskommune.
 Om omdannelse af boliger henvises til bekendtgørelse nr. 815 af 12.  

 september 1996 om omdannelse af almennyttige boligselskaber m.v. til almene  

 boligorganisationer med tilhørende vejledning fra september 1996 samt  

 bekendtgørelse om omdannelse af selvejende institutioner til almene  

 boligorganisationer med tilhørende vejledning.
De hidtil gældende udlejningsregler har været forskellige, afhængig af  

 boligtype.
Reglerne har afspejlet de forskellige personkredse og behov, som  

 de enkelte boligtyper dækker.
Selvom hensigten med de nye regler har været  

 videst mulig ensartethed i regelsættet, betyder hensynet til de forskellige  

 målgrupper, at de eksisterende forskelle i udlejningsreglerne i væsentligt  

 omfang opretholdes.
 Som en væsentlig ændring gives der nu mulighed for at ændre anvendelsen af  

 de enkelte boliger, alt efter behovet i konkrete perioder, i modsætning til  

 de tidligere gældende regler, som indebar, at ungdoms- og ældreboliger alene  

 kunne udlejes til den berettigede personkreds.
 Reglernes opbygning I modsætning til den tidligere gældende  

 boligbyggerilov, indeholder lov om almene boliger m.v. temmelig detaljerede  

 regler om udlejning og anvisning.
 Dog vil de mest detaljerede regler fortsat være at finde ibekendtgørelsen,  

 som efter bemyndigelse er udsendt af Bygge- og Boligstyrelsen.
 Bestemmelser om ventelisteprincippet findes i lovens § 51 og  

 bekendtgørelsens § 2.
 Reglerne om kommunal anvisningsret og udlejning efter særlige sociale  

 kriterier findes i lovens §§ 59-64.Derimod indeholder bekendtgørelsen i  

 realiteten ingen bestemmelser om kommunalbestyrelsens anvisning og om  

 udlejning efter lokalt fastsatte kriterier.
 Det kommunale tilsyn med udlejningen bygger på hovedreglen om tilsyn i  

 lovens § 164, og er udbygget i bekendtgørelsens kapitel 7.
Forholdet til andre love Anvendelsen af regelsættet skal ses i  

 sammenhæng med reglerne i lov om leje.
Lejeloven gælder for det almene  

 byggeri, medmindre der er fastsat særlige regler i lov om almene boliger m.v.  

 eller i bekendtgørelser, udstedt med hjemmel i lov om almene boliger m.v.  

 Dette har betydning bl.a. ved fremleje, bytte og fortsættelse af lejemål ved  

 separation, skilsmisse og død.
Bestemmelserne i lejelovens §§ 69-79 er  

 optaget i bilag 3.
 Også reglerne i lov om individuel boligstøtte har i praksis i mange  

 tilfælde betydning ved udlejning af almene boliger.
 Forholdet til ældre lejekontrakter Bestemmelserne om rettigheder  

 og begrænsninger m.v. gælder også for alle eksisterende lejeforhold, uanset  

 tidspunktet for lejeaftalens indgåelse.
Der kan dog i meget gamle lejeaftaler (de seneste af disse er fra  

 1950-erne) være anført særlige forhold om f.eks. arveret, som fortsat må  

 betragtes som gyldige ud fra almindelige aftaleretlige regler.
Sådanne gamle  

 rettigheder skal i givet fald fremgå direkte af aftalen - lejekontrakten -  

 for at være gyldige.
En henvisning til de daværende vedtægter er ikke  

 tilstrækkelig til at fravige de gældende regler.
En videreførelse af særlige  

 overdragelsesrettigheder i den nye lejekontrakt kan ikke ske.
I noglealmene  

 andelsboligorganisationer foretrækker man i lejekontrakter m.v. at betegne  

 udlejningen som en overdragelse, men i bekendtgørelsen og i denne vejledning  

 anvendes fortrinsvis udtrykket udlejning.
3. Anvendelsesområdet Boliger Reglernes anvendelsesområde er almene familieboliger,  

 ungdomsboliger og ældreboliger, der tilhører en almen boligorganisation, jf.  

 bekendtgørelsens § 1, stk. 1, litra a.
Det omfatter både boliger, som er  

 opført med offentlig støtte, og andre helårsboliger, som er opført af en  

 almen boligorganisation uden offentlig støtte, eller er købt af en almen  

 boligorganisation med henblik på udlejning.
 Bekendtgørelsen omfatter desuden almene ældreboliger, der tilhører en  

 kommune, amtskommune eller selvejende institution, jf. bekendtgørelsens § 1,  

 stk. 1, litra b.
 Bekendtgørelsens § 1 og § 15 finder herudover anvendelse på boliger efter  

 lov om byfornyelse og boligforbedring, som er særligt indrettet for ældre og  

 personer med handicap, jf. § 1, stk. 1, litra c, og § 1, stk. 6.
Undtagelser I bekendtgørelsens § 1, stk. 2-6, er opregnet nogle  

 boligtyper, der alligevel ikke fuldt ud er omfattet af bekendtgørelsen.
Det  

 gælder visse blandede lejemål, hvor der ved samme aftale er udlejet såvel en  

 almen bolig som lokaler til andet end beboelse, enkeltværelser, der er mærket  

 som familieboliger, og funktionærboliger.
Boliger, som kommunen har  

 anvisningsretten til, jf. afsnit 5.2, og boliger, der udlejes efter særlige  

 sociale kriterier, jf. afsnit 5.3, er omfattet af bekendtgørelsen med  

 undtagelse af visse bestemmelser.
 Almene familieboliger Reglerne i bekendtgørelsens kapitel 3 og 4  

 gælder ikke for almene familieboliger.
 Almene ungdomsboliger Reglerne i bekendtgørelsens kapitel 2 og 4  

 gælder ikke for ungdomsboliger.
 Almene ældreboliger Reglerne i bekendtgørelsens kapitel 2 og 3  

 gælder ikke for ældreboliger.
Blandede lejemål Er der ved samme aftale udlejet en almen bolig og  

 lokaler, som anvendes til andet end beboelse, f.eks. en kiosk med bolig i  

 baglokalet, finder bekendtgørelsen ikke anvendelse.
Det samme gælder ved rene  

 erhvervslejemål.
Bekendtgørelsen finder dog anvendelse, når der ved samme  

 aftale er udlejet en almen bolig og en garage.
Enkeltværelser Enkeltværelser, der er mærket som familieboliger,  

 er ikke omfattet af udlejningsreglerne.
Boligorganisationens bestyrelse bør  

 træffe beslutning om, hvordan udlejning af enkeltværelser uden eget køkken  

 skal ske.
Enkeltværelser, der er mærket som almene ungdoms- eller  

 ældreboliger er omfattet af de samme regler som øvrige almene ungdoms- og  

 familieboliger.
 Sommerhuse Eventuelle sommerhuse, anskaffet af boligorganisationen  

 til udlejning til beboere og personale, er ikke boliger i relation til  

 reglerne om udlejning.
Funktionærboliger Er det af væsentlig betydning - af hensyn til  

 driften af afdelingen og betjeningen af dens beboere - at en  

 ejendomsfunktionær bor i afdelingen, kan boligorganisationen udleje en  

 funktionærbolig til den pågældende uden om udlejningsreglerne.
Der kan  

 derimod ikke ske fravigelse af reglerne ved udlejning til andre ansatte i  

 boligorganisationeneller afdelingen.
Opsigelse af en funktionærs lejemål i forbindelse med arbejdsforholdets  

 ophør efter lejelovens § 83, litra c, kan kun ske, når boligen ved  

 genudlejning skal benyttes af efterfølgeren.
Er det ikke tilfældet, kan den  

 tidligere funktionær blive boende med samme rettigheder og forpligtelser som  

 alle andre beboere.
 Af lejelovens § 83, litra c, jf. § 85, stk. 1, fremgår, at udlejeren uden  

 unødigt ophold skal tilbyde den afskedigede og opsagte funktionær at leje en  

 anden bolig i ejendommen (afdelingen), hvis der bliver en bolig ledig til  

 overtagelse senest 3 måneder efter fraflytningsdagen.
4. Generelt om udlejning Bestyrelsens opgaver og ansvar Boligorganisationens/institutionens  

 bestyrelse varetager udlejningen af ledige boliger.
Det indebærer, at  

 bestyrelsen har ansvaret for en forsvarlig tilrettelæggelse af  

 udlejningsadministrationen, og at det er bestyrelsens opgave at udstikke  

 retningslinier, hvor regelsættet giver valgmuligheder.
Eksempelvis kan nævnes  

 boligorganisationernes mulighed for at udleje 3-rums boliger til par uden  

 børn, og give skilsmisseramte fortrinsret i en periode.
Bestyrelsens kompetence på udlejningsområdet kan brydes af organisationens  

 øverste myndighed.
Der er således ikke noget i vejen for, at en  

 andelsboligorganisations generalforsamling træffer beslutninger om  

 udlejningsvirksomheden.
Det skal dog understreges, at beslutninger, der er i  

 strid med lovgivningen, naturligvis ikke kan gennemføres.
Det er bestyrelsens  

 ansvar i givet fald at hindre udlejning efter ulovlige kriterier.
Personligt bestyrelsesansvar Opstår der lejetab i en afdeling som  

 følge af boligorganisations-/ institutionsbestyrelsens ulovlige beslutninger  

 om udlejningen, kan bestyrelsesansvaret indebære, at bestyrelsesmedlemmerne  

 personligt gøres økonomisk ansvarlige for tabet.
Som eksempel kan efter  

 styrelsens opfattelse nævnes indgåelse af aftale med kommunalbestyrelsen om,  

 at fraflytningstab ikke dækkes fuldt ud af kommunen efter bestemmelserne i  

 lovens § 59, stk. 1 og 2.
 Iboligorganisationer/institutioner, der har antaget en forretningsfører,  

 kan bestyrelsen lade denne forestå udlejningen af de ledige boliger, men det  

 er fortsat bestyrelsens ansvar at påse, at administrator følger gældende  

 udlejningsregler.
Rollefordelingen mellem boligejer og kommunalbestyrelse De muligheder, der ligger i udlejningsreglerne,  

 indebærer, at der kan være stor forskel på den overordnede udlejning mellem  

 de enkelte boligorganisationer og fra kommune til kommune.
Men det ligger  

 fast, at tredeling af anvisningskompetencen i ventelisteanvisning, kommunal  

 anvisning og anvisning efter særlige sociale kriterier giver en klar  

 rollefordeling mellem boligorganisationen og kommunalbestyrelsen.
Udlejning efter venteliste skal således ske i boligorganisationen og må  

 ikke overlades til kommunalbestyrelsen.
Kommunalbestyrelsens anvisning efter  

 lovens §59, stk. 1 og 2 , som indebærer kommunale økonomiske  

 garantier, skal ske i kommunen og må ikke overlades til andre.
Udlejning  

 efter særlige sociale, lokalt fastsatte kriterier, jf. lovens § 60 ,  

 skal ske i boligorganisationen og må ikke overlades til kommunalbestyrelsen,  

 da der ikke her er kommunale garantier.
 Kommunalbestyrelsen kan ikke giveboligorganisationen dispensation til at  

 fravige udlejningsreglerne.
 Den udlejningsvirksomhed, der foregår i boligorganisationen, kan efter  

 almindelige regler og på bestyrelsens ansvar overlades til en  

 forretningsfører, f.eks. en almen forretningsførerorganisation eller en anden  

 almen boligorganisation.
 Ingen fremlejeforhold Udlejning af boliger skal som hovedregel ske  

 direkte til de boligsøgende og ikke til andre (kommuner, institutioner eller  

 virksomheder), som kunne ønske dette med henblik på genudlejning, eventuelt  

 som tjenesteboliger, jf. bekendtgørelsens §1, stk. 7.
 Der er dog visse undtagelser fra hovedreglen:
 1. Hvor der etableres et kollektivt bofællesskab efter  

 reglerne i lovens § 51, stk. 2, kan den almene boligorganisation udleje  

 almene familieboliger til kommunalbestyrelsen eller amtsrådet til etablering  

 af bofællesskaber for lejere med særlige sociale behov.
 2. Almene ældreboliger kan efter kommunalbestyrelsens  

 eller amtsrådets nærmere bestemmelse lejes af kommunen eller amtskommunen og  

 stilles tilrådighed for personer, der har brug for boligen som en midlertidig  

 aflastningsbolig, jf. lovens § 56.
 Kontraktsformular Ved udlejningen skal anvendes en  

 lejekontraktsformular, som er autoriseret af Bygge- og Boligstyrelsen.
 Almene andelsboligforenin-ger i byfornyede ejendomme Almene  

 andelsboligforeninger, der oprettes i medfør af byfornyelsesloven, skal i  

 henhold til § 1, stk. 3, i bekendtgørelse nr. 935 af 28. oktober 1996 om  

 drift af almene boliger overlade anvisningen af boliger enten til kommunen  

 eller til en almen boligorganisation i kommunen.
 Almene ældreboliger, tilhørende en kommune eller amtskommune Ved  

 udlejning af kommunale eller amtkommunale almene ældreboliger, er det  

 kommunalbestyrelsen/amtsrådet, der har ansvaret for en forsvarlig  

 tilrettelæggelse af udlejnings- og anvisningsprocedurer. jf. lovens § 54,  

 stk. 1, og afsnit 7.
 Det ovenfor anførte om fremlejeforhold, og kontraktsformularer gælder  

 tilsvarende for kommunale og amtskommunale almene ældreboliger.
5. Almene familieboliger 5.1. Hovedprincip - venteliste Almene familieboliger udlejes efter ventelister, jf. lovens § 51, stk. 1.  

 Reglerne herom fremgår af bekendtgørelsens kapitel 2 og 5.
Venteliste/oprykningsventeliste Der skal i alle boligorganisationer  

 være oprettet 2 ventelister, uanset om boligorganisationen er organiseret som  

 en selvejende boligorganisation, en boligorganisation med indbetalt  

 garantikapital, eller som en andelsboligorganisation.
Den ene venteliste  

 betegnes som boligorganisationens venteliste, d.v.s. den almindelige  

 venteliste, jf. bekendtgørelsens § 2, stk. 1. Den anden venteliste er en  

 særlig venteliste, som betegnes oprykningsventelisten, jf. bekendtgørelsens §  

 2, stk. 2. De 2 ventelister har i princippet intet med hinanden at gøre,  

 selvom bestemmelserne om deres administration stort set er ens.
 Specielt for andelsboligorganisationernes vedkommende bemærkes, at  

 ventelisten og oprykningsventelisten ikke er det samme som  

 medlemsfortegnelsen.
Tilrettelæggelse af ventelister Det er boligorganisationen og ikke  

 kommunalbestyrelsen, der fører ventelisterne.
Udlejning af ledige boliger kan  

 derfor ikke ske hos den kommunale forvaltning.
Der er dog intet til hinder  

 for, at bl.a. kommunen udleverer ansøgningsblanketter fra boligorganisationen  

 til boligsøgende.
 Der er ikke stillet nogen krav om, hvordan administrationen nærmere skal  

 foregå, idet det overlades til den enkelte boligorganisations bestyrelse selv  

 at træffe beslutning om, hvilke fremgangsmåder man vil følge.
Ventelisten må i princippet ikke samkøres med oprykningsventelisten, der  

 er en selvstændig liste uden sammenfaldende anciennitetsregler.
Kan det  

 sikres, at der er en klar adskillelse mellem de to lister - så man f.eks. til  

 brug for besvarelse af forespørgsler fra boligsøgende eller til brug for  

 tilsynsmyndigheden kan udskrive listerne hver for sig - er der dog ikke noget  

 til hinder for en samkøring.
 Personlig ventelisteplads Det er enkeltpersoner, der optages på en  

 venteliste.
Pladsen på ventelisten kan ikke overdrages til en anden, heller ikke til  

 den boligsøgendes ægtefælle ved separation eller skilsmisse.
Kun ved den  

 boligsøgendes død overgår ventelistepladsen til efterladt ægtefælle eller en  

 hermed sidestillet person.
Dog kan pladsen på ventelisten ligeledes  

 overdrages til en ægtefælle eller hermed sidestillet person, hvis en  

 boligsøgende på grund af alder eller sygdom flytter til et plejehjem, en  

 almen ældrebolig eller lignende.
Det følger af §§ 19-20 i bekendtgørelsen.
Se  

 nærmere herom i afsnit 9.4.
 Hvis f.eks. et ægtepar ønsker at sikre sig plads på en venteliste - også  

 selv om ægteskabet måtte blive opløst - må begge personer lade sig skrive op.
 Undtagelser Ventelisteprincippet brydes i følgende tilfælde:
 1. Boliger, som stilles til rådighed for  

 kommunalbestyrelsen, jf. § 59, stk. 1-2, i loven og afsnit 5.2.
 2. Boliger, der udlejes til kollektive bofællesskaber,  

 jf. § 51, stk. 2 og 3 i loven og afsnit 5.4.
 3. Boliger, som ved tilsagnet om offentlig støtte  

 tidligere har været forbeholdt udlejning til ældre og personer med handicap,  

 såfremt kommmunalbestyrelsen har truffet beslutning herom, jf. § 51, stk. 4 i  

 loven og afsnit 5.6.2.
 4. Boliger, der udlejes af boligorganisationen efter  

 lokalt fastsatte, sociale kriterier, jf. lovens § 60, og afsnit 5.3.
 5. Boliger, der udlejes til fortrinsberettigede på den  

 særlige oprykningsventeliste, jf. bekendtgørelsens §§ 7- 9 og afsnit 5.7.
Registerlovgivningen Boligorganisationernes ventelister er  

 omfattet af reglerne i lov om private registre.
Der kan kun afkræves de  

 personlige oplysninger fra de boligsøgende, som er nødvendige i relation til  

 udlejningsbestemmelserne.
Det vil sige oplysninger om navn, fødselsdato,  

 adresse, telefonnummer, husstandsstørrelse og børneantal inkl. disses alder.  

 Yderligere kan kræves nærmere oplysninger om eventuelle handicappede personer  

 og bevægelseshæmmede ældre i husstanden.
 Personnumre må ikke kræves, ligesom der ikke i  

 ansøgnings/optagelsesskemaer må være rubrikker til frivillig opgivelse af  

 personnummer.
Registertilsynet har dog tilkendegivet, at der i forbindelse med  

 lejekontraktens underskrivelse kan ske en registrering af et personnummer,  

 som af kommunen er anvendt som journalnummer i forbindelse med kommunens  

 behandling af sager om støtte efter lov om individuel boligstøtte.
Kun  

 personnumre, som er videregivet af kommunen til boligorganisationen, må  

 registreres.
Personnumre på andre husstandsmedlemmer eller beboere i boligen  

 må ikke registreres.
5.1.1. Almindelig venteliste Boligorganisationens ledige familieboliger skal udlejes til de  

 boligsøgende, der i længst tid har været optaget på en venteliste, jf. lovens  

 § 51, stk. 1 og bekendtgørelsens § 2, stk. 1.
Kriterier for optagelse Kun personer, der er fyldt 15 år, skal  

 efter anmodning kunne optages på venteliste.
Der stilles således ingen krav  

 om, at den pågældende har bopæl i Danmark, eller f.eks. på  

 optagelsestidspunktet kan bevise at have hjemmeboende børn.
På overtagelsesdatoen - det vil sige den dag, fra hvilken lejeren efter  

 lejekontrakten disponerer over boligen - skal den boligsøgendes husstand  

 selvfølgelig opfylde betingelserne i bekendtgørelsen om husstandens størrelse  

 og sammensætning.
Der skal betales et gebyr ved optagelse på ventelisten og i  

 forbindelse med den årlige ajourføring, jf. afsnit 5.1.3.
 Afvisning fra venteliste Specielt for almene  

 andelsboligorganisationer gælder, at optagelse på ventelisten forudsætter  

 medlemskab, jf. bekendtgørelsens § 3, stk. 5. Er et medlem blevet udelukket  

 fra andelsboligorganisationenpå grund af væsentlig misligholdelse af  

 medlemsforpligtelserne, kan den pågældende derfor ikke optages på  

 ventelisten.
En selvejende boligorganisation eller en garantiorganisation kan derimod  

 ikke nægte at optage en boligsøgende på ventelisten med den begrundelse, at  

 den pågældende tidligere har givet anledning til problemer.  

 Boligorganisationen kan derimod under ganske særlige omstændigheder nægte at  

 udleje en bolig til den pågældende, selv om han/hun står øverst på  

 ventelisten.
Se nærmere herom i afsnit 8.
Foreligger der - på tidspunktet for den boligsøgendes anmodning om  

 optagelse på ventelisten - en situation, hvor boligorganisationen finder det  

 berettiget at afvise udlejning, bør dette meddeles den boligsøgende.
Samtidig  

 bør det oplyses, hvad der skal til, før den pågældende igen vil kunne få  

 bolig i boligorganisationen (f.eks. betaling af gæld til  

 boligorganisationen). Herved sikres afklarede forhold mellem parterne, og det  

 kan undgås, at en boligsøgende i uberettiget forventning i årevis indbetaler  

 gebyrer for at stå på venteliste.
Det skal i denne forbindelse bemærkes, at der ikke er forskel på de  

 tilfælde, hvor en boligorganisation kan nægte at leje ud til den  

 boligsøgende, jf. afsnit 8 og de tilfælde, hvor en andelsboligorganisation  

 kan fratage den pågældende medlemskabet.
Heraf følger, at en  

 andelsboligorganisationikke kan nægte at optage den pågældende som medlem  

 igen, når et økonomisk mellemværende, som er skyld i udelukkelse, er  

 afklaret.
Ved genoptagelsen tildeles den pågældende et nyt medlemsnummer.
Børn under 15 år Som nævnt kan børn under 15 år ikke optages på  

 ventelisten.
Børn under 15 år, der er optaget før den 1. april 1992, bevarer  

 dog pladsen, forudsat de på lige fod med alle andre boligsøgende betaler  

 ajourføringsgebyr.
 I andelsboligorganisationer gælder samme aldersgrænse for optagelse på  

 medlemsfortegnelsen.
Søgemuligheder Ventelisten føres samlet for alle  

 boligorganisationens afdelinger.
Den nærmere opdeling på søgemuligheder må  

 fastlægges i den enkelte boligorganisation og kan bl.a. afhænge af antallet  

 af boliger i boligorganisationen, boligmassens fordeling på boligstørrelser  

 og det forventede antal boligsøgende på venteliste.
Eksempelvis vil nogle  

 boligsøgende stå på venteliste til alle ledige boliger.
Andre ønsker kun  

 bolig i en bestemt eller nogle få udvalgte afdelinger, eller søger kun  

 boliger af en bestemt størrelse, afhængig af husstandens størrelse og  

 sammensætning, ligesom mange boligsøgende kun vil have tilbudt boliger til en  

 bestemt maksimal husleje.
 Men de boligsøgende kan ikke tvinges til at vælge en eller nogle få  

 bestemte afdelinger ved optagelsen på ventelisten, ligesom en opnotering til  

 en bestemt afdeling ikke er bindende for den boligsøgende.
Boligorganisationen kan heller ikke nægte at lade en enlig  

 boligsøgende søge om f.eks. 4-rumsboliger.
Den pågældende kan have udvidet  

 sin husstand, når et boligtilbud bliver aktuelt.
Har en boligsøgende eksempelvis kun ønsket boliger af en bestemt  

 størrelse, er boligorganisationen kun forpligtet til at notere dette.
Det er  

 således op til den boligsøgende selv at meddele boligorganisationen, at man  

 nu søger boliger af en anden størrelse, hvis husstanden er udvidet eller  

 indskrænket i mellemtiden.
 Såfremt den boligsøgende ønsker at blive opnoteret til andre afdelinger  

 end oprindeligt ønsket, kan den boligsøgende tilsvarende til enhver tid  

 meddele boligorganisationen dette.
Rækkefølge ved udlejning En ledig bolig skal tilbydes den, der  

 står øverst på ventelisten, forudsat den pågældendes husstand opfylder  

 kravene til størrelse og sammensætning.
Yderligere er det forudsat, at den  

 boligsøgende ikke ved tilkendegivelser om størrelse, tidspunkt, afdeling,  

 lejeniveau eller lignende har givet udtryk for, at vedkommende ikke ønsker  

 boligen.
Rækkefølgen på ventelisten er givet ud fra datoen (eventuelt  

 tidspunkt på dagen) for optagelsen, jf. bekendtgørelsens § 2, stk. 1.
Tilbud i praksis For at spare tid i forbindelse med  

 udlejningsbestræbelserne kan man - afhængig af erfaringerne med  

 efterspørgslen på den pågældende boligtype - kontakte flere af de øverste på  

 ventelisten samtidig.
Det skal understreges, at kravene om husstandsstørrelse  

 ikke kan fraviges, selv om de ikke opfyldes af de øverste på ventelisten.  

 Hvis kun en boligsøgende på listen opfylder kravene, er det denne  

 boligsøgende, der skal have tilbudt boligen.
Nej til tilbud Selv om den boligsøgende, der står øverst på  

 ventelisten, har sagt nej til eller undladt at reagere på flere tilbud om  

 boliger, må boligorganisationen ikke slette den pågældende på ventelisten  

 eller flytte den pågældendes plads på listen.
Derimod kan boligorganisationen  

 efter 2-3 tilbud kontakte den boligsøgende for at få afklaret de reelle  

 ønsker, så flere forgæves tilbud kan undgås.
Reagerer den boligsøgende ikke  

 på en henvendelse herom, kan boligorganiationen skrive til den pågældende, at  

 man ikke vil fremsende flere tilbud om boliger, før man hører nærmere om  

 ønskerne.
Den dag, den pågældende melder sig som aktivt boligsøgende igen, må  

 tilbudene genoptages.
 Sletning Når der indgås lejekontrakt med en boligsøgende, slettes  

 den pågældende på ventelisten.
Nogle beboere ønsker at sikre sig mod fremtidige boligproblemer, hvis de  

 har planer om at flytte til en bolig uden for boligorganisationen, men senere  

 forventer at ville efterspørge en anden bolig i boligorganisationen.
Sådanne  

 beboere har på linie med alle andre ret til at blive optaget på ventelisten  

 på ny mod betaling af et gebyr, selv om de i forvejen bor i  

 boligorganisationen.
Men de får naturligvis anciennitet fra den nye  

 optagelsesdato.
Oplysningspligt For at sikre de boligsøgende indsigt med  

 ventelistens førelse har enhver boligsøgende krav på efter anmodning at blive  

 gjort bekendt med sin placering på ventelisten.
Det er åbenlyst, at der i  

 mange tilfælde vil kunne være tale om, at fortrinsrettigheder,  

 kommunalbestyrelsens anvisning og andre særlige forhold bevirker, at man ikke  

 mere præcist kan oplyse den boligsøgende om, hvornår vedkommende kan få en  

 bolig.
Men af hensyn til den boligsøgendes private planlægning bør  

 boligorganisationen udover at oplyse placeringen på listen samtidig gøre  

 opmærksom på, hvor lang tid der - med den nuværende fraflytningstakt - kan  

 forventes at gå, før en bolig tildeles.
Yderligere bør boligorganisationen  

 samtidig angive den usikkerhed, der ligger bag skønnet.
Særligt om rækkefølgen i andelsboligorganisationer Også  

 andelsboligorganisationerne skal som nævnt have en venteliste til den  

 almindelige udlejning.
Ledige lejligheder skal lejes ud til dem, der står på  

 ventelisten.
 Medlemsfortegnelse For medlemmer af andelsboligorganisationer  

 medfører reglerne dog nogle særlige forhold, da der i en almen  

 andelsboligorganisation altid er en underliggende medlemsfortegnelse.
 Medlemsfortegnelsen bryder hovedprincippet om bolig til den, der i længst  

 tid har stået på ventelisten, idet ventelisten skal baseres på  

 medlemsfortegnelsen, jf. bekendtgørelsens § 3, stk. 5. Dette indebærer, at en  

 boligsøgende, der ønsker optagelse på ventelisten, indtræder på denne med sit  

 medlemsnummer, således at den indbyrdes rækkefølge mellem boligsøgende på  

 ventelisten afgøres af nummeret og ikke af datoen for optagelsen på listen.  

 Eksempelvis vil en boligsøgende med et meget lavt medlemsnummer gå forud for  

 andre med højere numre, uanset de sidstnævnte måtte have stået på ventelisten  

 i meget længere tid.
Børn under 15 år Specielt kan nævnes, at børn under 15 år, der er  

 blevet medlemmer før 1. april 1992, vil kunne indtræde på ventelisten med  

 anciennitet efter deres medlemsnummer, når de fylder 15 år eller senere.  

Sene ønsker om optagelse på venteliste  Den enkelte  

 andelsboligorganisation må selv afgøre, hvor sent et medlem skal kunne  

 henvende sig for at nå at komme i betragtning i forbindelse med konkrete  

 udlejninger.
Der bør fastsættes en generel frist, som på den ene side giver  

 andelsboligorganisationen en rimelig tid til at administrere selve  

 udlejningen, og som på den anden side tilgodeser medlemmernes rettigheder.
 Hvis man fastsætter fristen til 3 måneder før indflytningsdagen, vil man  

 kunne være nogenlunde sikker på, at de boligsøgende, der har lave  

 medlemsnumre, og som måske har udmærkede boliger i forvejen, ikke udnytter  

 systemet til at skaffe sig særligt fordelagtige boliger på bekostning af de  

 boligsøgende, som længe har stået på ventelisten.
 I stedet kan man indføre som en generel regel, at boligsøgende for at  

 komme i betragtning skal stå på ventelisten på det tidspunkt, hvor der  

 foreligger en gyldig opsigelse for det pågældende lejemål i  

 andelsboligorganisationen.
Fastsættes ingen frist eller en meget kort frist, vil boligsøgende med  

 lave numre kunne få boliger fra dag til dag, uagtet boligorganisationen måske  

 har en lang venteliste.
Det er efter styrelsens opfattelse ikke  

 hensigtsmæssigt.
Er der tale om udlejningsvanskeligheder, bør der naturligvis  

 ikke fastsættes nogen frist for så vidt angår den pågældende afdeling eller  

 boligtype.
Opslag og annoncering Der er ikke noget til hinder for, at man  

 laver opslag eller annoncerer i lokalpressen m.v., for at henlede  

 medlemmernes interesse på ledige boliger, f.eks. i nybyggeri.
Udgifterne  

 hertil må holdes på det lavest mulige niveau.
Men selve udlejningen skal som  

 nævnt ske til et medlem, der står på ventelisten.  5.1.1.1. Fælles  

 venteliste Der er mulighed for at etablere fælles venteliste for flere  

 boligorganisationer.
Det kan f.eks. være aktuelt for datterorganisationer  

 under en forretningsførerorganisation.
Det er den enkelte  

 (datter)organisations bestyrelse, som beslutter, om man vil være med i en  

 fælles venteliste.
 Hvis en eller flere af boligorganisationerne er en  

 andelsboligorganisation, må det ved etableringen af den fælles venteliste  

 aftales nærmere, hvordan konflikten mellem ventelistepladser og medlemsnumre  

 skal løses.
 Er der udelukkende tale om andelsboligorganisationer med fælles  

 venteliste, må man tilsvarende aftale, hvordan konflikten mellem medlemsnumre  

 løses.
5.1.2. Oprykningsventeliste Efter bestemmelserne har nogle boligsøgende særlige fortrinsrettigheder.  

 Det er typisk personer, som afgiver en anden bolig i boligorganisationen, jf.  

 bekendtgørelsens § 7. Ønsker en lejer at udnytte sin særlige fortrinsret i  

 forbindelse med overtagelse af en anden ledig bolig, skal den pågældende  

 melde sig på boligorganisationens oprykningsventeliste.
 At der er tale om en fortrinsret giver sig udslag i, at en given ledig  

 bolig skal udlejes til en boligsøgende på oprykningsventelisten, der opfylder  

 kriterierne for at få boligen, før der kan blive tale om udlejning til en  

 boligsøgende på den almindelige venteliste.
Lejere af erhvervslejemål og af blandede lejemål kan ikke optages på  

 oprykningsventelisten.
Lejere, der ved samme kontrakt har lejet en almen  

 bolig og en garage, kan dog optages, jf. afsnit 3 ovenfor.
 Administration For oprykningsventelistens administration gælder i  

 princippet de samme regler som for den almindelige venteliste, jf.  

 bekendtgørelsens § 3, stk. 6, og afsnit 5.1.1. ovenfor.
 Oprykningsventelisten føres samlet, der kan etableres fælles  

 oprykningsventeliste for flere boligorganisationer, der skal opkræves gebyr  

 ved optagelse og en gang årligt, og man kan kræve at blive gjort bekendt med  

 ens placering på listen, ligesom oprykningsventelisten i  

 andelsboligorganisationer baseres på medlemsfortegnelsen.
 Da der kan forekomme lejere på under 15 år, gælder reglen om, at man ved  

 optagelse på listen skal være 15 år, ikke for oprykningsventelisten.
Ved indgåelse af lejekontrakt med en person fra oprykningsventelisten  

 slettes denne af listen.
Den pågældende kan optages på ny mod betaling af et  

 nyt gebyr.
I så tilfælde starter man forfra og bliver placeret sidst på  

 listen.
I andelsboligorganisationer placeres man efter medlemsnummer.
Indgås lejekontrakt som følge af bytning inden forboligorganisationen med  

 en person, der også står på oprykningsventelisten, slettes den pågældende  

 ikke af listen.
Det skyldes, at lejeren ikke opnår boligen i kraft af sin  

 plads på oprykningsventelisten.
 Rækkefølge For personer, der optages på oprykningsventelisten, er  

 rækkefølgen givet ud fra datoen (eventuelt tidspunktet på dagen) for  

 optagelsen, jfr. bekendtgørelsens § 9, stk. 1. For andelsboligorganisationer  

 er rækkefølgen på oprykningsventelisten dog baseret på medlemsnummeret.
Fælles oprykningsventeliste Etablerer flere boligorganisationer en  

 fælles oprykningsventeliste efter bekendtgørelsens § 3, stk. 6, jf. stk. 2,  

 følger rækkefølgen blandt flere på oprykningsventelisten af §§ 7-9 i  

 bekendtgørelsen.
Der vil således efter bekendtgørelsens § 9, stk. 2, være  

 førsteret til en lejer, der bor i den afdeling, den ledige bolig befinder sig  

 i.
Derefter følger den lejer, der bor i en anden boligorganisation ,  

 som deltager i samarbejdet.
5.1.3. Gebyrer Boligsøgende, der ønsker en bolig i boligorganisationen, såvel som lejere  

 i boligorganisationen, der ønsker en anden bolig i boligorganisationen, skal  

 betale et gebyr i forbindelse med optagelsen på  

 venteliste/oprykningsventeliste.
Yderligere opkræves gebyr en gang årligt i  

 forbindelse med ajourføring af ventelisterne.
 Der kan kun opkræves gebyrer for administration af ventelister til almene  

 familieboliger.
 Størrelse Gebyrernes størrelse fastsættes af boligorganistionen.  

 De skal dække omkostningerne ved at føre ventelister, herunder ved at besvare  

 forespørgsler fra boligsøgende om deres plads på listen.
 Viser det sig ved regnskabsårets udløb, at indtægterne fra gebyrerne ikke  

 dækker udgifterne ved at føre ventelisterne, eller viser det sig, at  

 gebyrerne giver boligorganisationen en overdækning i forhold til udgifterne,  

 må boligorganisationenjustere gebyrerne for fremtiden.
Gebyrerne behøver ikke at være lige store for optagelse på de to  

 ventelister.
En eventuel forskel skal dog være begrundet i forskel på  

 administrationsudgifterne.
Ajourføringsgebyret kan fastsættes særskilt.
Der må ikke i øvrigt  

 fastsættes forskellige gebyrer inden for samme boligorganisation, så f.eks.  

 nogle persongrupper pålægges højere gebyrer end andre.
 Den årlige ajourføring kan enten ske løbende, således at de enkelte  

 boligsøgende afkræves gebyr 1 år efter optagelsen på venteliste, eller der  

 kan foretages en samlet ajourføring, så alle boligsøgende afkræves gebyr på  

 en gang.
Følger man den sidstnævnte fremgangsmåde, skal man være opmærksom på, at  

 der ikke er hjemmel til at opkræve gebyr for et helt år af den enkelte  

 boligsøgende, hvis ajourføringen og ny opkrævning foretages inden der er gået  

 et år fra optagelsen på ventelisten.
Derfor kan der være et større antal  

 boligsøgende, som 53skal stå over' og først afkræves ajourføringsgebyr næste  

 år, det vil sige op til næsten 2 år fra optagelsen på venteliste.
I stedet  

 kan boligorganisationen ved optagelsen på ventelisten eller ved den første  

 ajourføring nøjes med at afkræve et nedsat gebyr, som er beregnet  

 forholdsmæssigt under hensyn til den periode, der resterer indtil næste  

 årlige ajourføring.
Sletning Betaler man ikke gebyret, bliver man slettet af  

 ventelisten og må i givet fald starte forfra.
Man kan altså ikke genoptage  

 sin gamle plads ved at betale nogle års ubetalte gebyr.
Det gælder også, selv om den manglende betaling skyldes flytning eller  

 bortrejse.
Det kan således ikke forlanges af boligorganisationen, at den via  

 folkeregisteret eller på anden måde skal eftersøge de pågældende  

 boligsøgende.
For at blive stående i boligkøen i en almen boligorganisation  

 forudsættes således to ting: Betaling af gebyr og meddelelse til  

 boligorganisationen om adresseflytning.
Kender boligorganisationen den  

 pågældendes nye adresse, uden at have modtaget egentlig meddelelse herom,  

 skal boligorganisationen naturligvis sende opkrævningen alligevel.
Gebyrerne betales også for at få begrænset ventelisten, således at den i  

 højere grad viser, hvem og hvor mange der reelt er boligsøgende i  

 boligorganisationen.
Herved får boligorganisationen og kommunalbestyrelsen  

 bl.a. mulighed for en bedre planlægning af boligbyggeri, ligesom de  

 boligsøgende mere realistisk kan få et skøn over ventetidens længde.  

 Boligorganisationen må derfor ikke undlade at opkræve gebyrer, ligesom det  

 ikke vil være lovligt at opkræve flere års gebyrer forud.
Af boligorganisationens opkrævning bør fremgå, at manglende betaling af  

 gebyret medfører sletning på ventelisten.
Eventuelle frister for betaling og  

 eventuelle rykkerprocedurer m.v. må fastlægges i den enkelte  

 boligorganisation.
Driftsindtægt Gebyrerne er driftsindtægter for  

 boligorganisationerne.
Er der antaget en almen boligorganisation som  

 forretningsfører, kan gebyrerne indtægtsføres direkte i den  

 forretningsførende boligorganisation.
Er en forretningsfører ikke en almen  

 boligorganisation, skal gebyrerne konteres i boligorganisationen, idet  

 forretningsførerhonoraret må dække forretningsførerens omkostninger ved at  

 føre ventelister.
Udlejningsvanskeligheder Er der problemer med at få udlejet  

 boligerne eller bestemte boliger i en afdeling, eksisterer der i realiteten  

 ikke nogen venteliste til dem.
Derfor kan disse boliger udlejes uden  

 opkrævning af gebyr.
Særligt om andelsboligorganisationer  Det skal tilføjes, at der i  

 andelsboligorganisationer ud over de nævnte gebyrer kan opkræves et  

 indmeldelsesgebyr ved optagelse af medlemmer.
Dette gebyr er driftsindtægt i  

 andelsboligorganisationen.
Yderligere vil en andelsboligorganisation i sine  

 vedtægter kunne fastsætte et beskedent årligt kontingent for medlemskab,  

 således at manglende betaling af kontingent medfører sletning på  

 medlemsfortegnelsen.
Endelig betaler medlemmerne i forbindelse med overtagelsen af en bolig en  

 organisationsandel, hvis størrelse er fastsat af boligorganisationens øverste  

 myndighed.
Ved udmeldelse tilbagebetales organisationsandelen.
Særligt om almene ungdomsboliger Der kan ikke opkræves gebyr af  

 boligsøgende til almene ungdomsboliger.
Dette gælder også almene  

 ungdomsboliger tilhørende en almen andelsboligorganisation.
Derimod kan en  

 andelsboligorganisation stille krav om medlemskab, når den unge tildeles en  

 almen ungdomsbolig.
Krav om betaling for medlemskab af  

 andelsboligorganisationen kan først stilles i forbindelse med lejeaftalens  

 indgåelse.
5.2. Kommunal anvisning Kommunal anvisning Ventelisteprincippet gælder ikke for de almene familieboliger, der er  

 omfattet af kommunal anvisningsret.
 Kommunal anvisning af almene familieboliger kan etableres på 3 måder:
1. Kommunalbestyrelsen kan træffe beslutning om, at  

 indtil hver fjerde ledige familiebolig skal stilles til rådighed for kommunalbestyrelsen til løsning af påtrængende boligsociale opgaver, jf.  

 lovens § 59, stk. 1.
 2. Kommunalbestyrelsen kan indgå aftale med  

 boligorganisationen om at stille et antal ledige familieboliger til rådighed  

 til løsning af påtrængende boligsociale opgaver, jf. lovens § 59, stk. 2.
 3. Kommunalbestyrelsen kan beslutte, at almene  

 boligorganisationer skal stille indtil hver tredje ledige bolig til rådighed  

 til genhusning for husstande, hvis bolig skal rømmes som følge af sanering,  

 byfornyelse eller kondemnering, jf. byfornyelseslovens § 42, stk. 1 og 4.
Ventelisterettigheder fortrænges Ventelisterettighederne efter  

 bekendtgørelsens §§ 2 og 3, fortrinsrettighederne efter §§ 4-6 for husstande  

 med børn og ældre og personer med handicap, såvel som de særlige  

 fortrinsrettigheder (oprykningsretten) efter §§ 7-9 skal respektere en  

 kommunal anvisningsret.
Dvs. at hvis en bolig, der er omfattet af den  

 kommunale anvisning, bliver ledig, skal den anmeldes til kommunen, uanset om  

 der er ansøgere til den pågældende bolig på boligorganisationens  

 venteliste/oprykningsventeliste.
 Husstandssammensætning og boligstørrelse Når der er tale om  

 kommunal anvisning, kan der ses bort fra de sædvanlige krav om husstandens  

 størrelse og sammensætning i forhold til boligstørrelsen, idet dette kan være  

 nødvendigt for at opfylde et akut boligbehov hurtigst muligt.
 Kommunalbestyrelsen bør dog tilstræbe, at de husstande, der anvises af  

 kommunalbestyrelsen, så vidt muligt opfylder de almindelige krav til  

 husstandsstørrelse og -sammensætning, der stilles til lejere ved udlejning af  

 almene boliger.
 Boligorganisationen kan ikke modsætte sig udlejning af en mindre  

 bolig til en stor husstand, selvom boligen herved vil blive overbefolket,  

 dvs. beboet af mere end to personer pr. beboelsesrum, idet en nødsituation  

 vil kunne nødvendiggøre dette.
Betaling af eventuel lejetab før udlejning Kommunen betaler lejen  

 fra det tidspunkt, en bolig er stillet til rådighed for kommunalbestyrelsen,  

 og indtil udlejning sker.
Frafalder kommunalbestyrelsen råderetten over en  

 konkret bolig på et tidspunkt efter, at den er til rådighed, eller på et så  

 sent tidspunkt, at boligorganisationen ikke har mulighed for at udleje den  

 ved ledighed, betaler kommunen dog længst indtil det tidspunkt, fra hvilket  

 en opsigelse af aftalen fra kommunens side ville have haft virkning.
 Kommunal garanti for istandsættelse ved fraflytning Er  

 anvisningsretten etableret i henhold til de almene udlejningsregler i lov om  

 almene boliger m.v., garanterer kommunalbestyrelsen endvidere for opfyldelsen  

 af den anviste lejers eventuelle forpligtelser over for boligorganisationen  

 til at bekoste istandsættelse ved fraflytning.
 Undtagelse Kravet om kommunal garanti for istandsættelse gælder  

 derimod ikke, når den kommunale anvisning er etableret med hjemmel i  

 byfornyelsesloven (med henblik på genhusning). Her omfatter den økonomiske  

 forpligtelse for kommunen alene betaling af evt. lejetab før udlejning, jf.  

 afsnit 5.2.4.
5.2.1. Kommunalbestyrelsen træffer beslutning om anvisning efter lov  

 om almene boliger m.v. (1/4 -reglen) Kommunalbestyrelsen kan stille krav Kommunalbestyrelsen kan træffe  

 beslutning om, at indtil hver fjerde ledige almene familiebolig eller  

 ungdomsbolig i den enkelte afdeling stilles til rådighed for  

 kommunalbestyrelsen til løsning af påtrængende boligsociale opgaver i  

 kommunen.
Vedrørende almene ungdomsboliger henvises til afsnit 6.2.
Hvem kan anvises? Der skal være tale om et akut behov for de  

 pågældende boligsøgende, som f.eks. kan være personer med handicap, ældre,  

 unge gravide uden egen bolig eller enlige med børn.
Af andre grupper kan  

 nævnes: Enlige fraskilte, flygtninge, tvangsauktionsramte, fraskilte i  

 øvrigt, som ikke har mulighed for at skaffe sig bolig på anden måde - alt  

 afhængig af hvor akut boligbehovet skønnes at være for de pågældende.
Hvilke boliger skal stilles til rådighed? Kommunalbestyrelsens  

 beslutning om anvisningsret efter lovens § 59, stk. 1, kan omfatte samtlige  

 eller kun enkelte af boligorganisationens afdelinger eller bebyggelser (dele  

 af afdelinger) i kommunen.
F.eks. kan der træffes beslutning om, at  

 anvisningsretten ikke skal omfatte nyere bebyggelser med en relativt høj  

 husleje, men kun afdelinger med ældre og relativt billigere boliger.
 Boligorganisationen kan ikke vælge, hvilke boliger  

 kommunalbestyrelsen skal kunne råde over, når der er truffet beslutning efter  

 § 59, stk. 1. Kommunalbestyrelsen skal tilbydes hver fjerde bolig (eller  

 hvilken andel, der er truffet beslutning om) i den enkelte afdeling eller  

 bebyggelse, der er omfattet af anvisningsretten, i den tilfældige rækkefølge,  

 hvori boligerne bliver ledige eller opsiges.
 Er alle eller flere af boligorganisationens afdelinger omfattet af  

 anvisningsretten, forudsættes de boliger, der er omfattet af  

 anvisningsretten, dog udtaget afdelingsvis, således at det er hver fjerde  

 ledige bolig i hver enkelt afdeling - og ikke i boligorganisationens  

 afdelinger som helhed - der tilbydes til kommunal anvisning.
 Hensigten med anvisningsretten har netop været at sikre boliger til den  

 kommunale anvisning også i ældre, lidt billigere afdelinger, hvor  

 fraflytningen normalt ikke er så stor.
 Dette indebærer også, at disse boliger ikke må tilbydes til  

 oprykning, selvom der herved frigøres en anden bolig, der i stedet kunne  

 tilbydes jf. ovenfor under afsnit 5.1.2.
I praksis kan der være tale om, at kommunalbestyrelsen og  

 boligorganisationen aftaler en mere fleksibel ordning f.eks., således at et  

 kommunalt anvisningsbehov søges tilgodeset, snarest muligt når dette opstår,  

 men således at anvisningen finder sted inden for en maksimal andel over en  

 bestemt tidsperiode f.eks. en måned eller et kvartal.
Der kan også være tale  

 om, at kommunalbestyrelsen og boligorganisationen på forhånd aftaler, at  

 boliger over en vis størrelse ikke skal stilles til rådighed, se i øvrigt  

 nedenfor under afsnit 5.2.2.
 Den kommunale anvisningsret gælder, uanset om kommunalbestyrelsen  

 herudover har truffet beslutning om, at boligorganisationen skal stille  

 indtil hver tredje ledige bolig til rådighed som genhusningsbolig for  

 husstande, der må fraflytte deres boliger som følge af byfornyelses-,  

 sanerings- og boligtilsynsbeslutninger, jf. nedenfor under afsnit 5.2.4.
 Kommunalbestyrelsen fastsætter de nærmere retningslinier for  

 administrationen af anvisningsretten, herunder antallet af boliger, som  

 boligorganisationen skal stille til rådighed for kommunalbestyrelsen, hvilke  

 oplysninger der skal fremgå af boligorganisationens anmeldelse af ledige  

 boliger (eksempelvis boligens beliggenhed, størrelse, indretning, husleje)  

 m.v.
Kommunen fører ikke ventelister Kommunalbestyrelsen kan ikke føre  

 en egentlig venteliste, hvor ansøgerne, der har henvendt sig til  

 kommunalbestyrelsen på grund af påtrængende boligbehov, anvises en bolig  

 efter deres nummer på listen.
Det følger af bestemmelsens indhold, at  

 kommunalbestyrelsen i hvert enkelt tilfælde skal foretage en konkret  

 vurdering af, hvilke boligsøgende, der har det mest påtrængende behov for at  

 få anvist en bolig.
Afvisning Kommunalbestyrelsen vurderer, om de boligsøgende, der  

 henvender sig, har et så påtrængende boligbehov, at de bør anvises til en af  

 de boliger, kommunalbestyrelsen får stillet til rådighed.
Finder  

 kommunalbestyrelsen ikke, at der er tale om et påtrængende behov, kan den  

 henvise den boligsøgende til at lade sig skrive på venteliste hos de  

 boligorganisationer, der har boliger i kommunen.
Det kan f.eks. være  

 tilfældet, hvis en boligsøgende har afvist tilbud om boliger, som  

 kommunalbestyrelsen finder passende til løsning af den pågældendes  

 boligbehov.
Der er ikke mulighed for at klage over det skøn over den pågældendes  

 boligbehov, som foretages af kommunalbestyrelsen.
Kommunalbestyrelsens  

 afgørelse heraf kan ikke indbringes for nogen anden administrativ myndighed,  

 herunder Bygge- og Boligstyrelsen.
Husstandssammensætning og boligstørrelse Som nævnt ovenfor skal de  

 husstande, der anvises af kommunalbestyrelsen, så vidt muligt opfylde de  

 almindelige krav til husstandens størrelse og sammensætning, der stilles til  

 lejere ved udlejning af almene boliger.
Men der kan dog ses bort fra kravene,  

 hvis dette skønnes nødvendigt.
 Bofællesskaber I særlige tilfælde kan der være behov for at  

 tildele f.eks. store boliger til husstande med en atypisk  

 husstandssammensætning, f.eks. hvor der ønskes etableret et bofællesskab til  

 grupper med særligt behov herfor f.eks. handicappede, herunder psykisk syge.  

 Det afgørende her er, om kommunalbestyrelsen har vurderet, at det opfylder et  

 væsentligt og påtrængende boligbehov at udleje den store bolig til en sådan  

 gruppe fremfor til en børnefamilie.
 Anviste lejeres rettigheder (oprykning m.v.) Den lejer, der har  

 overtaget en almen bolig anvist af kommunen, har herefter oprykningsret til  

 boligorganisationens øvrige boliger på lige fod med andre lejere, dvs. under  

 forudsætning af, at den pågældende er optaget på boligorganisationens  

 oprykningsventeliste.
 Har boligorganisationen truffet beslutning efter § 8, nr. 2 (om  

 fortrinsret ved skilsmisse m.v.), er den anviste husstand også omfattet  

 heraf, se afsnit 5.7.1.
Betaling af evt. lejetab, før udlejning kan ske For at den  

 kommunale anvisningsret ikke skal medføre merudgifter for den pågældende  

 afdeling, skal kommunen betale lejen fra det tidspunkt, en bolig er stillet  

 til rådighed for kommunalbestyrelsen, og indtil udlejning sker.  

 Boligorganisationen skal derfor så tidligt som muligt give  

 kommunalbestyrelsen besked om, at en bolig bliver til rådighed, således at  

 kommunalbestyrelsen snarest herefter kan tage stilling til, om den vil  

 benytte anvisningsretten.
Kommunens forpligtelse til at betale lejen  

 indtræder således fra det tidspunkt, hvor kommunen rent faktisk får  

 lejligheden stillet til rådighed.
Dvs., at lejligheden er ryddet, synet, evt.  

 istandsat og klar til indflytning, således at der kan ske genudlejning.
I  

 praksis vil det tidspunkt, hvor en lejlighed rent faktisk stilles til  

 rådighed, ofte være forinden opsigelsesperiodens udløb, jf. herved lejelovens  

 regel om udlejers pligt til at søge det lejede genudlejet, hvis boligtageren  

 fraflytter inden opsigelsesvarslets udløb.
 Har kommunalbestyrelsen ikke behov for den pågældende bolig, meddeles  

 dette til boligorganisationen, men har boligorganisationen allerede givet  

 kommunalbestyrelsen meddelelse om, at en ledig bolig er til rådighed for  

 kommunalbestyrelsen, hæfter kommunalbestyrelsen dog for betaling af lejen,  

 indtil udlejning sker, i en periode maksimalt svarende til almindeligt  

 opsigelsesvarsel.
 Kommunal garanti for istandsættelse ved fraflytning  

  Kommunalbestyrelsen skal endvidere garantere for opfyldelsen af den anviste  

 lejers eventuelle forpligtelser over for boligorganisationen til at bekoste  

 istandsættelse ved fraflytning.
Der kan ikke indgås aftale med boligorganisationen eller træffes ensidig  

 beslutning i kommunalbestyrelsen om, at kun en andel af ubetalte  

 istandsættelsesregninger skal betales af kommunen.
Den fulde  

 garantiforpligtelse er fastsat i lovbestemmelsen og kan ikke fraviges.
Den kommunale garanti omfatter ikke lejerens øvrige forpligtelser over for  

 boligorganisationen som f.eks. lejerestancer.
Der skal dog peges på, at  

 Bygge- og Boligstyrelsen er af den opfattelse, at dansk rets almindelige  

 modregningsprincipper finder anvendelse.
Boligorganisationen kan således ved  

 fraflytning frit vælge, hvilke af boligorganisationens fordringer på den  

 fraflyttende lejer, der skal modregnes forud for andre i indskuddet.
Lejerens  

 eventuelle lejerestancer m.v. kan derfor af boligorganisationen modregnes  

 forud for istandsættelsesudgifter med den virkning, at kommunens  

 garantiforpligtelser vil kunne udløses, hvor indskuddet ikke er  

 tilstrækkeligt til at dække lejerens samlede tilsvar til boligorganisationen.
 Boligorganisationerne bør bestræbe sig på at sikre, at der ikke opstår  

 væsentlige lejerestancer ved at fremskynde opsigelses- og ophævelsessager  

 mest muligt.
For så vidt angår den praktiske administration af det kommunale tilsvar i  

 henhold til garantiforpligtelsen bør kommunalbestyrelsen træffe en  

 udtrykkelig beslutning om, hvorvidt den vil opfylde sit tilsvar allerede  

 efter forgæves påkrav, eller om den vil forlange, at boligorganisationen  

 sandsynliggør eller eventuelt ved retsforfølgning konstaterer, at fordringen  

 imod lejeren er uerholdelig.
Kommunalbestyrelsen kan fastsætte generelle  

 retningslinier herom, men kan også tilkendegive, at den ønsker de enkelte  

 sager forelagt, forinden en eventuel retsforfølgning påbegyndes.
Boligorganisationernes omkostninger ved retsforfølgning, der er foretaget  

 i overensstemmelse med kommunalbestyrelsens direktiver, bør være omfattet af  

 det kommunale tilsvar.
Omfatter retsforfølgningen tillige andre krav end  

 istandsættelsesudgifter ved fraflytning, må omkostningerne deles  

 forholdsmæssigt.
 Den kommunale garantiforpligtelse gælder til vedkommende lejers  

 lejekontrakt ophører.
Kommunens garantiforpligtelse bortfalder derfor ved lejerens fraflytning  

 eller bytning til anden bolig.
Det gælder også, hvis lejeren flytter til en  

 anden bolig inden for samme boligorganisation ved oprykning.
 Hvis lejeren fraflytter boligen (eller dør), og en anden person i  

 husstanden fortsætter lejemålet, overtager denne samtidig alle forpligtelser  

 overfor  boligorganisationen , og kommunens garantiforpligtelse  

 bortfalder.
5.2.2. Kommunalbestyrelsen indgår aftale med boligorganisationen om  

 anvisning efter lov om almene boliger (aftalereglen) Aftalen er frivillig Kommunalbestyrelsen og boligorganisationen  

 kan indgå en aftale om anvisning af boliger, hvis begge er indstillet herpå  

 og for eksempel foretrækker denne løsning fremfor et egentligt krav fra  

 kommunalbestyrelsens side.
 I praksis har det vist sig, at mange kommunalbestyrelser og  

 boligorganisationer foretrækker en aftale, der kan være mere fleksibel og  

 måske bedre passer til det lokale behov.
Hvilke boliger? Indgås der en frivillig aftale mellem  

 kommunalbestyrelsen og boligorganisationen efter lovens § 59, stk. 2, kan de  

 to parter frit aftale, hvilke af organisationens boliger, der skal stilles  

 til rådighed for kommunalbestyrelsen.
Der kan f.eks. være tale om kun at  

 stille boliger til rådighed af de størrelser, der erfaringsmæssigt er behov  

 for.
Hvor mange? Der er ikke fastsat grænser for, hvor mange af  

 boligorganisationens boliger, der må stilles til rådighed for  

 kommunalbestyrelsen ved en frivillig aftale.
I en kommune med få almene  

 familieboliger kan det ikke afvises, at kommunalbestyrelsens behov for  

 boliger til anvisning til boligsøgende med påtrængende boligbehov i perioder  

 kan være af et sådant omfang, at en meget stor andel af de ledige almene  

 famlieboliger kan anvendes hertil.
Kommunalbestyrelsen kan imidlertid ikke stille krav om at få mere end 1/4  

 af boligerne stillet til rådighed til kommunal anvisning efter loven.
Derimod  

 kan der som nævnt stilles krav om yderligere et antal efter  

 byfornyelsesloven, jf. afsnit5.2.4. Al kommunal anvisning herudover må ske  

 ved aftale.
 Både krav og aftale Er der enighed herom mellem  

 kommunalbestyrelsen og boligorganisationen, kan det imidlertid godt aftales,  

 at et kommunalt krav omfattende hver fjerde ledige bolig suppleres med en  

 aftale, der herudover stiller et yderligere antal boliger til rådighed til  

 kommunal anvisning.
Hvem kan anvises? Der er principielt ingen forskel på hvilke  

 grupper, der kan anvises efter § 59, stk. 1, og § 59, stk. 2. Der er alene  

 tale om forskel med hensyn til grundlaget for at udvælge de pågældende  

 boliger, der stilles til rådighed for kommunalbestyrelsen.
I begge tilfælde  

 drejer det sig om at fremskaffe boliger til løsning af påtrængende  

 boligsociale opgaver.
 På samme måde gælder en række af de øvrige forhold, som er nævnt under  

 5.2.1. tilsvarende for kommunal anvisning efter § 59, stk. 2, hvorfor der i  

 det hele henvises til 5.2.1. Det gælder vedrørende afvisning, venteliste,  

 husstandssammensætning og boligstørrelse samt oprykning.
Tidligere kommunale pensionistboliger Det er tilkendegivet i  

 forbindelse med ophævelse af reglerne for kommunale pensionistboliger, at de  

 almene boliger, der tidligere var udlejet til kommunen som kommunale  

 pensionistboliger, også efterfølgende kan anvendes til anvisning af ældre -  

 på grundlag af en aftale indgået i henhold til lovens § 59, stk. 2. Derimod  

 kan der ikke længere ske udlejning direkte til kommunen med henblik på  

 videreudlejning (fremleje) til pensionister.
Aftalen og lejeforholdet skal  

 indgås direkte mellem boligorganisationen og den pensionist, der får boligen  

 anvist.
Betaling af evt. lejetab indtil udlejning kan ske For at den  

 kommunale anvisningsret ikke skal medføre merudgifter for den pågældende  

 afdeling, skal kommunen betale lejen fra det tidspunkt, en bolig er stillet  

 til rådighed for kommunen, og indtil udlejning sker.
Der henvises iøvrigt til  

 afsnit 5.2.1.
Kommunal garanti for istandsættelse ved fraflytning  

  Kommunalbestyrelsen skal endvidere garantere for opfyldelsen af den anviste  

 lejers eventuelle forpligtelser over for boligorganisationen til at bekoste  

 istandsættelse ved fraflytning.
Der henvises iøvrigt til afsnit 5.2.1.
5.2.3. Udvidet kommunal anvisningsret af hensyn til  

 beboersammensætningen Kombination af regler En mere afbalanceret beboersammensætning vil  

 kunne søges opnået ved, at kommunalbestyrelsen kombinerer reglerne om  

 forudgående kommunal godkendelse af en boligorganisations udlejning af ledige  

 boliger med kommunal anvisning af ledige boliger.
 Udover at kommunalbestyrelsen uden forudgående henvendelse fra en  

 boligorganisation vil kunne beslutte, at der skal ske kommunal godkendelse af  

 udlejningen, vil også en boligorganisation - hvis den finder, at der er behov  

 for en indsats over for sociale problemer i en afdeling - kunne rette  

 henvendelse til kommunen med anmodning om, at kommunalbestyrelsen tager denne  

 mulighed for kommunal godkendelse i anvendelse.
 Praktisering af udvidet kommunal anvisningsret Kombinationen af  

 godkendelses- og anvisningsreglerne forudsættes at skulle ske på følgende  

 måde:
En boligsøgende er ifølge sit ventelistenummer berettiget til en ledig  

 bolig.
Kommunalbestyrelsen, som forudgående skal godkende lejemålets  

 indgåelse, jf. nedenfor under afsnit 10.1.1. skønner, dels at den pågældende  

 har særlige sociale problemer, dels at den pågældende afdeling i forvejen har  

 en overvægt af sådanne lejere.
Kommunalbestyrelsen tilbyder derfor den pågældende en bolig i en anden  

 almen afdeling, som ikke har disse problemer enten i samme boligorganisation  

 eller i andre boligorganisationers afdelinger inden for kommunen.
Den  

 boligsøgende vil eventuelt kunne tilbydes valget mellem flere boliger.
Den  

 eller de tilbudte boliger vil være omfattet af den kommunale anvisningsret,  

 og der kan enten være tale om en bolig, der allerede er ledig, eller som i  

 nær fremtid bliver det.
 Den boligsøgende kan så frit vælge mellem den/de af kommunalbestyrelsen  

 tilbudte bolig(er) og den ifølge ventelistenummeret oprindeligt ansøgte  

 bolig.
Absolut frivillighed Som det fremgår, bygger ordningen på absolut  

 frivillighed hos den boligsøgende.
Når kommunalbestyrelsen tilbyder den  

 boligsøgende en anden bolig, må den derfor give klar besked om den  

 boligsøgendes ret til at sige nej tak til tilbudet for i stedet at flytte ind  

 i den bolig, der var ledig efter ventelistesystemet.
 Både mundtlig og skriftlig besked Den besked, kommunen skal give  

 den boligsøgende om dennes ret til at afslå tilbudet, bør være både mundtlig  

 og skriftlig.
Ingen bestemte grupper Det skal understreges, at den ovenfor  

 skitserede ordning omfatter alle personer med særlige sociale problemer og  

 ikke blot bestemte grupper.
Kommunalbestyrelsen må derfor - inden den  

 tilbyder den boligsøgende en anden bolig - foretage en vurdering ud fra  

 individuelle sociale kriterier af, om den pågældende vil forstærke de  

 eksisterende generelle sociale problemer i afdelingen.
 Kommunalbestyrelsen kan helt eller delvist dække lejetab Det vil  

 ikke kunne udelukkes, at der vil kunne opstå udlejningsproblemer med deraf  

 følgende tab i den afdeling, der har sociale problemer, når  

 kommunalbestyrelsen anviser i henhold til ovennævnte ordning.  

 Kommunalbestyrelsen vil i henhold til lovens § 59, stk. 4, kunne dække  

 sådanne lejetab helt eller delvist.
Kommunalbestyrelsen vil i den forbindelse kunne beslutte at gøre dækningen  

 betinget af, at boligorganisationen eller afdelingen selv afholder en del af  

 udgifterne til dækning af lejetabet.
Kommunalbestyrelsens beslutning om  

 fordeling af lejetab vil således naturligt forudsætte en drøftelse mellem  

 boligorganisation og kommune.
 For så vidt angår den del af lejetabet, som ikke dækkes af kommunen,  

 forudsættes denne del så vidt muligt dækket af midler fra  

 boligorganisationens dispositionsfond, således at den enkelte afdeling ikke  

 belastes økonomisk.
5.2.4. Genhusning af husstande, hvis bolig skal rømmes som følge af  

 sanering, byfornyelse eller kondemnering Genhusning efter byfornyelseslovens § 42, stk. 1.  

  Kommunalbestyrelsen kan beslutte, at almene boligorganisationer skal stille  

 indtil hver 3. ledige bolig til rådighed som erstatningsbolig til husstande,  

 der skal genhuses som følge af sanering, byfornyelse eller kondemnering, jf.  

 byfornyelseslovens § 42, stk. 1.
 Det er en forudsætning for denne beslutning, at halvdelen af de ledige  

 boliger i kommunens egne beboelsesejendomme også anvendes til genhusning.
 Anmeldelse af ledige boliger Når en bolig, som efter aftale skal  

 stilles til rådighed for genhusning efter byfornyelseslovens § 42, stk. 1,  

 jf. stk. 4, bliver ledig, skal boligorganisationen anmelde den til  

 kommunalbestyrelsen senest 2 uger efter, at boligen er opsagt.
Kommunalbestyrelsen er forpligtet til at meddele boligorganisationen, om  

 man ønsker en ledigmeldt bolig anvendt til genhusning inden 2 uger efter, at  

 boligen er anmeldt ledig.
Har boligorganisationen ikke modtaget denne  

 meddelelse fra kommunalbestyrelsen indenfor de 2 uger, kan  

 boligorganisationen frit udleje boligen efter de almindelige regler.
 Oprykning inden for afdelingen går forud I modsætning til  

 anvisningsretten efter de almene udlejningsregler, stilles der ikke krav om,  

 at en ledig bolig til genhusning anmeldes til kommunalbestyrelsen, såfremt  

 denne ønskes overtaget (ved oprykning) af en boligsøgende, der allerede har  

 bolig i samme ejendom (afdeling).
 Betaling af evt. lejetab før udlejning kan ske Kommunen skal  

 betale lejen fra det tidspunkt, en bolig er stillet til rådighed for  

 kommunalbestyrelsen, og indtil udlejning sker.
 Ingen kommunal garanti for istandsættelse ved fraflytning I  

 modsætning til den kommunale anvisning efter de almene udlejningsregler er  

 der ingen kommunal garanti for lejerens forpligtelser over for  

 boligorganisationen vedrørende istandsættelse ved fraflytning.
 Der henvises iøvrigt til §§ 42 og 43 i lov om byfornyelse og  

 boligforbedring (lovbekendtgørelse nr. 820 af 15. september 1994 med senere  

 ændringer) samt til Boligstyrelsens cirkulære af 26. november 1985 om  

 erstatningsboliger mv.
5.2.5. Uformel anvisning Hvis kommunalbestyrelsen har foretaget anvisning af boligsøgende til  

 almene boliger, uden at der foreligger en beslutning eller aftale herom som  

 anført ovenfor, betragtes disse anvisninger på samme måde som anvisninger  

 efter reglerne i lov om almene boliger m.v.
 Dette indebærer, at sådanne anvisninger er omfattet af reglerne om  

 kommunens betaling af leje og garanti for opfyldelse af lejerens forpligtelse  

 over for boligorganisationen vedrørende istandsættelse ved fraflytning.
I denne forbindelse skal opmærksomheden specielt henledes på lovens §59,  

 stk. 2, hvor det er anført, at kommunalbestyrelsens garantiforpligtelser  

 gælder ved anvisning, som i øvrigt foretages af kommunalbestyrelsen - dvs.  

 uden en formel aftale.
Det betyder, at al anvisning, også uformel via  

 telefonopkald eller lignende fra kommunens side, giver kommunen en pligt til  

 at dække ubetalte fraflytningsregninger, når den anviste lejer fraflytter  

 boligen.
Det skal tilføjes, at boligorganisationen har pligt til at  

 gennemføre sådanne krav, da de ellers optræder som fraflytningstab i  

 afdelingerne.
5.3. Anvisning efter særlige sociale kriterier Aftale Hvis kommunalbestyrelsen og boligorganisationen finder, at  

 der er behov derfor, kan de indgå aftale om, at en del af  

 boligorganisationens boliger skal anvises af boligorganisationen efter  

 særlige sociale kriterier, jf. lovens § 60.
 Hensigten med reglen er at give mulighed for at tilgodese de grupper af  

 boligsøgende, der normalt ikke ville komme i betragtning til en kommunalt  

 anvist bolig, men dog har et boligbehov af så presserende karakter, at en  

 sædvanlig ventelistetildeling vil være for langvarig til at løse de  

 pågældendes boligbehov inden for en rimelig periode.
 Forudsætning for aftale Indgåelse af en aftale om anvisning efter  

 særlige sociale kriterier forudsætter, at der i forvejen er etableret  

 kommunal anvisning efter lovens § 59, stk. 1 eller 2, til mindst 1/8 af de  

 ledige familieboliger i boligorganisationen.
Tilsidesættelse af ventelisterettigheder Ved udlejning efter  

 særlige sociale kriterier gælder reglerne i bekendtgørelsen om ventelister og  

 oprykningsventelister ikke.
De boligsøgende på ventelister og  

 oprykningsventelister må derfor respektere, at de pågældende boliger lejes ud  

 efter andre regler, jf. bekendtgørelsens § 1, stk. 5.
 Maksimum andel Aftalen kan højst omfatte 1/4 af de ledige boliger.
 Kriterierne kan fastsættes for alle boligorganisationens afdelinger i  

 kommunen eller begrænses til kun at omfatte afdelinger i en bestemt bydel,  

 eventuelt kun en enkelt afdeling.
 Godkendelse De særlige sociale udlejningskriterier skal udformes i  

 et samarbejde mellem boligorganisationen og kommunen og skal godkendes af  

 kommunalbestyrelsen.
Offentliggørelse Kriterierne skal offentliggøres af  

 kommunalbestyrelsen .  Dette skal som minimum ske i forbindelse med  

 kommunalbestyrelsens godkendelse af kriterierne, men kan/bør også ske ved  

 annoncering i dagblade.
Det forudsættes desuden, at boligorganisationen  

 oplyser de boligsøgende om kriterierne bl.a. ved konkrete henvendelser herom.
 Mulige kriterier De særlige sociale kriterier, der kan fastsættes  

 lokalt, giver mulighed for, at boligorganisationen for et begrænset antal af  

 de almene boliger i kommunen kan udøve sociale skøn i forbindelse med  

 tildelingen af boliger.
Behovet for anvendelse af særlige sociale kriterier varierer fra kommune  

 til kommune.
Derfor er det overladt til kommunalbestyrelsen og  

 boligorganisationen i forening at fastsætte disse kriterier ud fra det lokale  

 behov.
 Som eksempler på, hvilke grupper af boligsøgende, der kan tilgodeses ved  

 de særlige sociale kriterier, kan dog peges på:
 1. Skilsmisseramte.
 2. Boligsøgende med indkomster under en vis grænse  

 (som ønskes tilgodeset med boliger i den billige del af den almene  

 boligmasse).
 3. Boligsøgende med fysiske handicap (som ønskes  

 tilgodeset med mere handicapegnede boliger).
 4. Tilflyttende boligsøgende, som er tilbudt  

 beskæftigelse i kommunen, eller som tilflytter kommunen af arbejdsbetingede  

 grunde i øvrigt (f.eks. forflyttelse).
 5. Ældre med behov for snarlig flytning til en  

 ældreegnet bolig.
Det skal dog understreges, at denne liste kun er vejledende og ikke kan  

 anses for udtømmende.
Der kan være andre kriterier, som anses for  

 væsentligere til at dække det lokale behov for udlejning efter sociale  

 kriterier.
 Der kan ikke fastsættes et kriterium, som angiver en minimumsgrænse for de  

 boligsøgendes indkomster (indtægtsgrænse) for tildeling af boliger.
Der kan ikke fastsættes et kriterium, der udelukkende angiver bopæl i  

 kommunen som adgangskriterium til de pågældende boliger.
Derimod kan der godt  

 fastsættes et kriterium, der særligt tilgodeser kommunens egne borgere i  

 tilknytning til et andet socialt kriterium f.eks. skilsmisseramte med bopæl i  

 kommunen.
Individuelle bofællesskaber Det bemærkes, at hvor  

 boligorganisationen har etableret individuelle bofællesskaber, det vil sige  

 bofællesskaber, hvor den enkelte lejer disponerer over egen bolig med bad og  

 køkken samt derudover et fællesareal sammen med et mindre antal andre lejere  

 f.eks. i et opgangsfællesskab, kan det have betydning, at der sikres en  

 hensigtsmæssig sammensætning af bofællesskabet.
En mulighed herfor kan sikres  

 ved, at boliger i sådanne individuelle bofællesskaber efter aftale med  

 kommunalbestyrelsen udlejes efter særlige sociale kriterier.
 En anden mulighed for at sikre en hensigtsmæssig sammensætning af et  

 sådant bofællesskab er, at kommunalbestyrelsen foretager anvisning til  

 boligerne, jf. afsnit 5.2.
 Indhentning af oplysninger fra de boligsøgende Boligorganisationen  

 kan anmode de boligsøgende om de oplysninger, som er nødvendige for  

 dokumentation af, om de pågældende opfylder de særlige kriterier.
 Boligorganisationen kan ikke selv indhente oplysninger om de boligsøgende  

 hos offentlige myndigheder eller arbejdsgivere.
Finder boligorganisationen, at der er tvivl om dokumentationens rigtighed,  

 kan den henvise de pågældende til kommunen med henblik på, at denne  

 kontrollerer den boligsøgendes oplysninger, i det omfang der er adgang  

 hertil.
Angående indhentning af oplysninger om de boligsøgendes økonomiske og  

 personlige forhold henvises i øvrigt til afsnit 10 vedrørende kommunale  

 godkendelsesordninger.
Ingen venteliste Ved udlejning efter særlige sociale kriterier  

 foretager boligorganisationen en konkret vurdering af hver enkelt  

 boligansøgers boligbehov, og udlejning kan derfor ikke ske efter en egentlig  

 venteliste.
Det vil dog være hensigtsmæssigt, at organisationen etablerer en  

 form for opnotering af de boligsøgende.
Men kun for så vidt som de pågældende  

 opfylder (et eller flere af) de fastsatte kriterier.
Der kan imidlertid i tilknytning til de særlige sociale kriterier  

 udarbejdes retningslinier, der så vidt muligt angiver, hvem der skal  

 tilgodeses i en situation med flere ansøgere.
Dette kan f.eks. ske i form af  

 en prioritering af disse kriterier, således at det for eksempel angives  

 hvilke kriterier, der går forud for andre.
 Boligorganisationen kan dog også ud fra de opstillede retningslinier  

 foretage det afgørende skøn over hvilken boligsøgende, der skal gå forud i en  

 konkret situation med flere ansøgere.
 Afvisning Boligorganisationen kan afvise udlejning til  

 boligsøgende, som ikke anses for berettigede efter de fastsatte kriterier.  

 Boligorganisationen kan henvise de boligsøgende til i stedet at lade sig  

 skrive op på boligorganisationens almindelige venteliste.
Der er ikke nogen egentlig klageadgang for boligsøgende, der er blevet  

 afvist i denne sammenhæng.
De pågældende boligsøgende kan imidlertid altid  

 henvende sig til kommunen som tilsynsmyndighed for boligorganisationen.  

 Kommunalbestyrelsen må herefter vurdere, om man finder, at der er grundlag  

 for at tage den afviste boligsøgendes klage op til nærmere behandling.
Finder  

 kommunalbestyrelsen, at den pågældende boligsøgende er blevet uberettiget  

 afvist, må dette påpeges over for boligorganisationen.
Tilsynsvirksomhed af  

 denne karakter anses ikke for at være kommunal anvisning, jf. afsnit 5.2.5.
Husstands- og boligstørrelseskrav skal overholdes De almindelige  

 bestemmelser om husstandsstørrelse i forhold til boligstørrelse m.v. skal  

 overholdes ved anvisning efter særlige sociale kriterier.
I modsætning til,  

 hvad der gælder ved den kommunale anvisning, jf. afsnit 5.2., kan dette krav  

 ikke fraviges ved udlejning efter særlige sociale kriterier.
Har  

 boligorganisationen truffet beslutning om lempelse af kravet til udlejning af  

 3-rumsboliger (så disse kan udlejes til par), gælder dette også ved  

 anvisningen efter sociale kriterier.
 Lejernes rettigheder efter indflytning På samme måde som ved  

 kommunal anvisning, er de lejere, der har overtaget en bolig efter særlige  

 sociale kriterier, omfattet af de sædvanlige rettigheder med hensyn til  

 oprykning m.v. på lige fod med andre lejere.
 Ingen kommunal betaling af lejetab/garanti for istandsættelse  

  Kommunalbestyrelsen kan ikke foretage anvisning til de boliger, der efter  

 aftalen skal udlejes efter særlige sociale kriterier.
 Det er boligorganisationen, der administrerer udlejningen efter de aftalte  

 kriterier.
 Kommunalbestyrelsen kan eventuelt henvise boligsøgende til at søge en  

 bolig i boligorganisationen efter de særlige sociale kriterier, såfremt den  

 finder, at de er omfattet af disse kriterier.
 Såfremt kommunalbestyrelsen anmoder boligorganisationen om at udleje til  

 en bestemt boligsøgende, opfattes dette som uformel anvisning og medfører som  

 sådan en økonomisk forpligtelse for kommunen efter de gældende regler, jf.  

 afsnit 5.2.5.
5.3.1. Anvisning til husstande med stærkt bevægelseshæmmede Efter lovens § 109, stk. 3, kan kommunalbestyrelsen tillade almene  

 familieboliger opført med et bruttoetageareal større end 110 (m2) med henblik  

 på udlejning til husstande med mindst 4 medlemmer, hvoraf mindst et medlem  

 skal være stærkt bevægelseshæmmet.
 Ved bedømmelsen af om en person er stærkt bevægelseshæmmet i lovens  

 forstand, må, i lighed med tilsvarende bedømmelser efter lov om individuel  

 boligstøtte, lægges vægt på, om personen har et handicap af motorisk art, som  

 vanskeliggør, at personen kan bebo en traditionel bolig.
 Det er dog ikke en forudsætning for kommunalbestyrelsens tilsagn, at den  

 pågældende bolig opføres med henblik på udlejning til en bestemt husstand.  

 Kommunalbestyrelsen kan derfor efter en konkret behovsvurdering tillade  

 sådanne boliger opført for at dække et eventuelt fremtidigt behov herfor.
 Det forhold, at boliger opført efter lovens § 109, stk. 3, er tiltænkt  

 husstande med mindst 4 medlemmer, hvoraf mindst et medlem skal være stærkt  

 bevægelseshæmmet, hindrer ikke, at boligen senere, i tilfælde af at den ikke  

 kan udlejes til denne personkreds, udlejes til andre.
Kommunalbestyrelsen indestår for eventuelle lejetab som følge af  

 vanskeligheder med udlejning af de nævnte boliger, jf. lovens § 109, stk. 4,  

 uanset om kommunalbestyrelsen har anvisningsret eller ej.53 Kommunalbestyrelsen kan ved tilsagnet om opførelse af boligerne forbeholde  

 sig anvisningsretten til boligerne, jf. lovens § 109, stk. 5. Udnytter  

 kommunalbestyrelsen efterfølgende anvisningsretten, påtager kommunen sig  

 tilsvarende økonomiske forpligtelser over for den almene boligafdeling, som  

 hvis den kommunale anvisningsret efter § 59 var anvendt, d.v.s garanti for  

 lejetab og boligtagerens kontraktmæssige forpligtelse til at istandsætte  

 boligen ved fraflytning, jf. afsnit 5.2.1.
5.4. Kollektive bofællesskaber Etablering uden om ventelisten Udover de ovenfor under afsnit 5.3.  

 nævnte tilfælde, er der mulighed for etablering af kollektive bofællesskaber  

 uden om ventelistesystemet.
Bestemmelserne indebærer, at der ved udlejning  

 til etablering af særlige bofællesskaber ses bort fra fortrinsretten til  

 store boliger for børnefamilier.
 Bestemmelserne findes ilovens § 51, stk. 2 og 3.
Der er igen tale om en aftalemulighed mellem boligorganisationen og  

 kommunalbestyrelsen/amtstrådet.
Såfremt boligorganisationen ikke ønsker at  

 indgå aftale, er den ikke forpligtet hertil.
Hvis boligorganisationen vil  

 udleje den pågældende bolig direkte til bofællesskabet, skal dette dog  

 godkendes på forhånd af kommunalbestyrelsen.
 Såfremt der ikke kan indgås aftale, kan kommunalbestyrelsen stille krav om  

 at få boliger stillet til rådighed til samme formål efter de almindelige  

 regler om kommunal anvisningsret, jf. § 59, stk. 1 (fjerdedelsreglen).
 Kun særlige bofællesskaber Det er kun kollektive bofællesskaber  

 for beboere med særligt socialt betingede behov for at bo i bofællesskab, der  

 er omfattet af mulighederne i § 51, stk. 2 og 3.
 Betingelserne for oprettelse af de særlige kollektive bofællesskaber er  

 nærmere beskrevet i kapitel 4 a i lov om individuel boligstøtte, herunder  

 særligt § 24 a, stk. 1, nr. 1 og 2, samt i kapitel 12 a i vejledning om  

 individuel boligstøtte, hvortil der henvises.
Personkredsen Personkredsen til de særlige bofællesskaber er  

 personer, som ønsker at flytte i bofællesskab, og som har et særligt socialt  

 betinget behov for at bo i en bofællesskabsbolig.
Det er  

 kommunalbestyrelsen/amtsrådet, der vurderer, om de pågældende skønnes at have  

 behov for at bo i et bofællesskab af denne art.
 Bofællesskabet kan også omfatte nærtstående til de berettigede  

 bofællesskabsdeltagere, dvs. børn, søskende, ægtefælle, samlever og andre med  

 en nær tilknytning til de pågældende.
 Øvrige vilkår Det enkelte bofællesskab skal omfatte mindst tre  

 personer, som opfylder betingelserne for at kunne flytte i et kollektivt  

 bofællesskab, dvs. som har det særlige sociale behov herfor, jf. ovenfor.
 Den bolig, der udlejes til bofællesskabet, skal omfatte mindst et  

 beboelsesrum mere end antallet af beboere (et fællesrum). Det er Bygge- og  

 Boligstyrelsens opfattelse, at hvis et køkken er indrettet som alrum, kan det  

 medregnes som beboelsesrum (fællesrum), hvis det areal, der ikke anvendes til  

 køkkenfunktioner, udgør 18 (m2) eller mere.
 To muligheder Kollektive bofællesskaber kan herefter etableres  

 enten ved boligorganisationens udlejning af almene boliger direkte til et  

 kollektivt bofællesskab eller ved udlejning til kommunalbestyrelsen eller  

 amtsrådet, der herefter videreudlejer til et kollektivt bofællesskab.
 Direkte udlejning Der kan lejes ud direkte til et kollektivt  

 bofællesskab ved, at boligorganisationen indgår lejeaftale med bofællesskabet  

 som helhed og/eller de enkelte medlemmer af bofællesskabet.
Kommunen skal godkende Hvis der lejes ud direkte til  

 bofællesskabet, er det en forudsætning, at kommunalbestyrelsen godkender  

 udlejningen på forhånd.
Det er kommunens ansvar at påse, at bofællesskabet  

 kun omfatter boligsøgende, der opfylder kravene til at bo i denne type  

 bofællesskab, dvs. mindst tre personer med særligt socialt behov samt  

 eventuelle nærtstående til disse, jf. ovenfor.
 Kommunaløkonomiske forpligtelser Ved direkte udlejning gælder  

 reglerne om kommunens betaling af leje og om kommunal garanti for  

 istandsættelse ved fraflytning på samme måde som ved kommunal anvisning efter  

 lovens § 59, stk. 1.
Udleje via kommune eller amt Som den anden mulighed for etablering  

 af særlige kollektive bofællesskaber kan der ske udlejning til  

 kommunalbestyrelsen eller amtsrådet, som herefter videreudlejer til  

 bofællesskabet/de enkelte bofællesskabsdeltagere.
Kommunen eller amtet vil  

 hermed fungere som fremlejer, hvorved de enkelte beboere i bofællesskabet får  

 status som fremlejetagere.
Hvis boligorganisationen udlejer en bolig til en lejer, der ikke har til  

 hensigt selv at anvende boligen til beboelse, f.eks. en kommune eller et amt,  

 der videreudlejer, betragtes dette pr. definition som et erhvervslejeforhold,  

 jf. lovens § 45, stk. 2, 2. pkt., og bekendtgørelse nr. 90 af 5. februar 1992  

 af lov om lejeregulering i erhvervslokaler m.v.
Boligorganisationen bør -  

 uanset dette - søge at sikre sig dækning for balancelejen i sin aftale med  

 kommunen eller amtsrådet.
 Økonomiske forpligtelser Det følger af lejeforholdet, at det er  

 kommunen henholdsvis amtet, der betaler husleje og istandsættelsesudgifter  

 ved fraflytning i den situation, hvor kommunen eller amtet står som lejer.
Den enkelte bofællesskabsdeltager betaler leje til kommunen eller amtet i  

 overensstemmelse med den indgåede lejeaftale mellem den pågældende og  

 kommunen/amtet.
Lejefastsættelsen i fremlejeforholdet (mellem kommune og  

 bofællesskabsdeltageren) følger reglerne i den almindelige lejelovgivning.
Kommunen/amtet kan risikere nedsættelse af lejen ved en boligretssag, og  

 der kan så eventuelt blive tale om en difference i forhold til den med  

 boligorganisationen aftalte leje.
I så fald må differencen dækkes af  

 kommunen/amtet, som altså kan risikere tab.
 Der bør ikke være mulighed for, at kommunen/amtet i sin egenskab af  

 fremlejer får gevinst ved denne form for udlejning.
Beboerdemokratiske rettigheder Det er fundet rimeligt, at  

 deltagere i et bofællesskab, som er etableret via kommunal eller amtslig  

 fremleje, ligestilles i beboerdemokratisk henseende med et bofællesskab, som  

 er etableret ved direkte leje hos boligorganisationen.
Retten til  

 medindflydelse er derfor overladt til bofællesskaberne.
Det betyder, at  

 deltagelse i afdelingsmøder og afstemninger ikke kan ske ved repræsentanter  

 for kommunen eller amtet , men skal ske ved bofællesskabets medlemmer.  

 Det enkelte bofællesskab kan dog ikke tildeles flere stemmer end øvrige  

 husstande (dvs. normalt to stemmer pr. husstand).
Forholdet mellem fremlejer (kommune eller amt) og fremlejetager er i  

 øvrigt reguleret af lejelovgivningen.
Fremlejer er i sin egenskab af  

 videreudlejer ansvarlig for, at lejelovgivningens regler overholdes.
5.5. Anvisning og udlejning til flygtninge Hvilke flygtninge? De flygtninge, der er tale om, er de samme som  

 de, hvortil der efter særlige regler i lov om individuel boligstøtte kan ydes  

 lån til betaling af beboerindskud mv., jf. § 65 i lov om individuel  

 boligstøtte.
 Der henvises til punkt 16.2. i Bygge- og Boligstyrelsens vejledning om  

 individuel boligstøtte, juni 1996.
 Kommunal anvisning Kommunalbestyrelsen kan sikre boliger til  

 flygtninge ved hjælp af den kommunale anvisningsret efter lovens § 59, stk.  

 1- 3.
 I forbindelse hermed gælder de sædvanlige regler om kommunens betaling af  

 leje, indtil udlejning sker, samt om kommunal garanti for istandsættelse af  

 boligen ved fraflytning, jf. ovenfor.
 Direkte udlejning Der kan også være tale om, at  

 boligorganisationen udlejerledige boliger direkte til flygtninge.
 Kommunal garanti for istandsættelse Såfremt der er tale om en  

 udlejning af en almen familiebolig eller ungdomsbolig gælder reglerne om  

 kommunal garanti for istandsættelse ved fraflytning tilsvarende, men kun  

 under forudsætning af, at kommunalbestyrelsen i hvert enkelt tilfælde på  

 forhånd har godkendt boligorganisationens udlejning til de pågældende  

 flygtninge, jf. lovens § 62, stk. 1.
 Reglen gælder tilsvarende, hvis udlejningen sker gennem en fællesanvisning  

 el. lign, jf. lovens § 52, stk. 2.
 Når den pågældende flygtning fraflytter, skal der ske en opgørelse efter  

 de sædvanlige fraflytningsregler.
Den kommunale garanti gælder, indtil lejekontrakten ophører, også selv om  

 vedkommendes status som flygtning i mellemtiden ophører.
Hvis flygtningen  

 fraflytter boligen, men andre personer i husstanden fortsætter lejemålet, er  

 disse personers status som flygtninge eller ikke flygtninge afgørende for, om  

 kommunens garanti kan videreføres.
Kommunalbestyrelsen skal orienteres om  

 fraflytningen, og hvis kommunens garanti skal videreføres, skal den, der  

 fortsætter lejemålet, godkendes efter § 62, stk. 1, hvis vedkommende har  

 status som flygtning.
 Hvis den, der fortsætter lejemålet, ikke har flygtningestatus, indtræder  

 den pågældende i den tidligere lejers forpligtelser over for  

 boligorganisationen, men den kommunale garanti bortfalder.
 Kommunal godkendelse Uanset om kommunalbestyrelsen har truffet  

 beslutning efter bekendtgørelsens § 61 om kommunal godkendelse af hver enkelt  

 udlejning, gælder der særlige bestemmelser for kommunal godkendelse af  

 udlejning af almene familie- og ungdomsboliger til flygtninge.
 Som nævnt er kommunalbestyrelsens godkendelse en forudsætning for, at  

 reglerne om kommunal garanti for istandsættelse ved fraflytning også gælder i  

 den situation, hvor en flygtning tildeles en bolig ved direkte udlejning fra  

 boligorganisationen - hvor der altså ikke er tale om en kommunal anvisning.
 Sker udlejningen fra boligorganisationen uden indhentning af  

 kommunalbestyrelsens godkendelse, er der ingen kommunal garanti for  

 istandsættelse ved fraflytning.
 Det er ikke tilstrækkeligt, at kommunalbestyrelsen i forbindelse med  

 udlejningen har imødekommet flygtningens ansøgning om individuel boligstøtte.  

 Der skal foreligge en særlig godkendelse af flygtningens overtagelse af  

 boligen.
 Det bemærkes, at reglerne om afslag er helt ens for kommunale  

 godkendelsesordninger i henhold til § 61 og § 62 i lov om almene boliger m.v.  

 Reglerne er nærmere omtalt nedenfor under afsnit 10.
Afviser kommunalbestyrelsen en udlejning til den boligsøgende, skal  

 boligorganisationen og den boligsøgende underrettes herom skriftligt.
Er  

 afslag ikke afsendt af kommunalbestyrelsen senest 5 hverdage efter  

 ansøgningens modtagelse i kommunen, er kommunalbestyrelsens mulighed for at  

 afvise den boligsøgende bortfaldet.
 Klageadgang/klagevejledning Reglerne om klageadgang og  

 klagevejledning er ligeledes ens for de to godkendelsesordninger.
 En afvisning af en flygtning under hensyn til, at husstandsindkomsten er  

 for lav i forhold til boligafgiften, eller under hensyn til den boligsøgendes  

 personlige forhold, kan påklages til det sociale ankenævn, jf. nærmere herom  

 nedenfor under afsnit 10.3.
 Refusion De udgifter, som kommunen får i forbindelse med udlejning  

 til flygtninge som følge af lejetab eller udgifter til istandsættelse ved  

 fraflytning, refunderes fuldt ud af staten.
 Opgørelse over de af kommunen afholdte udgifter sendes til Kongeriget  

 Danmarks Hypotekbank og Finansforvaltning, som på grundlag heraf udbetaler  

 refusionen kvartalsvis bagud.
Tilbagebetaling Flygtningen skal dog betale eventuelle skyldige  

 beløb vedrørende istandsættelsesforpligtelsen til kommunen i løbet af højst 5  

 år efter fraflytningen.
Afdragsordningen skal afpasses efter skyldnerens  

 økonomiske forhold.
 Det forudsættes, at kommunen indbetaler eventuelt inddrevne beløb fra  

 lejeren til statskassen.
5.6. Fortrinsrettigheder for boligsøgende uden bolig i  

 boligorganisationen Dette afsnit handler om boligorganisationens udlejning af almene  

 familieboliger, jf. lovens § 51, stk. 1.
 Baggrund For at sikre en generel hensigtsmæssig udnyttelse af  

 almene familieboliger, gælder visse fortrinsregler, når det skal afgøres,  

 hvem af flere ansøgere, der skal have tilbudt en ledig bolig.
Fortrinsrettighederne kan opdeles i to væsentligt forskellige  

 hovedgrupper.
Den ene omfatter de boligsøgende, som allerede har en bolig i  

 boligorganisationen, se nærmere herom i afsnit 5.7. om oprykningsret.
Den  

 anden, som omtales i dette afsnit, omfatter boligsøgende, der ikke har bolig  

 i boligorganisationen i forvejen.
 For boligsøgende på boligorganisationens venteliste er der 2 forhold, som  

 giver fortrin, nemlig hvis man har børn eller er ældre/ handicappet.
5.6.1. Fortrinsret for husstande med børn Store boliger Af bekendtgørelsens § 4 fremgår, at boligsøgende med  

 børn i husstanden har fortrinsret til større boliger, dvs. boliger med 3 og  

 flere beboelsesrum.
 Boligorganisationens bestyrelse kan dog beslutte, at også par uden børn  

 skal kunne få 3-rumsboliger i lige konkurrence med børnehusstande, jf.  

 nedenfor om bekendtgørelsens § 4, stk. 2.
Derimod er det uden betydning for børnehusstandes fortrinsret, om  

 husstanden omfatter een eller flere voksne.
Enlige med børn er således  

 sidestillet med ægtepar med børn eller andre par med børn.
I praksis skal boligorganisationen ved udlejningen springe de boligsøgende  

 på ventelisten over, som ikke opfylder kravet om børn i husstanden, når en  

 ledig bolig har 3 eller flere rum.
Opfylder kun en boligsøgende børnekravet,  

 skal boligen udlejes til denne.
Er der ingen boligsøgende med børn på  

 ventelisten, skal boligen tilbydes den, der står øverst på ventelisten,  

 uanset antallet af voksne i husstanden og uanset boligens størrelse.
Dog skal  

 boligen tilbydes til par, hvis der er truffet beslutning efter § 4, stk. 2, i  

 bekendtgørelsen, jf. nedenfor.
Det skal i denne forbindelse bemærkes, at eventuelle beslutninger efter  

 tidligere regelsæt om, at 2-rumsboliger fortrinsvis skal udlejes til  

 husstande med 2 personer, ikke er gyldige længere.
Det samme gælder  

 beslutninger om at 1-rumsboliger kun må lejes ud til enlige.
Det er pladsen  

 på ventelisten, der er afgørende, jf. bekendtgørelsens § 2, stk. 1, og § 16,  

 hvoraf fremgår, at der ikke kan gives boligsøgende videregående  

 fortrinsrettigheder end anført i §§ 2-9 og § 13.
Beboelsesrum Ved beboelsesrum forstås (i bekendtgørelsen og i  

 denne vejledning) ethvert selvstændigt værelse eller kammer, uanset  

 størrelse.
Køkken, badeværelse, entre og bryggers tæller ikke med som  

 beboelsesrum.
Små boliger  Hvis der er tale om boliger, der er små i forhold til  

 antallet af beboelsesrum, kan boligerne i visse tilfælde udlejes, som om de  

 havde færre rum end de faktisk har.
Det gælder efter bekendtgørelsens § 5 for  

 boliger med 4 beboelsesrum, der ikke er større end 90 (m2). Yderligere gælder  

 det for lejligheder med 3 rum, der ikke er større end 70 (m2). Eksempelvis  

 vil en 3-rumsbolig på 70 (m2) kunne lejes ud til en enlig boligsøgende, selv  

 om der længere nede på ventelisten står husstande med børn.
Boligorganisationen har ikke pligt til at udleje små boliger efter denne  

 bestemmelse.
Det kan besluttes, at den kun skal gælde i nogle af  

 boligorganisationens afdelinger, men de enkelte boligsøgende må ikke  

 behandles forskelligt.
Boligorganisationens beslutning om at anvende bestemmelsen bør afhænge af  

 den aktuelle fordeling af boliger i de enkelte afdelinger, sammenholdt med  

 det lokale behov for boliger.
En ændret beslutning kan kun gælde for  

 fremtiden.
Bruttoetageareal Ved opgørelsen af bruttoetagearealet i relation  

 til udlejningsreglerne skal man anvende den opgørelsesmåde, som gælder for  

 arealberegning i lov om individuel boligstøtte.
Herom henvises til Bygge- og  

 Boligstyrelsens bekendtgørelse nr. 617 af 8. juli 1992 om beregning af  

 boligens bruttoetageareal i henhold til boligstøtteloven.
Opmærksomheden  

 henledes på, at det som regel ikke er det samme areal, som anvendes i  

 forbindelse med støtte til opførelse af alment byggeri.
Den væsentligste  

 forskel på de 2 opgørelsesmåder er, at der i opgørelsen efter den  

 individuelle boligstøttelov tillægges den enkelte bolig en andel af  

 fællesarealet.
 Hvad forstås ved børn Da fortrinsretten afhænger af, om den  

 boligsøgende mindst har et barn, er det væsentligt at fastslå, hvornår børn  

 medregnes.
Som børn anses som udgangspunkt sådanne husstandsmedlemmer, der efter  

 reglerne i lov om individuel boligstøtte kan medregnes som børn.
For at et  

 barn efter lov om individuel boligstøtte kan tages i betragtning, skal barnet  

 være under 23 år.
Børn i boligstøttelovens forstand er biologiske børn, adoptivbørn,  

 børnebørn eller plejebørn, som bor sammne med deres forældre, bedsteforældre  

 eller plejeforældre, og som iøvrigt opfylder lovens aldersbetingelse.
Børn i  

 familiepleje med en tidsbegrænset plejetilladelse er ligeledes omfattet.
Det er endvidere en betingelse, at barnet bor i den pågældende bolig.  

 Barnet kan dog medregnes selv om det midlertidigt er fraværende, f.eks. hos  

 en plejefamilie eller på en kostskole Fælles forældremyndighed Med virkning pr. 1. januar 1996 blev  

 myndighedslovens kap. 2 afløst af lov om forældremyndighed og samvær.  

 Herefter skal aftalen om fælles forældremyndighed blot anmeldes til  

 statsamtet henholdsvis til overpræsidiet.
Der sker således ikke nogen  

 prøvelse af aftalen.
 Det er derfor fundet hensigtsmæssigt, at der er overensstemmelse mellem  

 udlejningsreglerne og reglerne i lov om forældremyndighed og samvær.
Dette indebærer, at forældre, som har aftalt fælles forældremyndighed og  

 anmeldt aftalentil statsamtet henholdsvis overpræsidiet, herefter kan  

 medregne barnet/børnene ved tildeling af en almen familiebolig, uanset  

 opholdets varighed.
Der stilles således ikke længere krav om, at  

 barnet/børnene opholder sig halvdelen af tiden hos den boligsøgende.
 Samværsret Herudover gælder, at forældre med samværsret  

 ligestilles med forældre som har aftalt fælles forældremyndighed således, at  

 barnet/børnene kan medregnes ved tildeling af almene familieboliger.
 Baggrunden herfor er bl.a. varetagelsen af barnets tarv, samt at  

 samfundsudviklingen igennem de senere år har medført, at der er flere  

 familier med »dele-børn«.
 Dette indebærer således, at et »dele-barn«, uanset om det  

 formelle grundlag er en anmeldt aftalt fælles forældremyndighed eller en  

 samværsret, og uanset hvor lang tid barnet/børnene opholder sig hos hver af  

 forældrene, for begge forældre giver adgang til en bolig med tre eller flere  

 rum.
 Det bemærkes, at de omtalte retningslinier alene har reel betydning, hvis  

 lejeren ikke i forvejen har et »fastboende« barn, idet et  

 »fastboende« barn giver adgang til en stor lejlighed, jf. ovenfor.
 Ufødte børn Yderligere kan medregnes ufødte børn, forudsat den  

 gravide boligsøgende er ude over 12. svangerskabsuge.
 Handicappede børn over 23 år Endelig kan medregnes hjemmeboende  

 handicappede børn over 23 år, forudsat de modtager pension fra det  

 offentlige.
 Det skal bemærkes, at det er husstandens sammensætning på  

 overtagelsesdatoen, der er afgørende for, om børn kan medregnes.
 Boligorganisationen kan forlange nødvendig dokumentation, f.eks. for  

 aftalt fælles forældremyndighed og graviditet.
Par uden børn Boligorganisationens bestyrelse kan efter  

 bekendtgørelsens § 4, stk. 2, træffe beslutning om, at boliger med 3  

 beboelsesrum kan udlejes til ægtepar, par der lever i registreret partnerskab  

 eller hermed sidestillede par.
Det er dog en forudsætning, at det lokale  

 behov for boliger til børnehusstande ikke taler herimod.
 Der er ikke noget til hinder for en beslutning om, at reglen kun skal  

 anvendes i bestemte afdelinger.
 Boligorganisationens beslutning bør meddeles kommunalbestyrelsen, ligesom  

 de boligsøgende bør orienteres om beslutningen, så de kender mulighederne.
 Kommunalbestyrelsen kan modsætte sig boligorganisationens beslutning som  

 et led i tilsynet med udlejningen, jf. bekendtgørelsens § 22.
I praksis vil der kunne opstå tvivl om, hvem der falder ind under  

 betegnelsen 53hermed sidestillede par'. Det er kun par, som lever i  

 ægteskabslignende samlivsforhold af mere varig karakter, der vil kunne falde  

 ind under bestemmelsen.
Men det er op til boligorganisationen at foretage en  

 nærmere vurdering af forholdene.
 I øvrigt bør boligorganisationen ved indgåelsen af lejekontrakter på  

 grundlag af denne bestemmelse forlange, at begge personer i parforholdet  

 underskriver lejekontrakten som lejere.
Derimod er det styrelsens opfattelse, at boligorganisationen ikke ved  

 udlejningen til par uden børn kan stille et standardkrav om, at begge parter  

 skal forblive boende i lejligheden i 2 år, hvis den ene part senere skal have  

 mulighed for at overtage boligen alene - eller med andre ord: Flytter den ene  

 part inden 2 år, skal den anden også flytte.
Et sådant vilkår vil antagelig  

 blive tilsidesat af domstolene.
Det er også her forholdene på  

 overtagelsesdatoen, der er afgørende for, om der er tale om et parforhold,  

 som falder ind under bestemmelsen.
 Har en boligorganisation truffet beslutning om, at reglen skal gælde, kan  

 beslutningen senere ændres, hvis det viser sig, at boligsøgende med børn ikke  

 kan tilgodeses i rimeligt omfang. Ændringen vil kun kunne få betydning for  

 fremtidige udlejninger.
5.6.2. Fortrinsret for ældre og personer med handicap § 6  i bekendtgørelsen indebærer, at der fortsat skal  

 tages sociale hensyn - trods ventelisteprincippet.
 Særlige boliger I det almene byggeri er der 3 kategorier af  

 lejligheder, som ældre og personer med handicap i særlig grad kan rette deres  

 interesse imod:
 1. Boliger, som i forbindelse med behandlingen af  

 støtteansøgningen af kommunalbestyrelsen tidligere har været forbeholdt for  

 (klausuleret for) ældre og personer med handicap.
2. Boliger, som med offentlig støtte efter  

 bistandsloven er indrettet særligt til ældre og personer med handicap.
Der  

 kan f.eks. være tale om fjernelse af dørtrin og ombygning af badeværelser.  

 Sådanne boliger bør efter styrelsens opfattelse ikke retableres ved ledighed,  

 men genudlejes som de er.
3. Boliger, som generelt må betegnes som egnede for  

 ældre og personer med handicap, f.eks. fordi de ligger i stuetagen uden  

 niveauforskel i adgangsarealet.
Til denne kategori hører bl.a. alle de  

 boliger, som i forbindelse med ansøgning om og tildeling af offentlig støtte  

 af kommunalbestyrelsen er erklæret egnet til ældre og handicappede med hensyn  

 til planudformning, placering i bebyggelsen, indretning og udstyr.
 Tilhører en boligsøgende de nævnte befolkningsgrupper og står på  

 ventelisten, har vedkommende fortrinsret til de boliger, der er nævnt under  

 1) og 2) ovenfor, jf. bekendtgørelsens § 6. Derimod har den pågældende ikke  

 fortrinsret til kategori 3) ovenfor (som forudsætter oprykningsret, se herom  

 i afsnit 5.7.).
 Det bemærkes, at det - i modsætning til tidligere - er en betingelse, at  

 kommunalbestyrelsen har truffet en udtrykkelig beslutning om en sådan  

 fortrinsret til de nævnte boliger.
 Ordningen administreres iøvrigt på følgende måde: Har boligorganisationen  

 en ledig bolig, der falder ind under de 2 nævnte kategorier, skal man derfor  

 gå ned i ventelisteordenen, indtil man finder en boligsøgende ældre eller en  

 boligsøgende med handicap.
Det bemærkes, at kravene om husstandens størrelse og sammensætning, jf.  

 bekendtgørelsens § 4, ikke gælder ved disse udlejninger.
De ældre og personer  

 med handicap, som har stået i længst tid på venteliste, vil derfor have krav  

 på en ledig bolig af den nævnte kategori uanset husstandens størrelse og  

 sammensætning.
 Er der ingen ældre eller personer med handicap på venteliste til den  

 pågældende bolig, skal den lejes ud på sædvanlig måde efter ventelisten.
Afgrænsning af personkredsen Der er ingen faste definitioner, som  

 angiver, hvornår en person er ældre eller har et handicap.
Det må bero på en  

 konkret vurdering i hvert enkelt tilfælde.
Lægeerklæringer kan indgå i  

 boligorganisationens vurdering.
Der bør ikke anlægges en fast aldersgrænse for ældre boligsøgende.
Som en  

 rettesnor kan man dog gå ud fra, at de fleste boligsøgende i  

 folkepensionsalderen har det behov for en særlig bolig, som bestemmelsen  

 sigter imod.
Men det skal samtidig nævnes, at der f.eks. kan være  

 boligsøgende i 50-årsalderen, som kan falde ind under bestemmelsen, f.eks.  

 fordi de har svært ved at klare trapper.
 Det skal understreges, at fortrinsretten også gælder, hvis det er et  

 medlem af den boligsøgendes husstand, f.eks. et barn, der er handicappet.
Kommunalbestyrelsen kan alternativt beslutte, at de omtalte boliger skal  

 udlejes af boligorganisationen efter tilsvarende retningslinier, som gælder  

 for udlejning af almene ældreboliger, dvs på baggrund af en egentlig  

 visitation.
Om udlejning af ældreboliger henvises iøvrigt til afsnit 7.
 Såfremt kommunalbestyrelsen ikke træffer en beslutning om udlejning af de  

 pågældende boliger som nævnt ovenfor, dvs enten efter en særlig venteliste  

 eller efter samme retningslinier som gælder for ældreboliger, skal de  

 pågældende boliger stilles til rådighed for de boligsøgende, som har stået  

 længst tid på den almindelige venteliste.
5.7. Oprykningsret for boligsøgende med bolig i boligorganisationen Reglerne om oprykningsret står i bekendtgørelsens §§ 7-9, som har  

 overskriften særlige fortrinsrettigheder.
Det særlige står i modsætning til  

 de almindelige fortrinsrettigheder, således som disse fremgår af  

 bekendtgørelsens §§ 4 og 6.
 I praksis indebærer oprykningsreglerne, at boligorganisationen først skal  

 tilbyde ledige boliger til personer på oprykningsventelisten, før de  

 boligsøgende på den almindelige venteliste kommer i betragtning.
Formålet med oprykningsretten er at sikre den mest hensigtsmæssige  

 udnyttelse af boligorganisationens boliger.
Eksempelvis giver bestemmelserne  

 mulighed for, at ældre beboere, som bor i store boliger i en af de øverste  

 etager i etagebyggeri, kan flytte ned i mindre boliger tættere ved jorden.  

 Herved kan de pågældendes aktuelle boligbehov imødekommes, samtidig med at  

 der frigives store boliger til husstande med børn.
 Hovedprincippet er anført i bekendtgørelsens § 7. Her er det fastslået, at  

 den lejer, der samtidig afgiver en bolig i en af boligorganisationens  

 afdelinger, har fortrinsret til at overtage en anden ledig bolig i samme  

 boligorganisation.
Fortrinsretten gælder ikke ved afgivelse af en bolig i en anden  

 boligorganisation eller i en privat udlejningsejendom.
Den gælder heller  

 ikke, hvis kun nogle af husstandens medlemmer fraflytter boligen, se dog  

 nedenfor under 5.7.1.
Afgivelsen af en bolig skal ske samtidig med overtagelsen af den nye  

 bolig.
Er man fraflyttet boligorganisationen efter normal  

 opsigelsesprocedure, har man ingen oprykningsret.
Det samme gælder i  

 opsigelsesperioden for en lejer, der bindende har opsagt sit lejemål.
Er  

 lejemålet opsagt eller ophævet af boligorganisationen, har lejeren heller  

 ingen oprykningsret, med mindre opsigelsen/ ophævelsen underkendes af  

 domstolene.
 En ret Der er tale om en egentlig ret, som ikke kan begrænses ved  

 f.eks. at kræve af lejeren, at han/hun stiller en særlig garanti for betaling  

 af en mulig fraflytningsregning.
Karenstid Boligorganisationen kan træffe beslutning om, at lejeren  

 i forvejen skal have boet et vist tidsrum i boligen.
Adgangen til at  

 fastsætte en karensperiode fremgår af bekendtgørelsens § 8, nr. 3.  

 Karensperioden kan højst sættes til 2 år og kan begrænses til at gælde for en  

 enkelt afdeling.
 Herved kan man hindre, at nogle mindre attraktive afdelinger kommer til at  

 fungere som et middel til hurtigt at skaffe mere attraktive boliger i  

 boligorganisationen.
En beslutning om at indføre karenstid ved oprykning kan kun ske for  

 fremtiden.
Det indebærer, at boligsøgende, der allerede er optaget på  

 oprykningsventelisten på tidspunktet for boligorganisationens beslutning om  

 at indføre karenstid, bevarer oprykningsretten uden karenstid.
 Der kan ikke gøres forskel på enkeltpersoner fra samme afdeling, hvorimod  

 der ikke er noget til hinder for at fastsætte forskellige karenstider for  

 oprykning fra forskellige afdelinger.
Ungdomsboliger og ældreboliger  Af bekendtgørelsens § 8, nr. 1,  

 følger, at boligorganisationen kan beslutte, at oprykningsretten ikke skal  

 gælde for lejere i almene ungdomsboliger eller ældreboliger.
Derfor kan  

 beslutningen også gå ud på, at oprykning fra disse boligtyper først kan ske  

 efter en vis botid, f.eks. 2 år.
Boligorganisationens beslutninger herom kan ændres med virkning for  

 fremtiden.
Det indebærer, at beboere i ungdoms- eller ældreboliger, der  

 allerede er optaget på oprykningsventelisten bevarer oprykningsretten, selv  

 om der træffes beslutning efter § 8, nr. 1.
 Der kan ikke gøres forskel på enkeltpersoner, ligesom der må gælde samme  

 regel i alle boligorganisationens afdelinger - såvel de afdelinger, de unge  

 eller ældre flytter fra, som de afdelinger de ledige boliger befinder sig i.  

 Man kan således ikke beslutte, at der ikke skal være oprykningsret fra en  

 bestemt afdelings ungdoms- eller ældreboliger, men kun fra andre afdelinger.  

 Derimod kan boligorganisationen, jf. ovenfor, indføre karenstid i enkelte  

 eller alle afdelinger.
Omgåelse Med henblik på at hindre omgåelse af reglerne bør  

 boligorganisationen være opmærksom på, at lejeren faktisk flytter ind i  

 boligen.
Der tænkes på omgåelse i form af udnyttelse af oprykningsretten fra  

 f.eks. en lille bolig, som lejeren aldrig har boet i, men formelt har stået  

 som lejer af i en periode.
 Begrænsninger i oprykningsretten Regler om husstandens størrelse  

 og sammensætning, jf. § 4 og § 5, gælder tilsvarende ved oprykning.
 Det er en forudsætning for at benytte fortrinsretten til boliger med 3  

 eller flere beboelsesrum, at husstanden omfatter mindst et barn.
 Har boligorganisationen truffet beslutning efter § 4, stk. 2, om, at  

 boliger med 3 rum kan udlejes til ægtepar, eller hermed sidestillede par, har  

 par og husstande med børn lige adgang til 3-rums boliger på  

 oprykningsventelisten.
 Oprykning til 4-rums boliger med et bruttoetageareal, der ikke overstiger  

 90 (m2) kan ske efter reglerne for 3-rums boliger, jf. bekendtgørelsens § 5.
Enlige kan ikke rykke op i boliger med mere end 2 beboelsesrum.
Efter  

 bekendtgørelsens § 5, kan 3-rums boliger med et bruttoetageareal, der ikke  

 overstiger 70 (m2), dog udlejes efter reglerne for 2-rums.
På trods af ovenstående vil man som hidtil altid ved hjælp af  

 oprykningsventelisten kunne få en bolig, der er mindre i rumantal eller  

 kvadratmeter end den nuværende.
Enlige beboere i 4-værelses boliger vil  

 eksempelvis altid kunne rykke op i en 3-værelses bolig.
 Afvisningsreglen i bekendtgørelsens § 12 gælder også ved oprykning, jf.  

 afsnit 8.
 Rækkefølgen ved almene familieboliger Af bekendtgørelsens § 9  

 fremgår, i hvilken rækkefølge de boligsøgende på oprykningsventelisten skal  

 tilbydes ledige boliger.
 Førsteret har den boligsøgende, som afgiver en anden bolig i samme  

 afdeling, som står øverst på listen, og som opfylder størrelseskravene.
Derefter følger de øvrige på listen, inklusive personer, der er skrevet på  

 efter den særlige bestemmelse i bekendtgørelsens §8, nr. 2, om personer, der  

 er ramt af skilsmisse, separation eller brudt parforhold.
Se nærmere om  

 sidstnævnte nedenfor i afsnit 5.7.1.
 Den tredje gruppe af boligsøgende derefter bliver dem, der står på den  

 almindelige venteliste.
 Det skal understreges, at 2 afdelinger med et vist fællesskab ikke kan  

 betragtes som en afdeling i relation til oprykningsreglerne.
 Er der etableret en fælles oprykningsventeliste mellem flere  

 boligorganisationer, ændres rækkefølgen, idet tredje gruppe bliver lejere,  

 der afgiver en bolig i en anden boligorganisation, som er med i samarbejdet,  

 jf. afsnit 5.1.2. Først derefter følger boligsøgende på den almindelige  

 venteliste.
Ældreegnede boliger I visse tilfælde har ældre og personer med  

 handicap fortrinsret frem for andre på oprykningsventelisten.
Det er i de  

 tilfælde, hvor den ledige bolig tilhører en af de tre kategorier af boliger,  

 som er beskrevet ovenfor i afsnit 5.6.2. For så vidt angår definitionen af,  

 hvad man forstår ved ældre og handicappede i bekendtgørelsens forstand,  

 henvises også til bemærkningerne i afsnit 5.6.2.
Der er dog en væsentlig begrænsning på denne fortrinsret.
Retten gælder  

 kun, hvis den ledige bolig er mere velegnet for den boligsøgende end dennes  

 nuværende bolig.
I bekendtgørelsens § 9, stk. 5, er udtrykkeligt nævnt, at  

 det er i adgangsmæssig eller indretningsmæssig henseende, den skal være mere  

 velegnet.
Modsætningsvis gælder derfor, at begrundelser som lavere leje,  

 bedre udsigt eller tættere på familie og venner ikke giver et særligt  

 fortrin.
Derimod vil f.eks. et ønske om at flytte fra en bolig på 4. sal  

 (uden elevator) til en bolig på 1. sal falde ind under kravet om mere  

 velegnede adgangsforhold, og en kørestolsbrugers ønske om at flytte til en  

 bolig, hvor toilet- og badeforhold tager hensyn til kørestolsbrugerens behov,  

 vil falde ind under mere velegnet indretning, forudsat boligen tilhører en af  

 de omtalte kategorier.
Som det ses, skal der foretages en konkret vurdering  

 af velegnetheden i hvert enkelt tilfælde.
 Rækkefølgen ved ældreegnede boliger Er der tale om en bolig, som  

 er velegnet til ældre og personer med handicap (kategori 3 i afsnit 5.6.2.  

 ovenfor), skal den tilbydes de boligsøgende på oprykningsventelisten i  

 følgende rækkefølge:
 a. Ældre eller handicappet boligsøgende, der afgiver en bolig i samme  

 afdeling, forudsat den ny bolig er mere velegnet.
 b. Ældre eller handicappet boligsøgende, der afgiver en bolig i en anden  

 afdeling, forudsat den ny bolig er mere velegnet.
c.
Andre boligsøgende, der afgiver en bolig i samme afdeling.
d.
Andre boligsøgende, der afgiver en bolig i en anden afdeling, eller er  

 skrevet på efter den særlige bestemmelse i bekendtgørelsens § 8, nr. 2.
 Først herefter følger boligsøgende, der står på den almindelige  

 venteliste.
 Inden for hver gruppe under a-d skal boligen først tilbydes den  

 boligsøgende, der i længst tid har stået på oprykningsventelisten, jf.  

 bekendtgørelsens § 9, stk. 1.
 Reglerne i § 4 og § 5 finder også anvendelse ved oprykning til denne type  

 boliger, således at boliger med 3 rum og derover som udgangspunkt er  

 forbeholdt husstande med mindst et barn, dog således, at 3-rums boliger efter  

 boligorganisationens beslutning kan lejes ud til ægtepar eller dermed  

 sidestillede par, jf. ovenfor.
Rækkefølgen ved klausulerede og ombyggede boliger Er der tale om  

 en bolig, som ved tilsagnet tidligere har været klausuleret, eller om en  

 bolig, der er ombygget med støtte efter bistandslovens regler (kategori 1 og  

 2 i afsnit 5.6.2.), skal den tilbydes de boligsøgende i samme rækkefølge, som  

 er anført lige ovenfor, men med en væsentlig ændring.
Mellem b og c indføjes:
 bb. Ældre eller handicappede boligsøgende, der står på den almindelige  

 venteliste, jf. bekendtgørelsens § 6 og afsnit 5.6.2. ovenfor.
 Det skal bemærkes, at reglen i bekendtgørelsens § 4 ikke gælder for disse  

 boliger, jf. bestemmelsen i § 6, stk. 2. Man kan således godt få en bolig med  

 3 rum eller derover uden at have børn i husstanden.
 På grund af disse boligers særlige status, må de ikke lejes ud til  

 almindelige boligsøgende, så længe der er blot en interesseret ældre eller  

 handicappet person på den almindelige venteliste.
 Særligt om andelsboligorganisationer Oprykningsreglerne gælder  

 også i andelsboligorganisationer, men ligesom ved den almindelige udlejning  

 er det her medlemsnummeret, der er afgørende for, hvem der skal have tilbudt  

 en ledig bolig inden for de enkelte grupper af særligt fortrinsberettigede på  

 oprykningsventelisten.
Som nævnt i afsnit 5.1bør den enkelte andelsboligorganisation fastsætte en  

 generel frist for, hvor sent et medlem skal kunne optages på  

 oprykningsventelisten for at nå at komme i betragtning i forbindelse med  

 konkrete udlejninger.
Der er ikke noget til hinder for at have en længere  

 frist ved optagelse på oprykningsventelisten end ved optagelse på den  

 almindelige venteliste.
Herved kan man i højere grad tilgodese reelle  

 boligbehov frem for tilfældige flytteønsker.
Oprykningsretten gælder for alle Reglerne om oprykning gælder for  

 alle lejere i boligorganisationen, uanset om man har fået boligen via  

 venteliste, kommunal anvisning, efter særlige sociale kriterier, ved bytning  

 e.lign.
Man skal dog være medlem af den almene andelsboligorganisation,  

 hvilket kan kræves i forbindelse med lejekontraktens indgåelse.
 5.7.1. Fortrin efter skilsmisse mv.
 En særlig fortrinsret er medtaget i bekendtgørelsens § 8, nr. 2. Den giver  

 under visse nærmere omstændigheder adgang til en plads på  

 oprykningsventelisten, selv om man ikke afgiver en anden bolig.
Reglen er indført for at hjælpe nogle af de personer, der bliver skilt,  

 separeret eller får brudt deres parforhold, og som derfor står i en særlig  

 svær boligsituation.
Reglen omfatter kun par med børn.
Der er tale om en mulighed, idet det er op til boligorganisationen at  

 træffe beslutning om, hvorvidt reglen skal gælde.
En beslutning om at anvende  

 reglen skal være generel, idet der ikke må gøres forskel på boligsøgende.
Der  

 er dog intet til hinder for, at der ifølge beslutningen også stilles krav om,  

 at par skal have boet sammen i boligen i en periode, f.eks. 2 år, før den ene  

 part kan få fortrinsret efter bekendtgørelsens § 8, nr. 2.
Skifter man senere mening, kan beslutningen ændres for fremtiden, således  

 at de pågældende grupper af boligsøgende ikke længere kan optages på  

 oprykningsventelisten.
En ændret beslutning gælder ikke for boligsøgende, der  

 allerede er optaget på oprykningsventelisten.
Beslutningen bør meddeles  

 kommunalbestyrelsen.
Kommunalbestyrelsen kan som et led i sit tilsyn pålægge  

 boligorganisationen ikke at anvende reglen.
Pålægget skal være generelt, idet  

 der ikke kan gøres forskel på de boligsøgende.
 Anvendes reglen, må man ikke fravige de betingelser, som reglen  

 indeholder.
Det indebærer f.eks. at den fraflyttede skilsmisseramte boligsøgende, som  

 ikke inden for et år fra fraflytningen når at få tilbudt en bolig i kraft af  

 placeringen på oprykningsventelisten (medlemsnummeret), skal slettes af  

 listen.
Tilsvarende kan man ikke få fortrinsret eller beholde en fortrinsret,  

 hvis barnet flytter fra den anden af forældrene.
Som udgangspunkt kan reglen  

 kun bringes i anvendelse, hvis der er tale om den fraflyttendes eget barn,  

 det vil sige et barn, som den pågældende har eller har haft forældremyndighed  

 over eller samkvemsret med - eller har erkendt faderskabet til.
Der kan dog  

 også være tale om et stedbarn, forudsat den fraflyttende har boet sammen med  

 stedbarnet i længere tid, f.eks. i 2 år.
 Yderligere skal det understreges, at den pågældende fraflytter er omfattet  

 af de almindelige krav i bekendtgørelsens § 4 og § 5 til husstandens  

 størrelse og sammensætning, jf. afsnit 5.6.1., hvor det bl.a. er omtalt,  

 hvornår den boligsøgende kan medregne et barn til sin husstand ved tildeling  

 af boliger.
5.8. Udlejningsvanskeligheder Hvis almene familieboliger ikke kan lejes ud til boligsøgende på  

 boligorganisationens almindelige venteliste, kan boligorganisationen udleje  

 de pågældende boliger til andre boligsøgende.
Dette kan ske efter opslag,  

 annoncering i dagspressen e.lign.
Udlejningen sker i disse situtationer på almindelige vilkår, dvs. at der  

 indgås lejekontrakter, der ikke er tidsbegrænsede.
Der er ikke krav om en  

 bestemt husstandsstørrelse eller sammensætning hos de boligsøgende, som får  

 tildelt boligen.
 Opmærksomheden henledes dog på, at boligen, når denne påny bliver ledig,  

 skal tilbydes boligsøgende på boligorganisationens almindelige venteliste.
 Kan en bolig ikke udlejes til beboelse, er der mulighed for med  

 kommunalbestyrelsens godkendelse at udleje denne til andre formål, jf. afsnit  

 10.4.
6. Almene ungdomsboliger Almene ungdomsboliger kan alene opføres og udlejes af almene  

 boligorganisationer.
Udlejningen sker på baggrund af en behovsvurdering, jf.  

 nærmere herom nedenfor.
6.1. Personkredsen Ledige almene ungdomsboliger skal af den almene boligorganisation anvises  

 til unge uddannelsessøgende og andre unge med et særligt behov for sådanne  

 boliger (den berettigede personkreds), jf. lovens § 52, stk. 1, og  

 bekendgørelsens § 10, stk. 1.
Som unge uddannelsessøgende anses unge, som er under en uddannelse, der  

 efter regler for Statens uddannelsesstøtte berettiger til uddannelsesstøtte.  

 Desuden anses unge, som følger erhvervsuddannelser, for uddannelsessøgende.
I  

 tvivlstilfælde om, hvorvidt en ansøger henhører under den ovennævnte  

 berettigede personkreds, henvises til henholdsvis Undervisningsministeriet og  

 Arbejdsministeriet.
 Med hensyn til andre unge med særligt behov må det bero på en konkret  

 vurdering af den unges økonomiske og sociale forhold, om vedkommende henhører  

 under denberettigede personkreds.
 Der er ikke fastsat en aldersgrænse for retten til at bebo en almen  

 ungdomsbolig.
Udlejning af almene ungdomsboliger skal ske direkte til den enkelte  

 boligsøgende, idet der ikke er hjemmel til at udleje flere ungdomsboliger ved  

 en samlet lejekontrakt.
Det skal i den forbindelse bemærkes, at det med  

 henblik på at sikre den bedst mulige udnyttelse af ungdomsboligerne bør  

 tilstræbes, at udlejning af flerrumsboliger sker til 2 personer, hvoraf begge  

 eller den ene tilhører den berettigede personkreds.
Boligorganisationen foretager en vurdering af, hvem af flere berettigede  

 boligsøgende, der skal have en ledig bolig, under hensyntagen til de  

 boligsøgendes uddannelsesmæssige, økonomiske og sociale forhold.
Generelt bør  

 der ved denne vurdering tages hensyn til ansøgerens afstand til  

 uddannelsested/arbejdsplads, økonomiske forhold, nuværende boligforhold,  

 nærhed til familie og sociale forhold, uden at de anførte momenter kan anses  

 for udtømmende.
Det bemærkes, at kommunalbestyrelsen kan fastsætte nærmere  

 regler herom, jf. bekendtgørelsens § 10, stk. 2.
 6.2. Kommunal anvisningsret m.v.
Efter tilsvarende regler, som gælder for almene familieboliger, kan  

 kommunalbestyrelsen bestemme, at indtil hver fjerde ledige almene  

 ungdomsbolig skal stilles til rådighed til løsning af unges boligsociale  

 problemer i kommunen.
Boligorganisationen og kommunalbestyrelsen kan  

 ligeledes på tilsvarende måde som ved almene familieboliger indgå aftale om  

 at stille ledige almene ungdomsboliger til rådighed for kommunen til løsning  

 af unges boligsociale problemer i kommunen.
Med hensyn til de nærmere regler  

 herom henvises derfor til afsnit 5.2.
 Hvis kommunen ønsker at påvirke beboersammensætningen i en bebyggelse, vil  

 den kunne kombinere en kommunal anvisningsret til almene ungdomsboliger med  

 en godkendelsesordning, jf. afsnit 5.2.3.
 Kommunalbestyrelsen kan endvidere træffe beslutning om, at udlejning af  

 ungdomsboliger skal godkendes i hvert enkelt tilfælde, jf. afsnit 10.1.1. og  

 10.2.
6.3. Fælles anvisning Kommunalbestyrelsen kan efter aftale med boligorganisationens bestyrelse  

 bestemme, at der kan ske fælles anvisning til almene ungdomsboliger i  

 kommunen.
Anvisningsvirksomheden kan være fælles for flere kommuner og kan  

 samordnes med anden virksomhed, der tager sigte på formidling af boliger for  

 unge, jf. lovens § 52, stk. 2.
 Det bemærkes, at den pågældende fællesadministration ikke kan udleje  

 almene ungdomsboliger til andre end den berettigede personkreds.
 Selve lejekontrakten indgås altid mellem boligorganisationen og den  

 pågældende lejer.
 Kommunalbestyrelsen fører tilsyn med, at anvisningen sker efter de  

 gældende regler, herunder også hvis denne som nævnt forestås af en ikke almen  

 administrator, jf. nedenfor under afsnit 10.
6.4. Udlejningsvanskeligheder Midlertidige udlejningsvanskeligheder Kan en almen ungdomsbolig  

 ikke udlejes til den berettigede personkreds, kan bestyrelsen for den almene  

 boligorganisation beslutte, at boligen skal udlejes til andre boligsøgende.  

 Det forudsættes, at boligerne udlejes på en sådan måde, at de i videst mulige  

 omfang er til rådighed for den oprindelige målgruppe.
Udlejningen skal derfor  

 så vidt muligt ske på tidsbegrænsede kontrakter.
Ved ledighed skal boligerne  

 på ny søges udlejet til den berettigede personkreds.
 Der henvises til lovens § 52, stk. 3, og bekendtgørelsens § 10, stk. 3.
 Længerevarende udlejningsvanskeligheder Det er en betingelse for  

 at udlejning kan ske som nedenfor anført, at der ikke generelt er  

 efterspørgsel efter de pågældende boliger fra den berettigede personkreds.
Almene ungdomsboliger kan med kommunalbestyrelsens godkendelse lejes ud  

 som almene familie- eller ældreboliger.
Udlejningen sker på de for de  

 pågældende boligtyper autoriserede lejekontrakter uden tidsbegrænsning.
Udlejningen vil i så fald ske efter de regler, der gælder for disse  

 boligtyper.
Lejes boligerne ud som almene familieboliger, vil det betyde, at  

 boligerne som udgangspunkt skal lejes ud efter venteliste.
Reglerne om  

 kommunal anvisning, fortrinsrettigheder o.s.v. vil gælde tilsvarende for  

 almene ungdomsboliger, der lejes ud som familieboliger, jf. afsnit 5.
 Lejes ungdomsboligerne ud som almene ældreboliger betyder det, at reglerne  

 i afsnit 7 finder anvendelse, således at boligerne skal lejes ud til ældre og  

 personer med handicap, som har et særligt behov derfor.
 Kommunalbestyrelsen kan beslutte, at de pågældende boliger ved ledighed  

 påny skal udlejes som almene ungdomsboliger.
 Det bemærkes, at de pågældende boliger ikke mister deres mærkning som  

 almene ungdomsboliger i forbindelse med den omtalte udlejning.
 Der henvises til lovens § 52, stk. 4 og bekendtgørelsens § 10, stk. 4.
 Permanente udlejningsvanskeligheder Er der sket en mere permanent  

 ændring i efterspørgselsmønsteret, således at der ikke længere er behov for  

 denne type boliger, kan kommunalbestyrelsen beslutte, at de pågældende almene  

 ungdomsboliger fremover skal mærkes som almene familieboliger eller almene  

 ældreboliger, jf. lovens § 3, nr. 6 og § 5, nr. 10.
 I betragtning af de i forvejen fleksible muligheder for at leje ud til en  

 anden personkreds forudsættes denne adgang kun udnyttet i begrænset omfang.  

 Bestemmelsen kan f.eks. anvendes, hvis der ikke er efterspørgsel efter de  

 pågældende boliger, og kommunalbestyrelsen vurderer, at dette forhold ikke  

 vil ændre sig inden for en længere periode.
 Der henvises i øvrigt til afsnit 22 i vejledningen om drift af almene  

 boliger m.v., hvor reglerne om ommærkning er nærmere omtalt.
 Ekstraordinære udlejningsvanskeligheder Hvis en almen ungdomsbolig  

 på grund af ekstraordinære udlejningsvanskeligheder ikke kan udlejes til  

 beboelse, kan kommunalbestyrelsen tillade, at boligen udlejes til andet end  

 beboelse, jf. bekendtgørelsens § 23 og det i afsnit 10.4. anførte, der finder  

 tilsvarende anvendelse.
 Bortfald af ungdomsboligbidrag I alle de tilfælde, hvor almene  

 ungdomsboliger udlejes til andre end den berettigede personkreds, bortfalder  

 et eventuelt ungdomsboligbidrag, indtil de pågældende boliger igen udlejes  

 til personer fra den berettigede personkreds, jf. lovens § 135.
6.5. Opsigelse Om opsigelse henvises til bekendtgørelse nr. 896 af 10. oktober 1996 om  

 opsigelse i statsstøttede almene ungdomsboliger.
I henhold til § 2 i denne  

 bekendtgørelse skal boligorganisationen som udgangspunkt opsige en lejer i en  

 almen ungdomsbolig med 3 måneders varsel når:
1. lejeren er ophørt med, har afbrudt eller fuldført  

 sin uddannelse 2. lejeren ikke har afsluttet sin uddannelse senest 1  

 år efter udløbet af den for uddannelsen normerede studietid, såfremt  

 indflytningen er sket straks ved studiets begyndelse, ellers 1 år efterdet  

 ved indflytningen påregnede afslutningstidspunkt eller 3. lejeren i øvrigt ikke opfylder de forudsætninger,  

 hvorunder boligen er udlejet, herunder at lejeren er studieaktiv.
Boligorganisationen kan efter bekendtgørelsens nærmere regler i visse  

 tilfælde udsætte en opsigelse.
Der henvises i denne forbindelse navnlig til  

 bekendtgørelsens § 4 og Bygge- og Boligstyrelsens vejledning om opsigelse i  

 ungdomsboliger (1991).
Det bemærkes i denne forbindelse, at det i lovens § 53, stk. 3, er  

 præciseret, at et eventuelt ungdomsboligbidrag, jf. lovens § 135, ikke  

 bortfalder, såfremt der sker udsættelse med en opsigelse efter ophørt  

 uddannelse på grund af særlige omstændigheder.
Der er her tale om, at boligen  

 fortsat lejes ud til en person fra den berettigede personkreds.
Sker der derimod udsættelse af en opsigelse, fordi boligen ikke  

 umiddelbart kan genudlejes til boligsøgende inden for den berettigede  

 personkreds, bortfalder bidraget.
Den pågældende beboer, der ikke længere  

 tilhører den nævnte personkreds, kan således blive boende, men må betale en  

 højere husleje som følge af, at ungdomsboligbidraget som nævnt bortfalder.
7. Almene ældreboliger Almene ældreboliger kan opføres af almene boligorganisationer, selvejende  

 institutioner, kommuner og amtskommuner.
Der skelnes mellem almene  

 ældreboliger for ældre og personer med handicap og almene ældreboliger,  

 indrettet med henblik på at betjene personer med vidtgående fysiske eller  

 psykiske handicap.
Amtskommuner kan kun opføre den sidstnævnte boligtype.
7.1. Anvisning af almene ældreboliger for ældre og personer med  

 handicap 7.1.1. Almene ældreboliger tilhørende en almen boligorganisation Det er som udgangspunkt kommunalbestyrelsen, der har anvisningsretten til  

 almene ældreboliger ejet af en almen boligorganisation, jf. lovens § 54, stk.  

 1, og bekendtgørelsens § 11, stk. 1. Kommunalbestyrelsen kan dog overlade  

 anvisningsretten til ejendommens ejer, jf. nedenfor.
 Anvisningsretten indebærer, at kommunalbestyrelsen meddeler ejendommens  

 ejer, hvem en bestemt ældrebolig skal udlejes til, hvorefter ejendommens ejer  

 har pligt til at udleje boligen til den pågældende.
At anvisningsretten udøves af kommunalbestyrelsen betyder imidlertid ikke,  

 at ejendomsadministrationen som sådan overføres til kommunalbestyrelsen.
Den  

 egentlige udlejning og administration tilkommer fortsat ejendommens ejer.  

 Ejerne vil skulle udfærdige lejekontrakt m.v., og det er boligorganisationen,  

 der bl.a. må sørge for at lejeaftalen opfyldes kontraktmæssigt.
Ejeren kan  

 overlade til en forretningsfører at forestå administration og udlejning.  

 Ejeren vil dog fortsat være ansvarlig for, at administration og udlejning  

 sker i overensstemmelse med lovgivningen, jf. afsnit 4.
7.1.2. Almene ældreboliger tilhørende en selvejende institution Efter lovens § 64, stk. 2, gælder reglerne om udlejning af almene  

 ældreboliger, ejet af en almen boligorganisation (afsnit 7.1.1) i det  

 væsentligste tilsvarende for almene ældreboliger, ejet af en selvejende  

 institution.
Dog gælder reglen i lovens § 55, stk. 3, om udlejning af almene  

 ældreboliger som almene familie- eller ungdomsboliger ikke for selvejende  

 almene ældreboliger, jf. afsnit 7.1.6.
7.1.3. Almene ældreboliger tilhørende en kommune Almene ældreboliger, ejet af en kommune, udlejes af kommunen til ældre og  

 personer med handicap, der har et særligt behov for disse boliger.
Kommunen  

 kan ikke overlade sin anvisningsret til andre.
Kommunen varetager som ejer  

 såvel udlejning som administration af boligerne.
Kommunen kan overlade til en  

 forretningsfører at forestå administration og udlejning.
Kommunen vil  

 imidlertid fortsat være ansvarlig for at udlejning og administration sker i  

 overensstemmelse med lovgivningen.
7.1.4. Ejerens udøvelse af anvisningsretten Kommunalbestyrelsen kan efter lovens § 55 overlade sin anvisningsret til  

 ejendommens ejer, dvs. til en almen boligorganisation eller en selvejende  

 institution.
Træffer kommunalbestyrelsen beslutning herom, kan denne  

 fastsætte generelle forskrifter for, hvorledes ejeren skal udøve  

 anvisningsretten.
Bemyndigelsen kan til enhver tid tilbagekaldes.
Uanset om kommunalbestyrelsen har fastsat sådanne forskrifter, skal ejeren  

 sørge for at boligerne udlejes til ældre og personer med handicap, der har et  

 særligt behov for sådanne boliger, på samme måde som når kommunalbestyrelsen  

 har anvisningsretten.
Ejeren skal foretage den samlede behovsvurdering, som  

 kommunalbestyrelsen ellers skulle foretage.
I de forskrifter,  

 kommunalbestyrelsen eventuelt fastsætter, vil det være hensigtsmæssigt, at  

 det nærmere bestemmes, hvilke forhold ejeren ved udøvelse af anvisningsretten  

 skal lægge vægt på.
Selvom ejeren udøver anvisningsretten, har kommunalbestyrelsen stadig  

 ansvaret for, at gældende regler overholdes.
En afgørelse om anvisning  

 truffet af ejeren kan derfor påklages til kommunalbestyrelsen.
7.1.5. Personkredsen Uanset om de almene ældreboliger anvises af kommunen eller af ejeren, skal  

 boligerne efter lovens § 54, stk. 1, § 57, stk. 1, og § 64, stk. 2, og  

 bekendtgørelsens § 11, stk. 1, udlejes til ældre og personer med handicap,  

 der har særligt behov for sådanne boliger.
Herudover er der ikke i loven  

 fastsat mere detaljerede kriterier for, hvem boligerne kan udlejes til.
Den  

 enkelte kommunalbestyrelse kan derfor indenfor personkredsen af ældre og  

 personer med handicap selv afgøre, hvilke personer, der skal anvises til  

 boligerne.
Personerne skal dog altid have et særligt behov for at bo i en  

 sådan bolig.
Der vil imidlertid altid være tale om en konkret vurdering udfra  

 lokale forhold og behov.
En nærmere afgrænsning af, hvornår et behov er  

 tilstede kan derfor ikke gives.
Behovsvurderingen skal dog omfatte såvel den  

 enkelte persons sociale, fysiske, psykiske og økonomiske forhold.
Der er  

 altså tale om en samlet behovsbedømmelse og ikke en ren økonomisk vurdering.  

 En berettiget ansøger vil ikke kunne afvises, med den begrundelse, at  

 vedkommende ikke i forvejen bor i kommunen.
 Har kommunalbestyrelsen truffet beslutning om, at en ældreboligbebyggelse  

 skal etableres som et bofællesskab, vil det være naturligt, at der ved  

 udøvelsen af anvisningsretten tages hensyn hertil, f.eks. ved inddragelse af  

 beboerne i forbindelse med anvisningen.
7.1.6. Udlejningsvanskeligheder Midlertidige udlejningsvanskeligheder Kan en almen ældrebolig ikke  

 udlejes til den berettigede personkreds, kan kommunalbestyrelsen efter lovens  

 § 55, stk. 2, og bekendtgørelsens § 11, stk. 3, beslutte, at boligen skal  

 udlejes til andre boligsøgende.
Dette gælder uanset om boligen ejes af en  

 almen boligorganisation, en selvejende institution eller kommunen.
Har  

 kommunalbestyrelsen overladt sin anvisningsret til ejeren, træffer ejeren  

 beslutning om en evt. udlejning til andre end den berettigede personkreds i  

 overensstemmelse med eventuelle retningslinier udstukket af  

 kommunalbestyrelsen.
Det forudsættes at boligerne udlejes på en sådan måde,  

 at de i videst mulige omfang er til rådighed for den oprindelige målgruppe.  

 Udlejningen skal derfor så vidt muligt ske på tidsbegrænsede kontrakter.
Ved  

 ledighed skal boligerne påny søges udlejet til den berettigede personkreds.
 Længerevarende udlejningsvanskeligheder Almene ældreboliger ejet  

 af en almen boligorganisation kan desuden i tilfælde af længerevarende  

 udlejningsvanskeligheder, med kommunalbestyrelsens godkendelse, lejes ud som  

 almene familie- eller ungdomsboliger, jf. lovens § 55, stk. 3, og  

 bekendtgørelsens § 11, stk. 4.
Udlejningen vil i så fald ske efter de regler, der gælder for disse  

 boligtyper.
Lejes boligerne ud som almene familieboliger, vil det betyde, at  

 boligerne som udgangspunkt skal lejes ud efter venteliste.
Reglerne om  

 kommunal anvisning, fortrinsrettigheder o.s.v. vil gælde tilsvarende for  

 almene ældreboliger, der lejes ud som almene familieboliger, jf. afsnit 5.  

 Lejes almene ældreboliger ud som almene ungdomsboliger betyder det, at  

 reglerne i afsnit 6 finder anvendelse, således at boligerne skal lejes ud til  

 unge uddannelsessøgende og andre unge med et særligt behov derfor.
 Det er en betingelse, at der ikke generelt er efterspørgsel efter de  

 pågældende boliger fra den berettigede personkreds, og kommunalbestyrelsen  

 kan beslutte, at de pågældende boliger ved ledighed påny skal udlejes som  

 almene ældreboliger.
 Det bemærkes, at de pågældende boliger ikke mister deres mærkning som  

 almene ældreboliger i forbindelse med den omtalte udlejning.
 Permanente udlejningsvanskeligheder Er der sket en mere permanent  

 ændring i efterspørgselsmønsteret, f.eks fordi befolkningssammensætningen i  

 området har ændret sig, således at der ikke længere er behov for denne type  

 boliger, kan kommunalbestyrelsen beslutte, at de pågældende almene  

 ældreboliger fremover skal mærkes som almene familieboliger eller  

 ungdomsboliger, jf. lovens § 3, nr. 6 og § 4, nr. 6.
 Ekstraordinære udlejningsvanskeligheder Hvis en almen ældrebolig  

 på grund af ekstraordinære udlejningsvanskeligheder ikke kan udlejes til  

 beboelse, kan kommunalbestyrelsen tillade, at boligen udlejes til andet end  

 beboelse, jf. bekendtgørelsens § 23 og det i afsnit 10.4. anførte, der finder  

 tilsvarende anvendelse.
7.2. Almene ældreboliger indrettet med henblik på at betjene personer  

 med vidtgående fysiske eller psykiske handicap Amtsrådet kan i nødvendigt omfang opføre almene ældreboliger, der er  

 særligt indrettet med henblik på at betjene personer med vidtgående fysiske  

 eller psykiske handicap.
Amtsrådet kan overlade til kommuner, selvejende  

 institutioner og almene boligorganisationer at være byg- og driftsherre på  

 denne type almene ældreboliger.
 Det er som udgangspunkt amtsrådet, der har anvisningsretten til almene  

 ældreboliger, der er indrettet med henblik på at betjene personer med  

 vidtgående fysiske eller psykiske handicap.
 Ejes denne type almene ældreboliger af kommunen, kan amtsrådet overlade  

 sin anvisningsret til kommunen, jf. lovens § 57, stk. 3.
 Derimod kan amtsrådet ikke overlade sin anvisningsret til ejeren, hvis  

 ejeren er en almen boligorganisation eller en selvejende institution.
 Personkredsen Boligerne anvises til personer med vidtgående  

 fysiske eller psykiske handicap, dvs. den personkreds, der hidtil har været  

 omfattet af bistandslovens § 112.
 Udlejningsvanskeligheder Kan boligerne ikke udlejes til den  

 berettigede personkreds, kan boligerne udlejes til andre efter følgende  

 retningslinier:
Boligerne tilhører en amtskommune, en boligorganisation eller en  

 selvejende institution Amtsrådet kan beslutte, at boligerne udlejes til  

 ældre og personer med handicap, der ikke har vidtgående fysiske eller  

 psykiske handicap, men som har et behov for den pågældende bolig.
I så fald  

 udøves anvisningsretten af amtsrådet efter forhandling med  

 kommunalbestyrelsen.
 Boligerne tilhører en kommune  Såfremt boligerne ikke kan udlejes  

 til den berettigede personkreds, kan kommunalbestyrelsen, efter amtsrådets  

 nærmere bestemmelse, udleje boligerne til andre ældre eller personer med  

 handicap, der har et behov for en sådan bolig.
Fælles for alle ejere I tilfælde af ekstraordinære  

 udlejningsvanskeligheder, hvor boligerne ikke kan udlejes til ældre og  

 personer med handicap, kan amtsrådet (uanset hvem der ejer boligerne) ud fra  

 nødretsbetragninger, træffe beslutning om, at boligerne kan udlejes til andre  

 boligsøgende.
Udlejning bør så vidt muligt ske ved tidsbegrænsede lejemål.  

 Ved ledighed skal boligerne igen søges udlejet til den berettigede  

 personkreds.
 7.3. Garantiforpligtelse m.v.
Når kommunalbestyrelsen eller amtsrådet udøver anvisningsretten, betaler  

 de et til lejen svarende beløb for boliger, der ikke er udlejet.
Kommunen  

 eller amtskommunen betaler lejen fra det tidspunkt, hvor boligtagerens  

 opsigelsesperiode udløber og indtil udlejning sker.
 Ved nybyggeri betaler kommunen/amtskommunen tilsvarende et beløb, der  

 svarer til lejen, fra tidspunktet for byggeriets færdiggørelse  

 (skæringsdatoen) og indtil udlejning sker.
Myndigheden garanterer endvidere for boligtagerens kontraktmæssige  

 forpligtelser over for ejendommens ejer til at istandsætte boligen ved  

 fraflytning.
Reglerne svarer til kommunens garantiforpligtelse ved anvisning  

 af almene familieboliger, jf. afsnit 5.2.1.
7.4. Opsigelse Lejelovens regler om opsigelse finder anvendelse på almene ældreboliger,  

 dvs. opsigelsesvarslet er som udgangspunkt 3 måneder.
Ved dødsfald kan såvel  

 udlejeren som dødsboet opsige lejeforholdet med sædvanligt varsel, selvom  

 lejeforholdet måtte være indgået for en bestemt længere tid eller med længere  

 opsigelsesfrist, jf. lejelovens § 75, stk. 4.
Der findes dog en særregel om opsigelse ved dødsfald, når boligen er en  

 plejebolig, jf. lejelovens § 75, stk. 5. En plejebolig kan herefter, uanset  

 reglen i § 75, stk. 4, opsiges med 1 måneds varsel, når lejeren dør uden at  

 efterlade sig ægtefælle eller andre, som lejeren har haft fælles husstand  

 med.
Plejeboliger defineres som almene ældreboliger, hvortil der er knyttet  

 omsorgs- og servicefunktioner med tilhørende personale svarende til den  

 pågældende beboergruppes behov, jf. lovens § 5, stk. 2.
 Om overgang af rettigheder i forbindelse med dødsfald henvises til afsnit  

 9.4.1.
7.5. Aflastningsboliger Almene ældreboliger kan efter kommunalbestyrelsens eller amtsrådets  

 bestemmelse lejes af kommunen eller amtskommunen og stilles til rådighed for  

 personer, der har brug for en midlertidig aflastningsbolig, jf. lovens § 56.  

 Kommunen eller amtskommunen betaler et beløb, som svarer til lejen for de  

 boliger, der anvendes som aflastningsboliger.
Ved lejekontraktens ophør, skal  

 boligen afleveres i samme stand som ved kontraktens indgåelse.
Kommunalbestyrelsen eller amtsrådet kan anvende boliger som  

 aflastningsboliger i det omfang, der efter en konkret vurdering findes at  

 være behov derfor, og adgangen omfatter alle almene ældreboliger.
Boligerne  

 kan f.eks stilles til rådighed for personer, der har behov for en midlertidig  

 aflastnings- eller genoptræningsbolig, eller for personer, hvis ægtefælle har  

 behov for aflastning.
 Hospice Hospice er ikke omfattet af lov om almene boliger m.v., og  

 reglerne om aflastningsboliger kan derfor ikke anvendes til etablering af  

 hospice.
7.6. Klageadgang Kommunens og amtskommunens afgørelser om anvisning af almene ældreboliger  

 i henhold til lov om almene boliger m.v. §§ 54, 57 og 58, kan indbringes for  

 det sociale ankenævn, jf. lovens § 63, stk. 2. Det sociale ankenævns  

 afgørelse kan indbringes for Den Social Ankestyrelse efter reglerne i § 6 i  

 lov om Den Sociale Ankestyrelse.
Det er herefter Den Sociale Ankestyrelse,  

 der træffer beslutning, om det sociale ankenævns afgørelse skal optages til  

 behandling i Ankestyrelsen, fordi den skønnes at være af principiel eller  

 generel betydning.
8. Afvisning Flere husstande Konstaterer boligorganisationen i forbindelse med  

 udlejningen af en bolig, at den vil blive beboet af flere end 2 personer pr.  

 beboelsesrum, kan man nægte at skrive lejekontrakt med den pågældende  

 boligsøgende, jf. bekendtgørelsens § 12.
 Det bemærkes, at bestemmelsen gælder både for almene familie-, ungdoms- og  

 ældreboliger, herunder også for almene ældreboliger, der ejes af en kommune,  

 en amtskommune eller en selvejende institution.
Formålet med bestemmelsen er ikke, at boligorganisationen f.eks. skal  

 afvise en boligsøgende med en stor familie - forstået som personer, der  

 tilhører samme husstand, typisk far, mor og børn - fra boligorganistionens  

 store lejligheder.
Derimod kan bestemmelsen bruges til at afvise flere  

 husstande, der vil flytte ind i samme bolig.
 Det skal i denne forbindelse bemærkes, at husstandsbegrebet i denne  

 sammenhæng kan omfatte flere personer end den typiske kernefamilieBliver en  

 boligsøgende til en almen familieboligafvist under henvisning til  

 bestemmelsen, bevarer den pågældende sin plads på ventelisten.
 Konstateres det senere, at der bor flere husstande i boligen, er  

 udlejerens muligheder for at gribe ind i forholdene reguleret af reglerne om  

 opsigelse og ophævelse.
Afvisning på andet grundlag Efter Bygge- og Boligstyrelsens  

 opfattelse kan en boligorganisation kun afvise udlejning til en boligsøgende,  

 hvis den pågældende har et uafklaret økonomisk mellemværende med  

 boligorganisationen fra et tidligere lejeforhold.
Hermed tænkes på en ubetalt  

 gæld til boligorganisationen - f.eks. en ubetalt fraflytningsregning.  

 Udlejning kan dog ikke nægtes, hvis kravet er forældet, hvis der er indgået  

 en afdragsordning eller en akkord, som er overholdt af skyldneren, eller hvis  

 den pågældende har opnået en gældssanering, som ligeledes er overholdt.
Herudover kan en boligorganisation efter styrelsens opfattelse afvise  

 udlejning til boligsøgende, hvis der foreligger sådanne særlige  

 omstændigheder, at det ville være urimeligt belastende for  

 boligorganisationen og afdelingernes beboere, hvis den pågældende får en ny  

 bolig i boligorganisationen.
Der kan f.eks. være tale om en tidligere lejer,  

 hvis lejemål er sagt op eller ophævet som følge af overtrædelse af husordenen  

 eller som følge af fysisk vold eller trusler herom mod andre beboere eller  

 ansatte i boligorganisationen.
Det skal bemærkes, at afvisning naturligvis  

 kun vil kunne ske, så længe den boligsøgende fortsat betragtes som urimeligt  

 belastende.
 Derimod kan en boligorganisation efter styrelsens opfattelse ikke nægte at  

 udleje til en person på ventelisten, fordi man tilfældigvis er bekendt med,  

 at den pågældende har gæld til en anden boligorganisation eller er blevet  

 tvunget til at fraflytte en bolig i en anden boligorganisation som følge af  

 f.eks. en husordenssag.
Endelig bemærkes, at boligorganisationen efter almindelige regler kan  

 ophæve lejemålet for en lejer, der har fået sin bolig på baggrund af bevidst  

 forkerte oplysninger til boligorganisationen.
Eksempelvis kan nævnes en  

 boligtager, der i strid med sandheden har oplyst at have børn i sin husstand,  

 og som derfor har fået en 4-rumsbolig.
 9. Fælles bestemmelser m.v.
9.1. Kommunal anvisning af ældreegnede boliger (flytning over  

 kommunegrænser) Ældre og personer med handicap, der ønsker at flytte til en anden kommune,  

 har, når ganske særlige grunde taler for det, ret til at få anvist en bolig  

 efter samme retningslinjer, som gælder for kommunens egne borgere.
Det er en  

 forudsætning, at den pågældende person opfylder betingelserne efter lovens §§  

 54, 57 eller 58 for at få anvist en bolig med kommunal eller amtskommunal  

 anvisningsret både i fraflytningskommunen og tilflytningskommunen.
Bestemmelsen gælder både for boliger efter lov om almene boliger m.v. og  

 boliger efter lov om byfornyelse og boligforbedring, som er særlig indrettet  

 for ældre og personer med handicap.
Der er tale om boliger, som kommunen  

 (eller amtskommunen) har anvisningsret til efter de to love.
Bestemmelsen  

 vedrører således en bredere kreds af boliger end almene ældreboliger.
 Der henvises til lovens § 63, stk. 1, og bekendtgørelsens § 15, stk. 1,  

 sammenholdt med § 1, stk. 1, litra c og § 1, stk. 6.
Reglen skal ses i sammenhæng med en tilsvarende regel i bistandsloven om  

 optagelse i  plejehjem eller beskyttet bolig i en anden kommune  

 end den aktuelle bopælskommune.
Der henvises til bistandslovens § 83 og  

 Socialministerietsvejledning om sociale tilbud til ældre m.fl. (juni 1996).
 Som omtalt er det bl.a. en betingelse for at få anvist en ældreegnet bolig  

 i en anden kommune, at der foreligger »ganske særlige grunde«.
 Efter bekendtgørelsens § 15, stk. 2, foreligger »ganske særlige  

 grunde«, når en ældre eller person med handicap vil flytte til en anden  

 kommune:
1. for at bevare tæt kontakt til nære pårørende, der  

 bor i tilflytnings(amts)kommunen, 2. af religiøse grunde for at bo i en sådan bolig,  

 hvis hovedformål er, at personer med samme religiøse overbevisning kan være  

 sammen, 3. for at blive optaget i et bomiljø, hvor der er  

 opstået et særligt tegnsprog for døve, eller 4. for at opnå en særlig bolig beregnet for personer,  

 der er omfattet af lov om erstatning til besættelsestidens ofre.
Nære pårørende Ved nære pårørende forstås forældre, børn, søskende  

 eller andre, som den pågældende har en nær tilknytning til.
Det er altså ikke  

 noget krav, at der skal være et familiemæssigt bånd.
Ansøgeren må kunne sandsynliggøre, at vedkommende har en nær pårørende,  

 der bor i tilflytningskommunen, og som den pågældende har en nær tilknytning  

 til.
Det er f.eks. ikke tilstrækkeligt, at ansøgeren henviser til en bekendt  

 uden samtidig at kunne beskrive, hvorfor denne er en nær pårørende.
Det er ansøgeren, som afgør, hvilke nære pårørende vedkommende ønsker at  

 bo i nærheden af.
En (tilflytnings)kommune kan f.eks. ikke afslå en anmodning  

 allerede fordi - ansøgeren også har et eller flere familiemedlemmer, der bor i  

 fraflytningskommunen - de nære pårørende, som bor i tilflytningskommunen, har kort  

 transportafstand til det sted, hvor ansøgeren bor - der i en anden kommune bor en anden pårørende med en nærmere tilknytning  

 til ansøgeren - det er usikkert, om den nære pårørende i tilflytningskommunen vil blive  

 boende i denne kommune.
Religiøse grunde En ansøger har også ret til at flytte, hvis den  

 pågældende ønsker at bo i en almen ældreboliginstitution m.v., hvis  

 hovedformål er at give personer med samme religiøse overbevisning mulighed  

 for at bo sammen.
Det er en forudsætning, at institutionen/boligen drives som  

 en religiøs institution el.lign., hvilket kan fremgå af institutionens  

 vedtægter og/eller driftsoverenskomsten/aftalen med kommunen.
Bomiljøer for døve En person har endvidere ret til at blive  

 optaget i et bomiljø, hvor der er opstået et særligt tegnsprog for døve.
Det  

 bemærkes, at denne bestemmelse ikke findes i de tilsvarende regler under  

 Socialministeriets område.
Besættelsestidens ofre En person har endelig ret til at flytte til  

 en bolig, der er beregnet for personer, der er omfattet af lov om erstatning  

 til besættelsestidens ofre.
Hvis en sådan bolig ikke (længere) er forbeholdt  

 for denne målgruppe, er det en forudsætning for at få flytteret, at ansøgeren  

 hører til den oprindelige primære målgruppe.
 Berettiget i begge kommuner Det er en betingelse, at ansøgeren  

 også i fraflytningskommunen opfylder betingelserne for at få anvist en  

 ældreegnet bolig.
Ligebehandling med egne borgere Tilflytningskommunen skal, hvis  

 ansøgeren opfylder betingelserne for flytteret, behandle ansøgeren på samme  

 vilkår som kommunens egne borgere.
Kommunen skal derfor vurdere udefra  

 kommende personer efter samme kriterier, som gælder for kommunens egne  

 borgere ved anvisning til de pågældende boliger, herunder med hensyn til  

 eventuel visitation m.v.
 Refusion af kommunale udgifter Tilflytningskommunen kan i de  

 omtalte tilfælde kræve sin nettoudgift til boligydelse refunderet af  

 fraflytningskommunen, jf. § 76, stk. 1, i lov om individuel boligstøtte.
 Om refusion af udgifter efter bistandsloven henvises til den ovenfor  

 nævnte vejledning fra Socialministeriet.
 Klageadgang Kommunalbestyrelsens og amtsrådets afgørelser om  

 anvisning i forbindelse med flytning fra en kommune til en anden kan  

 indbringes for henholdsvis det sociale ankenævn, som den kommune, hvor  

 boligerne er beliggende, hører under, og Den sociale Ankestyrelse, jf. § 63,  

 stk. 2 og afsnit 7.6. ovenfor.
9.2. Bytning Hensigten med byttereglerne er at sikre en bedre udnyttelse af den samlede  

 udlejningsboligmasse.
 Grundlaget for bytning - også i det almene byggeri - er lejelovens § 73.  

 Efter lejelovens bestemmelse har man ret til at bytte sin beboelseslejlighed  

 med en lejer af en anden beboelseslejlighed, således at denne overtager  

 lejligheden.
 Af lejelovens § 74 fremgår bl.a., at den lejer, der ved bytning vil  

 overtage en almen beboelseslejlighed, skal opfylde de særlige vilkår, der  

 gælder for overtagelse af disse boliger.
 Lejelovens bytteregler gælder således for lejere af almene  

 familieboliger, almene ungdomsboliger og almene ældreboliger ,  

 herunder også for lejere af almene ældreboliger, der tilhører en kommune, en  

 amtskommune eller en selvejende institution.
 Lejelovens bytteregler gælder derimod ikke for enkeltværelser og dermed  

 ikke for de ungdoms- og ældreboliger, der er enkeltværelser.
I bekendtgørelsens §§ 13 og 14 er fastsat sådanne særlige vilkår, som kun  

 gælder for de almene boliger, der indgår i en bytning.
Vedtægtsmæssige  

 begrænsninger af bytteretten er uden gyldighed.
Generelle regler Bytteretten efter lejelovens § 73 gælder såvel  

 ved bytte mellem lejere i alment byggeri indbyrdes som ved bytte mellem  

 lejere i en privat udlejningsejendom og i en almen boligorganisation.
Der er  

 derimod ikke bytteret, såfremt lejeren ønsker at 53bytte' med en ejer af et  

 parcelhus eller en ejerlejlighed eller en andelshaver i en privat  

 andelsboligforening.
Efter lejeloven kan udlejer modsætte sig bytning, når 1. den fraflyttede lejer ikke har beboet lejligheden i  

 3 år, eller 2. lejligheden efter bytning vil blive beboet af flere  

 end en person pr. beboelsesrum, eller 3. udlejer i øvrigt har rimelig grund til at modsætte  

 sig bytningen.
Det understreges, at udlejer ikke har pligt til at modsætte sig en  

 bytning, selv om en af de tre situationer foreligger.
Eksempelvis kan det  

 være rimeligt at tillade en bytning, selv om lejeren ikke har boet i  

 lejligheden i 3 år, hvis lejeren har behov for at bytte.
 Særlige vilkår  De begrænsninger, som for almene  

 familieboliger  ligger i de almindelige krav om husstandens størrelse og  

 sammensætning, gælder ikke ved bytning.
 Derimod gælder der følgende særlige vilkår for bytning af disse boliger:
1. hvis den ene bolig er større end den anden i  

 rumantal, skal den største efter bytning bebos af mindst lige så mange  

 personer som før bytningen, og 2. er kun den ene af lejlighederne en almen bolig, og  

 har denne 4 eller flere beboelsesrum, skal den efter bytningen bebos af en  

 husstand med mindst et barn.
Punkt 4) gælder også ved bytning inden for samme boligorganisation.  

 Hverken punkt 4) eller punkt 5) kan fraviges, heller ikke med  

 boligorganisationens godkendelse.
De 2 punkter er en gengivelse af  

 bekendtgørelsens § 13, stk. 1, 2. punktum, og § 13, stk. 1, 3. punktum.
Specielt skal bemærkes, at der kan forekomme bytteønsker, som ikke kan  

 gennemføres, selv om den tilflyttende ville have været berettiget til  

 lejligheden efter de almindelige krav til den boligsøgende husstands  

 størrelse og sammensætning - jf. at § 4 i bekendtgørelsen ikke gælder ved  

 bytning.
Reglerne er på dette punkt udformet så enkelt som muligt.
Skulle  

 alle 53retfærdige' hensyn have været taget med i betragtning, var  

 byttereglerne blevet meget indviklede.
Når der byttes mellem en lejer i en almen lejlighed og en lejer i en  

 privat udlejningsejendom, gælder reglen i punkt 4) kun for den almene  

 lejlighed.
Heraf følger, at denne form for bytning altid kan lade sig gøre,  

 hvis den private lejlighed er størst i rumantal, og den almene lejlighed  

 maksimalt har 3 rum.
Det betyder f.eks., at boligorganisationen ikke kan modsætte sig en  

 bytning mellem en husstand på 3 personer i en 5-rums privat udlejningsbolig  

 og en husstand på 1 person i en almen 3-rumsbolig.
Er begge de nævnte boliger  

 derimod almene, skal boligorganisationen modsætte sig sig en bytning.
 Hvis en almen familiebolig ikke kan udlejes til boligsøgende på enten  

 oprykningsventelisten eller den almindelige venteliste, kan der ses bort fra  

 de ovenfor nævnte begrænsninger i bytteretten, jf. bekendtgørelsens § 13,  

 stk. 2.
 Hvad angår bytning af lejligheder, der er klausulerede/særligt indrettet  

 til ældre og personer med handicap, jf. bekendtgørelsens § 6 og afsnit 5.6.2.  

 ovenfor, kategori 1) og 2), er det en forudsætning, at tilflytteren  

 yderligere opfylder de særlige betingelser, der er gældende for at få en  

 bolig af den pågældende karakter.
Herudover gælder det særligt for almene ungdomsboliger og almene  

 ældreboliger, at det er en betingelse , at disse efter bytningen bebos  

 af personer, som opfylder betingelserne for at komme i betragtning til en  

 bolig af den pågældende karakter (den berettigede personkreds), jf. § 14 i  

 bekendtgørelsen.
Udlejeren kan ikke tillade, at denne bestemmelse fraviges.
Bytning i praksis Ved gennemførelse af en bytning skal der  

 gennemføres en normal procedure for fraflytning, herunder syn af boliger,  

 istandsættelse, afregning af beboerindskud og indgåelse af lejekontrakter.  

 Specielt bemærkes, at udlejeren har de samme muligheder for at afvise lejere,  

 der bytter sig til en bolig, som lejere, der kommer ind via ventelister.
Der  

 henvises herom til bekendtgørelsens § 12 og til afsnit 8.
Særligt om andelsboligorganisationer Bytter en lejer sig til en  

 bolig i en almen andelsboligorganisation, skal den pågældende samtidig melde  

 sig ind i boligorganisationen.
Fraflytterens medlemsnummer kan ikke  

 overdrages til den, der flytter ind i andelsboligorganisationen.
9.3. Fremleje En lejer i alment byggeri er berettiget til at fremleje det lejede efter  

 reglerne herom i lov om leje (§§ 69-70).
Lejeren har herefter ret til at fremleje højst halvdelen af lejlighedens  

 beboelsesrum til beboelse, når det samlede antal personer, der herefter komme  

 til at bo i lejligheden, ikke overstiger antallet af beboelsesrum.
Udlejeren  

 kan ikke kræve afgift af den leje, der betales i fremlejeforholdet.
 Lejeren har også ret til at fremleje hele beboelseslejligheden, dog kun  

 indtil 2 år og kun under forudsætning af, at lejerens fravær er midlertidigt  

 og skyldes sygdom, forretningsrejse, studieophold, midlertidig forflyttelse  

 eller lignende.
 Udlejeren kan dog modsætte sig fremleje af hele lejligheden når:
1. ejendommen (afdelingen) har færre end 13  

 beboelseslejligheder, eller 2. det samlede antal personer i lejligheden vil  

 overstige antallet af beboelsesrum, eller 3. udlejeren i øvrigt har rimelig grund til at  

 modsætte sig fremlejeforholdet.
 Heller ikke når hele lejligheden fremlejes, har udlejeren ret til at kræve  

 nogen del af den leje, der betales i fremlejeforholdet.
Det bemærkes, at fremlejereglerne gælder for almene beboelseslejligheder,  

 hvad enten de ejes af en almen boligorganisation, en kommune, amtskommune  

 eller af en selvejende institution.
Reglerne gælder derimod ikke, hvis  

 boligerne er enkeltværelser.
 Oplysningspligt Efter lejeloven skal den, der fremlejer sin  

 lejlighed, iagttage følgende regler:
x selve fremlejeaftalen skal indgås skriftligt, og x udlejeren skal have en kopi af fremlejeaftalen, før fremlejeperioden  

 begynder.
 Disse krav gælder også ved fremleje af almene boliger.
 Anvendelse af lejekontrakt mellem fremlejer og fremlejetager Som  

 grundlag for lejeaftalen kan man eventuelt anvende den kontraktformular, der  

 gælder for private udlejningsboliger - typeformular A, 7. udgave af 2. januar  

 1996 - (fås hos Statens Information) - med konkrete tillempelser  

 (udstregninger). Derimod er typeformularen for almene boliger ikke egnet som  

 udgangspunkt for en fremlejeaftale.
 Herudover gælder særligt ved fremleje af almene boliger:
 Beboerdemokratiske rettigheder En fremlejetager er ikke tillagt  

 nogen rettigheder i relation til reglene om beboerdemokrati.
 Fremlejetageren kan dog - hvis boligorganisationens vedtægter åbner  

 mulighed herfor - møde ved fuldmagt.
Forholdet mellem fremlejer og fremlejetager reguleres i øvrigt af  

 lejelovgivningen.
Fremlejer er i sin egenskab af videreudlejer ansvarlig for,  

 at lejelovgivningens regler overholdes.
 Det bemærkes, at fremleje i videre omfang end tilladt i loven kan give  

 udlejeren ret til at hæve lejemålet i medfør af lejelovens § 93, stk. 1,  

 litra f.
 Uanset fremleje er det stadig den oprindelige lejer (fremlejeren), der  

 hæfter for betaling af leje m.v. over for boligorganisationen.
9.4. Øvrige rettigheder 9.4.1. Overgang af rettigheder I visse tilfælde kan retten til en bolig, til pladsen på en venteliste  

 eller et medlemsnummer overgå til en anden person.
Sådan overgang af  

 rettigheder må betragtes som undtagelser fra forholdsvis restriktive  

 udlejningsbestemmelser i lovgivningen.
Den tilladte overgang falder efter  

 reglerne i 2 hovedgrupper, overgang efter lejelovens regler og overgang efter  

 bekendtgørelsens regler.
 9.4.1.1. Overgang efter lejelovens regler Reglerne i lov om leje  

 finder også anvendelse for lejere i almene boliger, som forlader hjemmet,  

 bliver separeret eller skilt, dør eller på grund af alder eller sygdom  

 flytter til et plejehjem, i beskyttet bolig eller lignende, jf. lejelovens §§  

 75-78.
Ægtepar og registrerede partnere Herefter har en ægtefælle og en  

 person, der indgår i et registreret partnerskab, uanset om samlivet er  

 ophævet, ret til at fortsætte lejemålet, hvis lejeren x dør, eller x flytter på plejehjem, i beskyttet bolig el.lign. eller i plejebolig  

 efter § 1, stk. 1, 2. pkt. i den tidligere lov om boliger for ældre og  

 personer med handicap, jf. lovbekendtgørelse nr. 316 af 24. april 1996, eller  

 § 5, stk. 2, i lov om almene boliger m.v.
 Herudover har en ægtefælle og en person, der indgår i et registreret  

 partnerskab, ret til at fortsætte lejeforholdet, såfremt den anden part -  

 lejeren - forlader hjemmet.
Ved separation, skilsmisse eller omstødelse af et ægteskab afgøres det om  

 fornødent ved bevillingen eller dommen, hvem af ægtefællerne, der skal  

 fortsætte lejemålet.
Tilsvarende gælder ved opløsning af et registreret  

 partnerskab.
Andre parter Hvis parter, der i mindst de forudgående 2 år har  

 haft fælles husstand, ophæver samlivet, vil parterne selv kunne aftale, hvem  

 der skal fortsætte lejeforholdet, jf. lejelovens § 77a.
Dette gælder uanset  

 om kun den ene part står som boligtager på lejekontrakten.
Udlejeren skal  

 respektere den indgåede aftale.
 Hvis parterne ikke kan blive enige, kan spørgsmålet som hidtil afgøres ved  

 dom.
 Det skal tilføjes, at det er styrelsens opfattelse, at bestemmelsen også  

 kan anvendes af søskende, forældre og voksne, hjemmeboende børn.
 Par, børn og andre Hvis der ved boligtagerens død eller flytning  

 til plejehjem eller lignende ikke efterlades en ægtefælle, har en person, der  

 i de forudgående 2 år har haft fælles husstand med boligtageren, ret til at  

 fortsætte lejemålet.
 Det bemærkes, at der skal have været tale om fælles husstand i en  

 sammenhængende periode på mindst to år umiddelbart forud for  

 dødsfaldet/flytningen.
Reglen er i praksis fortrinsvis til gavn for par, der hverken er gift  

 eller lever i registreret partnerskab, og for hjemmeboende børn, men omfatter  

 også andre, der opfylder det nævnte vilkår.
Det skal samtidig bemærkes, at  

 der ikke stilles krav om, at den, der ønsker at fortsætte lejemålet, skal  

 have bidraget til husstandens opretholdelse.
 Det skal tilføjes, at 2-årsgrænsen i konkrete, velbegrundede tilfælde vil  

 kunne fraviges af boligorganisationen, selv om samlivet med en anden person  

 ikke har varet i fulde 2 år.
Hvad forstås ved fortsættelse En person, der fortsætter et  

 lejemål, behøver ikke at opfylde de almindelige krav til husstandens  

 størrelse og sammensætning, der skal ikke erlægges nyt beboerindskud, og der  

 skal ikke ske syn af boligen eller istandsættelse m.v.
Den pågældende  

 indtræder umiddelbart i alle den tidligere lejers rettigheder og  

 forpligtelser over for boligorganisationen.
Dette må ses i modsætning til  

 personer, til hvem en bolig overdrages, jf. byttereglerne.
9.4.1.2. Overgang efter bekendtgørelsen Forsørgerreglen Ud over de lejelovsbestemmelser, som er omtalt  

 ovenfor under afsnit 9.4.1.1., er der i § 17 en særlig bestemmelse om  

 fortsættelse af lejemålet i tilfælde af lejerens død:
 Når omstændighederne taler for det, kan udlejeren - d.v.s.  

 boligorganisationen, kommunen, amtskommunen eller den selvejende institution  

 - tillade, at en person, der blev forsørget af lejeren - herunder afdødes  

 barn under 18 år - fortsætter lejemålet.
Er der tale om flere børn, bør man respektere afdødes eventuelle  

 bestemmelse om, hvem der skal være berettiget til at få overdraget lejemålet.  

 Har afdøde ikke truffet bestemmelse herom, træffer udlejeren afgørelsen,  

 eventuelt kan flere børn opføres som lejere.
Er barnet under 18 år, skal  

 værgen godkende barnets påførelse af lejekontrakten og underskrive på barnets  

 vegne.
I praksis kan det give anledning til tvivl, når det skal afgøres om en  

 person er blevet forsørget af lejeren.
Det skal præciseres, at  

 forsørgelsesforholdet skal have bestået indtil lejerens død.
Det er  

 styrelsens opfattelse, at udlejeren i konkrete situationer bør fortolke  

 forsørgerpligten lempeligt, med mindre der er mistanke om omgåelse af  

 regelsættet.
Det skal bemærkes, at også et barn, som blev forsørget af den afdøde, men  

 som ikke boede i den pågældende bolig på tidspunktet for dødsfaldet på grund  

 af midlertidigt fravær - f.eks. på en kostskole - kan falde ind under  

 bestemmelsen.
Derimod kan den ikke omfatte børn, der er voksne, fraflyttet  

 boligen og selvforsørgende.
 Bestemmelsen gælder tilsvarende, hvis lejeren flytter til et plejehjem, en  

 almen ældrebolig eller lignende på grund af alder eller sygdom.
 Lejelovens regler gælder forud for bestemmelsen i bekendtgørelsens § 17,  

 jf. afsnit 9.4.1.1.
 Ventelistepladser Af bekendtgørelsens § 20 fremgår, at  

 overdragelse af ventelistepladser og medlemsnumre ikke kan ske, bortset fra  

 de tilfælde, som er nævnt i §§ 17-19.
Ved død Ventelistepladser er personlige og kan kun overdrages i  

 tilfælde af indehaverens død.
I denne situation arver ægtefællen, den  

 registrerede partner eller en hermed sidestillet person pladsen på  

 ventelisten eller på oprykningsventelisten.
 Der kan ikke arves i andre end de nævnte tilfælde, f.eks. kan børn ikke  

 arve/få overdraget pladsen.
 Som nævnt i afsnit 2 kan der dog i meget gamle lejekontrakter være anført  

 særlige forhold om f.eks. arveret, som fortsat må betragtes som gyldige ud  

 fra almindelige aftaleretlige regler.
Flytning til plejehjem eller lign.
Der kan dog også ske  

 overdragelse af en ventelisteplads fra en boligsøgende til dennes ægtefælle,  

 den registrerede partner eller en hermed sidestillet person, hvis den  

 boligsøgende flytter til et plejehjem, en almen ældrebolig eller lignende.  

 Det er den boligsøgende selv, der afgør, om ventelistepladsen skal  

 overdrages.
Der kan i praksis opstå tvivl om, hvad der forstås ved en hermed  

 sidestillet person.
Herom henvises til afsnit 5.6.1. i slutningen under  

 omtalen af par uden børn.
 Ved skilsmisse og lignende kan pladsen ikke overdrages.
 Medlemsnumre i andelsboligorganisationer Et medlemsnummer i en  

 andelsboligorganisation er personligt og kan i princippet ikke overdrages til  

 andre.Så længe et medlem ikke misligholder sine medlemsforpligtelser, har den  

 pågældende ret til at beholde nummeret, også ved skilsmisse eller lignende.  

 Ønsker man at blive meldt ud af andelsboligorganisationen, kan det  

 naturligvis ske, men der kan ikke være tale om at lade en anden overtage  

 nummeret i den forbindelse.
Der er dog nogle få situationer, hvor et medlemsnummer efter lovgivningen  

 alligevel vil kunne overdrages til en anden.
I disse tilfælde er det alene  

 medlemsnummerets indehaver, der afgør, om han/hun vil overdrage nummeret.  

 Andelsboligorganisationen hverken kan eller skal godkende/træffe beslutninger  

 om overdragelse i disse situationer.
Eventuelle bestemmelser i vedtægterne  

 om, at nummeret skal følge boligen ved dennes overdragelse til en anden, er  

 således ugyldige.
Ved fortsættelse af lejemålet Hvis brugsretten til en bolig i en  

 almen andelsboligorganisation overgår varigt i medfør af lejelovens  

 bestemmelser, kan den hidtidige lejers medlemsnummer overdrages til den, der  

 overtager boligen (lejelovens §§ 75-78). Bestemmelsen gælder ikke ved  

 bytning.
Den gælder heller ikke ved fremleje, der jo ikke er varig.
 Fortsættes lejemålet efter forsørgerreglen i bekendtgørelsens § 17, kan  

 medlemsnummeret ligeledes overdrages til den, der indtræder i lejemålet.
Den af de to parter, der ikke beholder eller overtager medlemsnummeret, må  

 melde sig ind i andelsboligorganisationen for at kunne optages på  

 venteliste/oprykningsventeliste.
Ancienniteten regnes fra indmeldelsen på  

 samme måde som for alle andre, der melder sig ind i  

 andelsboligorganisationen.
Hvis den fraflyttende ønsker at beholde sit nummer, må den, der fortsætter  

 lejemålet, på tilsvarende måde melde sig ind i andelsboligorganisationen for  

 at kunne udnytte fortrinsretten til oprykning.
Der er ikke længere mulighed  

 for tildeling af A- og B-numre med samme anciennitet, som det oprindelige  

 medlem havde.
 Det er herudover Bygge- og Boligstyrelsens opfattelse, at  

 andelsboligorganisationen kan kræve, at vedkommende under alle omstændigheder  

 indmelder sig i boligorganisationen.
 Skilsmisse Ved skilsmisse og lignende kan nummeret ikke  

 overdrages, med mindre der er tale om overdragelse til en person, som  

 fortsætter lejemålet.
Ved død Dør indehaveren af et medlemsnummer bortfalder nummeret  

 som hovedregel, og det kan ikke tildeles andre personer.
Men ægtefællen, den  

 registrerede partner eller en hermed sidestillet person arver dog nummeret,  

 med mindre den pågældende fraskriver sig det, jf. bekendtgørelsens § 19, stk.  

 1.
 Flytning til plejehjem eller lignende Af bekendtgørelsens § 19,  

 stk. 2, fremgår dog, at der også kan ske overdragelse af medlemsnummeret til  

 en ægtefælle, den registrerede partner eller en hermed sidestillet person,  

 hvis den boligsøgende flytter til et plejehjem, en almen ældrebolig eller  

 lignende.
Børn kan kun få nummeret overdraget i forbindelse med fortsættelse af  

 lejemålet.
Det er styrelsens opfattelse, at overdragelse af nummeret i  

 forbindelse med fortsættelse af lejemålet efter forsørgerreglen i  

 bekendtgørelsens § 17, forudsætter, at den afdøde har truffet bestemmelse  

 herom.
Det skal samtidig bemærkes, at nummeret ikke i denne situation kan  

 arves af andre end en ægtefælle eller en hermed sidestillet person, hvis en  

 sådan efterlades - § 19 går forud for et testamente eller lignende.
 Overdragelsesreglerne gælder såvel bolighavende som ikke-bolighavende  

 medlemmer.
 10. Tilsyn og kommunale god kendelsesordninger m.v.
10.1. Kommunalt tilsyn med udlejningen af almene boliger Som led i det kommunale tilsyn med de almene boligorganisationer er det  

 kommunalbestyrelsens pligt at påse, at boligorganisationerne i kommunen  

 udlejer ledige boliger i overensstemmelse med reglerne om udlejning af almene  

 boliger, jf. kapitel 7 i bekendtgørelsen.
Tilsynet omfatter også afdelinger i  

 kommunen under boligorganisationer, som er hjemmehørende andetsteds.
Der kan  

 eventuelt etableres et samarbejde om tilsynet med den pågældende  

 hjemstedskommune.
Kommunalbestyrelsen tilrettelægger selv den praktiske form, hvorunder  

 tilsynet finder sted.
Man kan f.eks. anmode boligorganisationen om en  

 redegørelse for udlejningsvirksomheden en gang om året (eller med et andet  

 interval).
Herunder bør også indhentes oplysninger om, i hvilket omfang der  

 forekommer udlejningsvanskeligheder, samt hvilke foranstaltninger  

 boligorganisationerne har iværksat for at imødegå disse.
Det bemærkes, at  

 oplysninger om disse forhold også skal indgå i kommunalbestyrelsens  

 overvejelser om, hvorvidt der er behov for at opføre yderligere alment  

 byggeri i kommunen.
Ligesom kommunalbestyrelsen bør overveje, om boligerne  

 bør ommærkes, jf.
Bygge- og Boligstyrelsens vejledning om drift af almene  

 boliger m.v. (afsnit 24).
Blandt de forhold, der iøvrigt bør have kommunalbestyrelsens opmærksomhed  

 som tilsynsmyndighed, er oplysninger om, i hvilket omfang  

 boligorganisationerne har truffet beslutning om at tage bekendtgørelsens § 4,  

 stk. 2, (adgang til 3-rumsboliger for par uden børn) og § 8, nr. 2,  

 (fortrinsret til fraflyttende fraskilte) i anvendelse.
Dette er begrundet i,  

 at kommunalbestyrelsen kan modsætte sig, at disse bestemmelser tages i  

 anvendelse, hvis det - ud fra den lokale udlejningssituation - skønnes  

 uhensigtsmæssigt eller urimeligt, jf. bekendtgørelsens § 22.
 Der kan også indhentes oplysninger om anvendelse af arealnormen  

 (bekendtgørelsens § 5) - f.eks. i hvilket omfang denne har bevirket, at man  

 har ændret status, således af 3-rums lejligheder nu udlejes som 2-rums etc.
 Kommunalbestyrelsen bør i den sammenhæng orientere sig om antallet af  

 opnoterede på boligorganisationens (boligorganistationernes) venteliste(r),  

 samt fordelingen af de opnoterede på husstandstyper.
 Er der aftalt udlejning efter særlige sociale kriterier efter lovens § 60,  

 jf. afsnit 5.3, kan kommunalbestyrelsen eventuelt anmode om en særlig  

 redegørelse herfor, herunder oplysning om antallet af boligsøgende, der har  

 ansøgt om bolig efter de særlige sociale kriterier, fordelingen af de  

 tildelte boliger efter disse kriterier, samt antallet af afviste  

 boligsøgende, som evt. er henvist til almindelig venteliste.
 Kommunalbestyrelsen kan ikke give boligorganisationerne dispensation til  

 at fravige de gældende udlejningsregler.
10.1.1. Etablering af kommunal godkendelsesordning for udlejning af  

 almene familie- og ungdomsboliger Kommunalbestyrelsen kan beslutte at boligorganisationens udlejning af  

 ledige almene familieboliger og almene ungdomsboliger skal godkendes i hvert  

 enkelt tilfælde, jf. lovens § 61 og bekendtgørelsens § 24. Ordningen er ny  

 for ungdomsboligernes vedkommende.
 Beslutningen kan omfatte alle boligorganisationer, en enkelt  

 boligorganisation eller f.eks. en enkelt afdeling.
 I så fald skal boligorganisationen forelægge hver enkelt udlejning til  

 godkendelse hos kommunalbestyrelsen.
 Baggrunden for mulighederne for at etablere en sådan godkendelsesordning  

 har været at give kommunalbestyrelsen mulighed for et meget effektivt tilsyn  

 med udlejningen.
 Hvis kommunalbestyrelsen skønner det nødvendigt at vurdere, om de  

 boligsøgende hvortil der udlejes, også er de boligsøgende, som skønnes at  

 have behov for de pågældende boliger, kan dette kun ske gennem den kommunale  

 godkendelsesordning.
 Godkendelsesordningen kan ikke anvendes til at afvise boligsøgende med den  

 begrundelse, at de bor i en anden kommune.
 Endvidere skal det bemærkes, at godkendelsesordningen ligeledes ikke kan  

 anvendes til at afvise særlige befolkningsgrupper, men at alle ansøgere skal  

 behandles på lige fod.
Der kan være særlig grund til at etablere en kommunal godkendelsesordning,  

 hvis der er tale om afdelinger, der har fået en stor koncentration af beboere  

 med væsentlige sociale problemer, og der ønskes rettet op på dette forhold i  

 form af en bredere beboersammensætning i afdelingen.
Som nærmere omtalt  

 ovenfor under afsnit 5.2.3. vil dette - under forudsætning af frivillighed  

 fra den boligsøgendes side - kunne ske ved, at reglerne om kommunal  

 godkendelse kombineres med reglerne om kommunal anvisning af ledige  

 lejligheder efter § 59, stk. 1 - 3, i lov om almene boliger m.v.
Afvisningsgrundlag Hvis kommunalbestyrelsen finder, at der vil  

 være et åbenbart misforhold mellem den boligsøgendes husstandsindkomst og  

 boligafgiften (huslejen) for den bolig, der ansøges om, kan den boligsøgendes  

 ansøgning afvises.
Afvisningen af boligsøgende under henvisning til  

 indkomstforholdene kan dog kun ske efter en konkret vurdering af den enkelte  

 boligsøgendes økonomiske og personlige forhold, jf. bekendtgørelsens § 24,  

 stk. 2. Se nærmere herom i slutningen af dette afsnit.
 Der kan både være tale om situationer, hvor kommunalbestyrelsen finder en  

 boligsøgendes husstandsindkomst for høj i forhold til boligafgiften, og der  

 kan være tale om situationer, hvor kommunalbestyrelsen anser den  

 boligsøgendes indkomst for at være for lav i forhold til den ansøgte boligs  

 boligafgift.
 En afvisning medfører, at boligorganisationen ikke kan indgå aftale med  

 den boligsøgende om leje af den pågældende bolig.
For høj indkomst Kommunalbestyrelsen kan skønne, at en husstand  

 med meget høj indkomst ikke har behov for den pågældende bolig, fordi  

 husstanden har økonomisk grundlag for at skaffe sig bolig på anden måde -  

 f.eks. ved køb af ejerbolig eller leje af anden udlejningsbolig.
Reglen  

 forudsættes kun anvendt i ganske ekstraordinære situationer.
Det skal i denne  

 forbindelse fremhæves, at det forhold, at den boligsøgende ikke kan opnå  

 individuel boligstøtte på grund af for høj indkomst ikke i sig selv  

 berettiger til afvisning.
 Ingen klageadgang Kommunalbestyrelsens afgørelse i denne situation  

 kan ikke påklages til anden administrativ myndighed.
For lav indkomst Kommunalbestyrelsen kan også skønne, at en  

 husstand har for lav indkomst, således at den ikke vil være i stand til at  

 betale huslejen i den pågældende bolig.
I denne situation kan  

 kommunalbestyrelsen også afslå at godkende, at boligen udlejes til den  

 pågældende boligsøgende.
 Klageadgang Hvis en kommunalbestyrelse afviser en boligsøgende med  

 henvisning til, at husstandsindkomsten er for lav i forhold til  

 boligafgiften, finder reglerne om klageadgang i lov om indviduel boligstøtte  

 tilsvarende anvendelse, jf. lov om almene boliger m.v. § 61, 2. pkt., samt  

 nedenfor under afsnit 10.3.
 Afvisning af andre grunde Der kan også være tale om andre  

 afvisningsgrunde, f.eks. at den boligsøgende ikke opfylder de almindelige  

 regler om husstandens størelse og sammensætning i forhold til boligens  

 størrelse.
 Kommunalbestyrelsens afgørelse i disse situationer kan ikke påklages til  

 anden administrativ myndighed.
 Der er dog en undtagelse herfra:
Sker afvisningen under hensyn til den boligsøgendes personlige forhold er  

 der klageadgang i henhold til lovens § 61, 2. pkt.
De personlige forhold, der  

 her er tale om, er nærmere beskrevet nedenfor vedrørende omtalen af § 15 i  

 lov om individuel boligstøtte.
 Oplysninger fra de boligsøgende Kommunalbestyrelsen bør fastlægge  

 en procedure for, hvorledes en godkendelsesordning skal administreres,  

 herunder hvilke oplysninger boligorganisationen og de boligsøgende skal  

 fremkomme med til kommunens behandling af ansøgningerne.
 Det er kommunens opgave at fremskaffe og behandle de oplysninger, der  

 lægges til grund for godkendelse eller afvisning af de boligsøgende.
 Kommunen kan f.eks. udforme et særligt skema med spørgsmål til den  

 boligsøgende til indhentning af de nødvendige oplysninger til vurdering af  

 ansøgerens økonomiske og personlige forhold (indkomstforhold,  

 husstandsstørrelse og husstandssammensætning).
 Den afdeling (forvaltningsenhed) i kommunen, der behandler ansøgningen,  

 skal have den boligsøgendes tilladelse til at indhente oplysninger i en anden  

 forvaltningsenhed f.eks. skatteregistret, og ligeledes hvis oplysninger  

 ønskes indhentet andre steder f.eks. hos arbejdsgiver, jf. forvaltningslovens  

 §§ 28 og 29. Dette kan praktisk sikres f.eks. ved en særlig rubrik til  

 ansøgerens underskrift herom i ansøgningsskemaet, eller det kan i tilknytning  

 til ansøgerens underskrift på skemaet angives, at denne samtidig omfatter  

 denne tilladelse.
Samarbejde med boligorganisationen Kommunalbestyrelsen kan anmode  

 boligorganisationen om at udlevere et skema til indhentning af oplysninger  

 til den boligsøgende, som så udfylder det pågældende skema, medens  

 boligorganisationen giver de nødvendige oplysninger om boligstørrelse og  

 husleje m.v. vedrørende den ansøgte bolig.
Det kan eventuelt herudover  

 aftales med boligorganisationen, at boligorganisationen videresender det  

 udfyldte skema til kommunen.
 Kommunalbestyrelsen kan ligeledes anmode boligorganisationen om at oplyse  

 de boligsøgende om boligstøttemulighederne efter lov om individuel  

 boligstøtte og kan anmode boligorganisationen om at udlevere det i kommunen  

 anvendte ansøgningsskema herom til de boligsøgende.
 Boligorganisationen kan ikke forpligtes til at kontrollere, om de  

 boligsøgende udfylder et skema korrekt eller iøvrigt giver de nødvendige  

 oplysninger til kommunens behandling.
 Kommunen bør tilvejebringe et lignende samarbejde, som er beskrevet  

 ovenfor, såfremt udlejningen forestås af en ekstern forretningsfører.
Afvisning skal være skriftlig Afslag på godkendelse fra kommunen  

 på grund af for lav eller for høj indkomst skal meddeles skriftligt til  

 ansøgeren og boligorganisationen inden for den fastsatte frist herfor.
Der  

 kan ikke f.eks. gives en foreløbig mundtlig besked inden for den fastsatte  

 frist og dernæst efterfølgende en skriftlig meddelelse efter fristens udløb.
Rettidig afvisning Kommunalbestyrelsen skal give besked om afslag  

 til både boligorganisationen og den boligsøgende senest 5 hverdage efter, at  

 ansøgningen om godkendelse er modtaget i kommunen.
Er der tale om en  

 ufuldstændig ansøgning, tæller fristen først fra den dag, ansøgningen er  

 komplet.
De 5 dage regnes fra dagen efter den dag, hvor ansøgningen modtages i  

 kommunen.
Selve modtagelsesdagen medregnes altså ikke i de 5 dage.
Lørdage  

 medregnes som hverdage.
Modtagelsesdatoen i kommunen er den dag, hvor ansøgningen først er  

 registreret indkommet i kommunen, uanset i hvilken forvaltning ansøgningen er  

 modtaget.
Det påhviler kommunen at sikre, at ansøgningen viderebefordres  

 rettidigt til den forvaltningsenhed, der skal behandle ansøgningen.
 Senest på den 5. hverdag efter modtagelsen skal afslaget på ansøgningen  

 afsendes fra kommunen.
 Klagevejledning Kommunalbestyrelsen skal sikre, at der samtidig  

 med et afslag om godkendelse på grund af for lav indkomst og/eller på grund  

 af personlige forholdgives klagevejledning til den pågældende boligsøgende.
 Ugyldigt afslag Hvis afslaget fra kommunalbestyrelsen ikke er  

 meddelt skriftligt og ikke er afsendt til den boligsøgende og  

 boligorganisationen inden for den fastsatte frist, er afslaget ikke gyldigt.  

 Kommunalbestyrelsens mulighed for at afvise den boligsøgende er herefter  

 bortfaldet.
 Vurdering af den boligsøgendes økonomiske og personlige forhold  

 Som nævnt ovenfor kan kommunalbestyrelsen i medfør af bekendtgørelsens § 24,  

 stk. 2, afvise udlejning til boligsøgende med husstandsindkomster af en sådan  

 størrelse, at der vil være et åbenbart misforhold mellem husstandsindkomst og  

 boligafgift.
 Det skal understreges, at afvisning af boligsøgende under henvisning til  

 indkomstforholdene kun kan ske efter en konkret vurdering af den enkelte  

 boligsøgendes økonomiske og/eller personlige forhold, jf. ligeledes  

 bekendtgørelsens § 24, stk. 2. Kommunalbestyrelsen kan f.eks. ikke følge en  

 praksis, hvorefter den boligsøgende afvises, såfremt husstandsindkomsten ikke  

 er et vist antal gange større en boligafgiften, men skal i hvert enkelt  

 tilfælde (eventuelt i samarbejde med den boligsøgende) opstille et realistisk  

 budget for husstanden efter indflytning i den ansøgte lejlighed, jf. nærmere  

 nedenfor.
Godkendelsesbestemmelsen har bl.a. til formål at give kommunen mulighed  

 for at undgå situationer, hvor den boligsøgende uanset afslag på ansøgning om  

 individuel boligstøtte alligevel flytter ind i en bolig, som den pågældende  

 har vanskeligt ved at betale.
Der kan også være et ønske om at undgå, at  

 boligsøgende med en meget lav indkomst flytter ind i en bolig med høj husleje  

 og først efter indflytning ansøger om boligstøtte.
 Forholdet til lov om individuel boligstøtte Regelsættet i  

 udlejningsbekendtgørelsens § 24, stk. 2, om betingelserne for at  

 kommunalbestyrelsen kan afvise udlejning til boligsøgende, må ses i  

 sammenhæng med betingelserne for, at kommunalbestyrelsen kan afslå at yde  

 boligstøtte efter § 15 i lov om indviduel boligstøtte.
 Såfremt kommunalbestyrelsen ikke kan afslå at yde støtte til den  

 boligsøgende efter lov om individuel boligstøtte, vil der heller ikke være  

 grundlag for, at kommunalbestyrelsen kan afslå at godkende den boligsøgende  

 til indflytning i den ansøgte bolig med den begrundelse, at  

 husstandsindkomsten er for lav i forhold til boligafgiften.
 Ved kommunalbestyrelsens bedømmelse af, om der er et åbenbart misforhold  

 mellem ansøgerens husstandsindkomst og boligafgift, skal kommunalbestyrelsen  

 lægge den husstandsindkomst til grund, der benyttes ved  

 boligstøtteberegningen i henhold til lov om individuel boligstøtte, § 8.
 Efter § 15 i lov om individuel boligstøtte har kommunalbestyrelsen  

 endvidere pligt til at foretage en nærmere undersøgelse af forholdene,  

 herunder en samlet vurdering af husstandsmedlemmernes økonomiske og  

 personlige forhold, når:
 1. Lejen overstiger halvdelen af husstandsindkomsten,  

 jf. § 15, 1. pkt. i lov om individuel boligstøtte.
 2. Lejen forekommer særlig høj, og særlige forhold -  

 f.eks. i forbindelse med ansøgerens afståelse af sin hidtidige bolig og leje  

 af den lejlighed hvortil boligstøtte søges - sandsynliggør, at lejeaftalen er  

 tilrettelagt særligt med henblik på opnåelse af boligstøtte, jf. § 15, 2.  

 pkt. i lov om individuel boligstøtte.
Det bemærkes, at en afgørelse efter boligstøttelovens § 15, 1. pkt. hviler  

 på to hinanden følgende opgørelser.
Først foretages en almindelig opgørelse  

 af husstandsindkomsten efter reglerne herfor i § 8 i samme lov.
Denne  

 sammenlignes da med den aktuelle leje.
Udgør lejen mindre end halvdelen af  

 husstandsindkomsten, vil der ikke kunne meddeles afslag på at yde boligstøtte  

 under henvisning til, at huslejen er for høj i forhold til  

 husstandsindkomsten.
Udgør lejen mere end halvdelen af husstandsindkomsten,  

 foretages den nærmere undersøgelse af forholdene, hvori indgår en samlet  

 vurdering af af husstandsmedlemmernes økonomiske og personlige forhold.
På  

 baggrund af denne undersøgelse tager kommunalbestyrelsen stilling til, om der  

 kan ydes boligstøtte.
På samme måde må afgørelsen efter  

 udlejningsbekendtgørelsens § 24, stk. 2, træffes efter to på hinanden  

 følgende opgørelser.
Kontanthjælp i relation til opgørelse af husstandsindkomsten  

  Husstandsindkomsten opgøres som personlig indkomst, med tillæg af positiv  

 kapitalindkomst (jf. personskattelovens § 7) og aktieindkomst (jf.  

 personskattelovens § 8a, stk. 2) Kontanthjælp efter bistandslovens § 37 medregnes til den skattepligtige  

 indkomst og indgår derfor i boligstøttelovens indkomstbegreb på samme måde  

 som evt. lønindtægt.
Et evt. særligt tillæg på grund af høje boligudgifter  

 eller på grund af stor forsørgerbyrde betragtes ikke som skattepligtig  

 indkomst og indgår således ikke i den beregnede husstandsindkomst efter  

 boligstøttelovens § 8.
Man kan således ikke medregne det boligtillæg, der vil kunne ydes til den  

 ansøgte bolig af den grund, at det ikke indgår som en del af  

 indkomstgrundlaget.
Den første fase af en vurdering efter halvdelsreglen vil  

 være baseret på en kontanthjælp uden boligtillæg, idet man her sammenligner  

 lejen med den husstandsindkomst, der er beregnet efter § 8.
I den anden fase af § 15 vurderingen - den samlede vurdering af  

 husstandens økonomiske og personlige forhold, der skal foretages, når lejen  

 udgør mere end halvdelen af husstandsindkomsten - vil det forventede  

 boligtillæg efter bistandslovens § 37 a derimod skulle medregnes, på samme  

 måde som børnefamilieydelse m.v. medregnes i den samlede økonomiske  

 vurdering.
Dette gælder også et evt. forsørgertillæg.
Det forventede  

 boligtillæg og forsørgertillæg vil ligeledes skulle medregnes ved den  

 konkrete vurdering af den boligsøgendes økonomiske og personlige forhold  

 efter bekendtgørelsens § 24, stk. 2.
Børn Med hensyn til børn kan det oplyses, at der ved beregning af  

 individuel boligstøtte efter lov om individuel boligstøtte fratrækkes et  

 beløb for børn i den beregnede husstandsindkomst for at kompensere husstande  

 med børn for den tilhørende økonomiske belastning.
Børnefamilieydelser  

 medregnes heller ikke i husstandsindkomsten, idet denne ydelse ikke er  

 personlig indkomst.
Disse beløb bør derimod indgå i den samlede konkrete  

 vurdering af de faktiske økonomiske forhold.
Nærmere om den konkrete vurdering Ved den konkrete vurdering af  

 den boligsøgendes økonomiske og personlige forhold bør der tages hensyn til  

 alle forhold, der har indflydelse på husstandens samlede økonomiske  

 situation, herunder også forhold som kan påvirke den fremtidige  

 husstandsindkomst indenfor en overskuelig fremtid.
Som grundlag for  

 vurderingen kan kommunalbestyrelsen f.eks. tage udgangspunkt i et budget,  

 opstillet på grundlag af den boligsøgendes oplysninger om sin økonomi.
Der  

 kan herved foretages en opgørelse over, hvilket beløb den boligsøgende  

 husstand rent faktisk vil have til disposition, når alle udgifter og  

 indtægter er medregnet.
 I et sådant budget må naturligvis indgå de sociale ydelser, som ansøgeren  

 er berettiget til, herunder eventuelt boligtillæg, som følge af en højere  

 leje, forsørgertillæg, offentlige børnetilskud og forskudsvis udbetaling af  

 børnebidrag, ligesom der ikke skal fratrækkes et beløb for børn, jf. nærmere  

 ovenfor.
 Det vil være i den boligsøgendes egen interesse at give de nødvendige  

 oplysninger om husstandens økonomi, der kan give kommunen mulighed for at  

 opstille et realistisk budget for husstanden efter indflytning i den ansøgte  

 bolig.
 Det bemærkes, at der i visse tilfælde hvor der kan være grundlag for at  

 afslå at yde individuel boligstøtte, ikke nødvendigvis er grundlag for at  

 afslå at godkende den boligsøgende til den ansøgte lejlighed, f.eks. i  

 tilfælde, hvor der skønnes at være tale om en fiktiv lav husstandsindkomst.
 Specielt om personlige forhold De personlige forhold, der kan  

 inddrages i vurderingen efter boligstøttelovens § 15, når der er tale om en  

 meget høj husleje i forhold til husstandsindkomsten, kan ligeledes inddrages  

 i den konkrete vurdering efter bekendtgørelsens § 24, stk. 2. Disse  

 personlige forhold kan bl.a. være:
 x Den boligsøgendes aktuelle beskæftigelsessituation, sammenholdt med  

 eventuelle forventede ændringer heri inden for en overskuelig fremtid.
 x Forventede ændringer i den boligsøgendes økonomiske situation iøvrigt.  

 Er der f.eks. væsentlige gældsforpligtelser, bør den skønnede  

 afviklingsperiode indgå i vurderingen.
x Den boligsøgendes nuværende boligsituation, f.eks. hvorvidt det skønnes,  

 at den boligsøgendes aktuelle bolig er passende med hensyn til størrelse og  

 standard.
Omvendt kan der også være grund til at tage hensyn til den ansøgte  

 boligs beliggenhed og adgangsforhold for at tilgodese særlige behov, f.eks.  

 hvis et medlem af husstanden er handicappet.
x Den boligsøgendes nuværende boligudgift sammenlignet med boligudgiften  

 for den ansøgte bolig.
Uanset, at der kan være tale om en høj husleje i den  

 ansøgte bolig i forhold til den boligsøgendes husstandsindkomst, bør der  

 tages hensyn til, om et boligskifte kan medføre en ikke uvæsentlig forbedring  

 af den boligsøgendes økonomiske situation.
Der kan dog ses bort herfra,  

 såfremt den pågældendes nuværende boligudgift skønnes fastsat af hensyn  

 hertil eller iøvrigt skønnes urimeligt høj.
10.2. Kommunal godkendelse af udlejning af familie- og ungdomsboliger  

 til flygtninge Boligsøgende med flygtningestatus Det er nu i bekendtgørelsens §  

 24, stk. 4, præciseret, at de ovenfor nævnte regler også gælder for  

 flygtninge, der afvises efter den særlige godkendelsesordning, som gælder for  

 denne gruppe af boligsøgende, jf. herved lovens § 62, stk. 1. Dette gælder  

 også reglerne om klageadgang m.v., som er omtalt nærmere nedenfor.
10.3. Klage over kommunal afvisning Klageadgang Hvis kommunalbestyrelsen afviser at godkende en  

 boligsøgende under henvisning til, at husstandsindkomsten er for lav i  

 forhold til boligafgiften, har den boligsøgende mulighed for at klage over  

 afgørelsen, jf. lovens § 61, 2. pkt. og § 62, stk. 2.
 Kommunalbestyrelsens afgørelse af, at en boligsøgende anses for at have  

 for høj indkomst i forhold til boligafgiften, kan ikke påklages.
Afvisning af andre grunde kan heller ikke påklages.
En undtagelse herfra  

 er afvisning under henvisning til den boligsøgendes personlige forhold.
En  

 sådan afvisning kan også påklages, jf. ovenfor.
 Reglerne om klageadgang er de samme som ved lov om individuel boligstøtte.  

 Der henvises til kapitel 13 i lov om individuel boligstøtte samt kapitel 18 i  

 den tilhørende vejledning om individuel boligstøtte, udsendt af Bygge- og  

 Boligstyrelsen i juni 1996.
Klagemyndighed Kommunalbestyrelsens afgørelse om afvisning i de  

 omtalte tilfælde påklages til det sociale ankenævn.
Nævnets afgørelse kan  

 ikke påklages til anden administrativ myndighed.
 Klagens indsendelse Klage over kommunalbestyrelsens afgørelse  

 indsendes til det sociale ankenævn via kommunen, det vil sige klagen stiles  

 til det sociale ankenævn, men sendes til kommunen.
 Klagefrister Klagen skal indgives inden 4 uger efter, at klageren  

 har fået meddelelse om afgørelsen.
Klagefristen løber fra det tidspunkt, hvor klageren har fået meddelelse om  

 afgørelsen, det vil sige fra det tidspunkt, hvor det må anses for godtgjort,  

 at meddelelsen er nået frem til den pågældende.
I almindelighed kan det  

 formodes, at meddelelsen er nået frem til modtageren dagen efter  

 poststemplingen, det vil sige dagen efter, at meddelelsen er afleveret til  

 posthuset, hvis dette er sket inden for normal åbningstid på posthuset.  

 Benyttes B-breve vil forsendelsen normalt være fremme hos modtageren 3 dage  

 efter poststemplingen.
 Klagevejledning Kommunalbestyrelsen skal, på samme måde som ved  

 afgørelser om ydelse af individuel boligstøtte, yde klagevejledning til den  

 boligsøgende.
 Der skal herunder gives klagevejledning i forbindelse med afslag, som -  

 helt eller delvist - er begrundet i ansøgerens personlige forhold.
Kommunalbestyrelsens afgørelse skal således indeholde oplysninger om  

 klageadgang, om fristen for indbringelse af klagen og hvilken myndighed,  

 klagen skal stiles til.
Desuden skal der oplyses om, at klagen skal indsendes  

 til den myndighed, der har truffet afgørelsen, det vil sige  

 kommunalbestyrelsen.
10.4. Udlejning til andet end beboelse Efter bekendtgørelsens § 2, stk. 3, § 10, stk. 3 og 4, og § 11, stk. 3-5,  

 kan almene familieboliger, ungdomsboliger og ældreboliger, som ikke kan  

 udlejes til den berettigede personkreds, udlejes til andre boligsøgende.  

 Reglerne herom er nærmere beskrevet ovenfor i henholdsvis afsnit 5.8, 6.4. og  

 7.1.6.
 Hvis det heller ikke er muligt at leje de pågældende boliger ud til andre  

 boligsøgende, kan kommunalbestyrelsen eller amtsrådet tillade, at boligerne  

 udlejes til andet end beboelse, jf. udlejningsbekendtgørelsens § 23. Det  

 bemærkes, at der skal være tale om udlejningsvanskeligheder af ganske  

 ekstraordinær karakter.
I disse tilfælde er det mere hensigtsmæssigt at foretage denne særlige  

 udlejning for at sikre en lejeindtægt, uanset at dette ikke kan ske efter de  

 almindelige regler for udlejning af den pågældende boligtype.
Der må her  

 tages hensyn til, at afdelingen ellers ville lide tab, som de tilbageblevne  

 lejere pricipielt skulle betale i form af lejeforhøjelse, hvilket vil kunne  

 forværre udlejningssituationen yderligere.
 Erhvervslejeforhold Hvis der sker udlejning af en bolig til en  

 lejer, der ikke selv har til hensigt at anvende boligen til beboelse,  

 betragtes dette pr. definition som et erhvervslejeforhold.
 Det gælder f.eks., hvis der lejes ud til en virksomhed, som videreudlejer  

 til ansatte, der er udstationerede til midlertidige arbejdsopgaver.
 Det samme gælder, hvis der lejes ud til kommunen med henblik på  

 videreudlejning til anden side.
 Kommunen skal godkende på forhånd Kommunalbestyrelsens godkendelse  

 skal indhentes forud for en udlejning til andet end beboelse.
 Blandt de forhold, som kommunalbestyrelsen i øvrigt skal påse i  

 forbindelse med godkendelsen, kan nævnes:
Tidsbegrænsning Ved erhvervsmæssig udlejning skal der være tale om  

 midlertidig udlejning.
Kommunalbestyrelsen må derfor påse, at udlejninger  

 sker på et midlertidigt grundlag, dvs. ved tidsbestemt lejekontrakt.
Opmærksomheden henledes på, at i henhold til lejeloven, skal  

 tidsbegrænsningen i et tidsbestemt lejemål være tilstrækkeligt begrundet i  

 udlejers forhold.
Såfremt dette ikke er tilfældet, kan tidsbegrænsningen  

 tilsidesættes af boligretten, jf. lejelovens § 80, stk. 3.
Løbende vurdering af udlejningssituationen Det skal understreges,  

 at kommunalbestyrelsen løbende skal vurdere, om der fortsat er begrundelse  

 for at leje ud til andre end boligsøgende - ud fra en vurdering af  

 udlejningssituationen i det lokale område i øvrigt.
Det er således i  

 bekendtgørelsen et krav, at boligerne ved ledighed påny skal søges udlejet  

 til den berettigede personkreds.
Hvis dette ikke er muligt, skal der  

 alternativt forsøges udlejning til andre boligsøgende.
Ved vedvarende udlejningsproblemer må kommunalbestyrelsen vurdere, om der  

 skal gennemføres særlige foranstaltninger over for det pågældende byggeri med  

 henblik på at afhjælpe problemerne.
Der kan f.eks. være behov for at  

 gennemføre fysisk eller økonomisk genopretning eller andre  

 forbedringsforanstaltninger, eventuelt ombygning af nogle boligtyper,  

 iværksættelse af særlige sociale indsatser m.v.
Kommunalbestyrelsen må  

 ligeledes vurdere, om udlejningsproblemerne vil kunne afhjælpes, hvis  

 boligerne blev ommærket eventuelt i forbindelse med en ombygning af  

 ejendommen.
Der henvises nærmere til Bygge- og Boligstyrelsens vejledning om  

 drift af almene boliger m.v. (afsnit 24).
 Begrænsninger Kommunalbestyrelsen må tage stilling til, om der  

 skal være begrænsninger på anvendelsen af de pågældende lejemål og i givet  

 fald hvilke.
Det forudsættes, at kommunalbestyrelsen vurderer, om der er tale om en  

 hensigtsmæssig anvendelse af boligerne, under hensyn til at der er tale om  

 offentligt støttet byggeri.
I det omfang, den aktuelle udlejnings- og  

 efterspørgselssituation muliggør dette, bør det således tilstræbes, at  

 boligerne ved ledighed udlejestil boligformål frem for erhvervsformål.
Fremleje Ved udlejning i to led (fremleje) skal visse forhold  

 iagttages.
Som tidligere anført, er der krav om, at fremlejeaftaler skal  

 indgås skriftligt, samt at udlejer skal have kopi af fremlejeaftalen, før  

 fremlejeperioden begynder, jf. afsnit 9.3. om fremlejeaftaler.
 Lejefastsættelse Udlejer bør i lejeaftalen med den  

 erhvervsdrivende fremlejer søge at få dækning mindst for den leje, der ville  

 skulle opkræves efter reglerne i lov om almene boliger m.v., dvs.  

 balancelejen, selvom forholdet tillige vil være omfattet af  

 erhvervslejereguleringsloven, jf. bekendtgørelse nr. 648 af 25. juli 1995 af  

 lov om lejeregulering i erhvervslokaler m.v.
Da fremlejeforholdet reguleres af lejelovgivningen, kan fremlejer risikere  

 nedsættelse af lejen ved en huslejenævns/boligretssag, og der kan eventuelt  

 blive tale om en difference i forhold til den med boligorganistionen aftalte  

 leje.
I så fald må differencen dækkes af den erhvervsdrivende fremlejer, som  

 altså kan risikere tab.
Ophævelse/opsigelse af lejeaftalen Det bemærkes, at efter reglerne  

 om erhvervsleje kan lejer tidligst kræve nedsættelse af lejen efter 4 år, jf.  

 § 5, stk. 2, i erhvervslejereguleringsloven.
Da der i de her omtalte  

 situationer typisk vil være tale om tidsbegrænsede lejemål af kortere  

 varighed, vil krav om nedsættelse af lejen med henvisning til det lejedes  

 værdi næppe kunne komme på tale.
Hvis lejeaftalen mellem den erhvervsdrivende fremlejer og udlejer (  

boligorganisationen m.v. ) ophæves eller opsiges, bortfalder  

 fremlejeaftalen, og fremlejetageren må fraflytte, uanset om der er indgået  

 anden aftale med den erhvervsdrivende fremlejer.
I en sådan situation må  

 fremlejetageren henvises til eventuelt at gøre erstatningskrav gældende  

 overfor fremlejeren.
Bygge- og Boligstyrelsen den 27. december 1996 Rud Werborg / Vibeke Køie Bilag 1 Lov om almene boliger m.v.
Bilag 2 Bekendtgørelse om udlejning af almene boliger m.v.
