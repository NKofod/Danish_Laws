Nr LSF 102 Forslag til Lov om skattemæssige afskrivninger (afskrivningsloven) Fremsat af skatteministeren (Ole Stavad) den 2. juni 1998 Vedtaget ved tredjebehandling den 26. juni 1998 Lov nr. 433 af 26/06/1998 Kapitel 1 Lovens anvendelsesområde § 1. Efter reglerne i denne lov kan skattemæssig afskrivning  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre udgifter.
Kapitel 2 Driftsmidler og skibe Fælles bestemmelser § 2. Maskiner, inventar og andre driftsmidler samt skibe afskrives  

 efter reglerne i dette kapitel, såfremt de udelukkende eller delvis benyttes  

 erhvervsmæssigt.
 Stk. 2. Udgifter til anskaffelse af edb-software afskrives efter  

 reglerne i dette kapitel, uanset om der er tale om erhvervelse af en  

 tidsubegrænset brugsrettighed i henhold til en softwarelicensaftale eller  

 lignende.
 Stk. 3. Antikviteter, kunstværker og andre aktiver, der efter  

 deres art og anvendelse normalt ikke udsættes for værdiforringelse, kan ikke  

 afskrives.
§ 3. Driftsmidler og skibe anses for anskaffet, når driftsmidlet  

 eller skibet er 1) leveret til en igangværende virksomhed, 2) bestemt til at indgå i virksomhedens drift og 3) færdiggjort i et sådant omfang, at det kan indgå i driften.
 § 4. Ændrer en skattepligtig benyttelsen af driftsmidler eller  

 skibe fra udelukkende erhvervsmæssig benyttelse til privat benyttelse eller  

 omvendt, behandles dette som salg henholdsvis køb af de pågældende aktiver.  

 Det samme gælder ved ændring fra eller til delvis erhvervsmæssig benyttelse.  

 Som salgssum eller købesum anvendes handelsværdien på det tidspunkt, hvor  

 benyttelsen ændres.
Udelukkende erhvervsmæssigt benyttede driftsmidler og skibe § 5. Driftsmidler og skibe, som en skattepligtig udelukkende  

 benytter erhvervsmæssigt, skal afskrives på en samlet saldo for den enkelte  

 virksomhed.
Stk. 2. Indkomstårets afskrivninger foretages på grundlag af den  

 afskrivningsberettigede saldoværdi ved indkomstårets udgang.
Denne værdi  

 opgøres som saldoværdien ved indkomstårets begyndelse med tillæg af  

 anskaffelsessummen for driftsmidler og skibe, der er anskaffet i  

 indkomståret, og med fradrag af salgssummen for driftsmidler og skibe, der er  

 solgt og leveret i indkomstårets løb.
Udgifter til forbedring behandles på  

 samme måde som anskaffelsessummer.
Saldoværdien ved indkomstårets begyndelse  

 udgør det beløb, hvortil driftsmidler og skibe anskaffet i tidligere  

 indkomstår er nedbragt ved afskrivninger.
 Stk. 3. Afskrivning kan højst udgøre 30 pct. af den  

 afskrivningsberettigede saldoværdi efter stk. 2. Udgør den  

 afskrivningsberettigede saldoværdi før indkomstårets afskrivning et  

 grundbeløb (i 1987-niveau) på 6.700 kr. eller derunder, kan beløbet fradrages  

 fuldt ud i den skattepligtige indkomst.
Stk. 4. For selskaber og foreninger omfattet af  

 selskabsskattelovens § 1, stk. 1, nr. 1, 2 og 4, indgår anskaffelsessummen  

 for driftsmidler og skibe omfattet af stk. 1, som enten erhverves med henblik  

 på udlejning, eller som allerede ved erhvervelsen er udlejet, ikke i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives indtil 60 pct. af anskaffelsessummen for  

 udlejningsdriftsmidlet eller -skibet.
Den del af anskaffelsessummen, der ikke  

 er afskrevet, tillægges den afskrivningsberettigede saldoværdi for det andet  

 indkomstår efter anskaffelsesåret.
 Stk. 5. Sælges et udlejningsdriftsmiddel eller -skib omfattet af  

 stk. 4 i anskaffelsesåret eller indkomståret efter anskaffelsesåret,  

 fradrages henholdsvis medregnes fortjeneste eller tab i den  

 afskrivningsberettigede saldoværdi for det indkomstår, hvori salget finder  

 sted, jf. dog § 9. Bestemmelserne i stk. 4, 2. og 3. pkt., finder ikke  

 anvendelse.
 Stk. 6. Ligningsrådet kan tillade, at bestemmelsen i stk. 4 ikke  

 skal finde anvendelse, når det efter rådets skøn må anses for godtgjort, at  

 anskaffelsen af aktiver til udlejning er et led i normal forretningsmæssigt  

 drevet udlejningsvirksomhed og i det væsentlige ikke har til formål at opnå  

 adgang til at foretage skattemæssige afskrivninger på de anskaffede aktiver.
 § 6. Den skattepligtige kan i stedet for at afskrive efter § 5  

 vælge at fradrage (straksafskrive) hele anskaffelsessummen for nedennævnte  

 driftsmidler m.v. i den skattepligtige indkomst for det indkomstår, hvori  

 anskaffelsen finder sted, jf. dog stk. 3:
 1) Driftsmidler, hvis fysiske levealder må antages ikke at overstige 3 år.
2) Driftsmidler med en anskaffelsessum på et grundbeløb (i 1987-niveau) på  

 6.700 kr. eller derunder.
Aktiver i et samlesæt eller lignende samt aktiver,  

 der er bestemt til at fungere samlet, anses for eet driftsmiddel.
Aktiver,  

 der er bestemt til at fungere sammen med allerede anskaffede aktiver, kan  

 ikke straksafskrives, såfremt den samlede anskaffelsessum overstiger  

 grundbeløbet.
Forbedringsudgifter sidestilles med udgifter til anskaffelse af  

 aktiver, der er bestemt til at fungere sammen med allerede anskaffede  

 aktiver.
 3) Driftsmidler og skibe til forsøgs- og forskningsvirksomhed bortset fra  

 driftsmidler og skibe, der anvendes til efterforskning efter råstoffer.
 4) Edb-software.
 Stk. 2. Sælges et aktiv, hvis anskaffelsessum efter stk. 1 fuldt  

 ud er fradraget i den skattepligtige indkomst for anskaffelsesåret, skal  

 salgssummen medregnes i den skattepligtige indkomst for det indkomstår, hvori  

 leveringen finder sted, jf. dog § 9.
 Stk. 3. Selskaber og foreninger omfattet af selskabsskattelovens §  

 1, stk. 1, nr. 1, 2 og 4, kan først fradrage udgifter til anskaffelse af  

 aktiver omfattet af stk. 1, nr. 1, 2 og 4, som erhverves med henblik på  

 udlejning, eller som allerede ved erhvervelsen er udlejet, i den  

 skattepligtige indkomst for indkomståret efter anskaffelsesåret.  

 Ligningsrådet kan efter reglerne i § 5, stk. 6, tillade, at 1. pkt. ikke skal  

 finde anvendelse.
 Stk. 4. Sælges et aktiv omfattet af stk. 3, skal salgssummen med  

 fradrag af en eventuel anskaffelsessum, der ikke fuldt ud er fradraget i den  

 skattepligtige indkomst, medregnes i den skattepligtige indkomst for det  

 indkomstår, hvori leveringen finder sted, jf. dog § 9.
 § 7. Udgift til reparation af et skadelidt driftsmiddel eller skib  

 fradrages i den skattepligtige indkomst for det indkomstår, hvori  

 reparationen foretages.
Stk. 2. Er der udbetalt en forsikring eller erstatning i anledning  

 af skaden, udgør fradraget dog kun det beløb, hvormed reparationsudgiften  

 overstiger forsikrings- eller erstatningssummen.
Hvis forsikrings- eller  

 erstatningssummen er større end reparationsudgiften, skal det overskydende  

 beløb fradrages i saldoværdien efter § 5.
 Stk. 3. Som reparationsudgifter betragtes udgifter, der medgår til  

 at sætte aktivet i den stand, det var i ved skadens indtræden.
 § 8. I det omfang en negativ saldo, der er fremkommet som følge  

 af, at salgssummer m.v. skal fradrages i afskrivningsgrundlaget, jf. § 5,  

 stk. 2, ikke medregnes ved opgørelsen af den skattepligtige indkomst for det  

 indkomstår, hvori den er opstået, skal den udlignes ved anskaffelser eller  

 medregnes ved opgørelsen af den skattepligtige indkomst for det følgende  

 indkomstår.
Stk. 2. Fristen for udligning af et negativt saldobeløb kan efter  

 tilladelse fra skatteministeren forlænges, når der er indgået aftale om  

 bestilling af aktiver til levering inden udløbet af fristen efter stk. 1 og  

 anskaffelsen af disse aktiver kan udligne den negative saldo.
Tilladelse  

 gives, såfremt aktiverne på grund af leverandørens forhold først kan leveres  

 efter fristens udløb og den skattepligtige ikke har kunnet forudse eller  

 afværge en overskridelse af fristen efter stk. 1. Tilladelsen kan gøres  

 betinget af, at der stilles sikkerhed for skattebetalingen.
§ 9. I det indkomstår, hvori en virksomhed sælges eller i øvrigt  

 ophører (ophørsåret), kan der ikke afskrives eller straksafskrives på  

 driftsmidler eller skibe omfattet af dette kapitel.
Fortjeneste eller tab  

 medregnes ved opgørelsen af den skattepligtige indkomst for ophørsåret og  

 opgøres som forskellen mellem på den ene side salgssummen for de i ophørsåret  

 solgte driftsmidler og skibe, herunder salgssummen for straksafskrevne  

 driftsmidler og skibe, og på den anden side saldoværdien ved ophørsårets  

 begyndelse med tillæg af beløb, der i ophørsåret er anvendt til  

 nyanskaffelser.
Såfremt saldoværdien ved ophørsårets begyndelse er negativ,  

 opgøres fortjeneste eller tab som forskellen mellem på den ene side  

 salgssummerne med tillæg af et positivt beløb lig den negative saldo og på  

 den anden side udgifterne til nyanskaffelser i ophørsåret.
Stk. 2. Såfremt saldoværdien ved ophørsårets udgang er positiv og  

 der fortsat er driftsmidler eller skibe, der ikke er solgt, videreføres den  

 positive saldo for efterfølgende indkomstår.
Salgssummen for driftsmidler og  

 skibe, der sælges efter ophørsåret, fradrages i saldoværdien.
Tab kan først  

 fradrages i den skattepligtige indkomst for det indkomstår, hvori det sidste  

 driftsmiddel eller skib er solgt.
 Stk. 3. I de i stk. 1 nævnte salgssummer fradrages eventuelle  

 anskaffelsessummer, der som følge af reglerne i § 5, stk. 4, og § 6, stk. 3,  

 ikke fuldt ud er fradraget i den skattepligtige indkomst, og som ikke i  

 forvejen er medregnet i saldoen.
 Stk. 4. For personer medregnes fortjeneste eller tab opgjort efter  

 stk. 1 og 2 med 90 pct. ved opgørelsen af den skattepligtige indkomst for  

 ophørsåret.
Stk. 5. Sælges et driftsmiddel eller skib efter ophørsåret ud over  

 de i stk. 2 nævnte tilfælde, medregnes salgssummen fuldt ud i den  

 skattepligtige indkomst for det indkomstår, hvori salget finder sted.
For  

 personer finder stk. 4 tilsvarende anvendelse på salgssummen.
§ 10. Afskrivningsreglerne i §§ 5-9 kan anvendes på dok- og  

 beddingsanlæg, der er beregnet til bygning og reparation af skibe, samt på de  

 bygninger, installationer og lignende, der hører til selve dokken eller  

 beddingen.
Anvendelsen af reglerne er betinget af, at der i et indkomstår  

 anskaffes aktiver som nævnt i 1. pkt. til en samlet anskaffelsessum af et  

 grundbeløb (i 1987-niveau) på mindst 385.000 kr. og af, at fortjeneste m.v.  

 på de pågældende aktiver også behandles efter de nævnte regler.
Delvis erhvervsmæssigt benyttede driftsmidler og skibe § 11. Driftsmidler og skibe, som en skattepligtig benytter både  

 til erhvervsmæssige og til private formål, skal afskrives særskilt for hvert  

 enkelt driftsmiddel eller skib.
Stk. 2. Afskrivning kan i anskaffelsesåret beregnes med indtil 30  

 pct. af anskaffelsessummen.
For hvert af de følgende indkomstår kan  

 afskrivning beregnes med indtil 30 pct. af det beløb, der henstår uafskrevet  

 ved indkomstårets begyndelse.
Af den således beregnede afskrivning kan  

 fradrages et beløb, der svarer til den erhvervsmæssige benyttelse i det  

 pågældende indkomstår.
 Stk. 3. Udgør anskaffelsessummen, eller er den inden afskrivning  

 nedbragt til et grundbeløb (i 1987-niveau) på 6.700 kr. eller derunder, kan  

 det beløb, der svarer til den erhvervsmæssige benyttelse, fradrages fuldt ud  

 i den skattepligtige indkomst.
 Stk. 4. Forbedringsudgifter vedrørende driftsmidler eller skibe  

 som nævnt i stk. 1 behandles som anskaffelsessummer og afskrives på samme  

 måde og sammen med det driftsmiddel eller skib, som udgiften vedrører.
 Stk. 5. For driftsmidler med en anskaffelsessum på et grundbeløb  

 (i 1987-niveau) på 6.700 kr. eller derunder, finder § 6, stk. 1, nr. 2, 2.-4.  

 pkt., tilsvarende anvendelse.
§ 12. Sælges et driftsmiddel eller skib som nævnt i § 11, kan der  

 ikke for salgsåret beregnes afskrivning på det solgte driftsmiddel eller  

 skib.
Fortjeneste eller tab opgøres som forskellen mellem salgssummen og det  

 uafskrevne beløb ved salgsårets begyndelse forhøjet med eventuelle  

 forbedringsudgifter afholdt i salgsåret.
Ved beregningen af det uafskrevne  

 beløb ved salgsårets begyndelse fragår de afskrivninger, der er beregnet for  

 de enkelte indkomstår.
Fortjeneste eller tab medregnes ved opgørelsen af den  

 skattepligtige indkomst for salgsåret med en så stor del, som svarer til  

 forholdet mellem de ved indkomstopgørelsen i alt fratrukne afskrivninger og  

 de samlede beregnede afskrivninger.
§ 13. Udgår et driftsmiddel eller skib som nævnt i § 11 af driften  

 på grund af en skade, kan der ikke afskrives på driftsmidlet eller skibet i  

 det indkomstår, hvori skaden er indtruffet.
For dette indkomstår behandles  

 driftsmidlet eller skibet, som om det er solgt.
Fortjeneste eller tab, jf. §  

 48, opgøres efter § 12.
Stk. 2. Såfremt der til reparation af et skadelidt driftsmiddel  

 eller skib afholdes udgifter, der overstiger en i anledning af skaden  

 udbetalt forsikrings- eller erstatningssum, kan den del af det overskydende  

 beløb, der svarer til den erhvervsmæssige andel i driftsmidlets eller skibets  

 benyttelse i det pågældende indkomstår, fradrages i den skattepligtige  

 indkomst.
Overstiger forsikrings- eller erstatningssummen  

 reparationsudgifterne, skal en så stor del af det overskydende beløb, som  

 svarer til forholdet mellem de for tidligere indkomstår foretagne  

 afskrivninger og de samlede beregnede afskrivninger på driftsmidlet eller  

 skibet for disse indkomstår, medregnes i den skattepligtige indkomst.
Kapitel 3 Bygninger, installationer og drænings- og markvandingsanlæg på  

 jordbrugsbedrifter Bygninger og installationer § 14. Erhvervsmæssigt benyttede bygninger afskrives særskilt for  

 hver enkelt bygning efter reglerne i dette kapitel.
Stk. 2. Uanset bestemmelsen i stk. 1 kan afskrivning ikke  

 foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab samt lignende virksomhed inden for den finansielle sektor,  

 herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt døgninstitutioner og bygninger, der er omfattet af lov om  

 social service, og som udsættes for et tilsvarende slid, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
Stk. 3. Uanset bestemmelsen i stk. 2, nr. 1, kan afskrivning dog  

 foretages på kontorbygninger eller kontorlokaler, der er beliggende i  

 tilknytning til erhvervsmæssigt benyttede bygninger, hvorpå der kan afskrives  

 efter stk. 1, når de pågældende kontorbygninger eller kontorlokaler tjener  

 driften af den virksomhed, hvortil de afskrivningsberettigede bygninger  

 anvendes.
Under samme betingelser omfatter bestemmelsen i 1. pkt. også  

 udgravninger, veje, gårdspladser, parkeringspladser, hegn og lignende, dog  

 ikke udgift til erhvervelse af grund.
 § 15. Installationer, der udelukkende tjener bygninger, hvorpå der  

 kan afskrives efter § 14, behandles og afskrives som de nævnte bygninger.
Stk. 2. Installationer, der udelukkende benyttes erhvervsmæssigt,  

 og som ikke er omfattet af stk. 1, afskrives særskilt for hver enkelt  

 installation efter reglerne i dette kapitel.
Såfremt flere installationer  

 vedrørende en bygning er anskaffet i samme indkomstår, kan de pågældende  

 installationer dog afskrives under eet.
 Stk. 3. Installationer, der benyttes til både erhvervsmæssige og  

 private formål, afskrives særskilt og i forhold til den erhvervsmæssige  

 benyttelse.
 Stk. 4. Der kan ikke afskrives på installationer i  

 beboelsesejendomme med en eller to selvstændige lejligheder (en- eller  

 tofamilieshuse). Ejere af ejerlejligheder, der benyttes til beboelse, kan  

 ikke afskrive på installationer i den bygning, hvori ejerlejligheden findes.
§ 16. En bygning eller en installation anses for anskaffet i det  

 indkomstår, hvori bygningen eller installationen erhverves eller opføres og  

 benyttes erhvervsmæssigt.
Udgift til ombygning og forbedring er  

 afskrivningsberettiget fra og med det indkomstår, hvori udgiften er afholdt,  

 og ombygningen eller forbedringen benyttes erhvervsmæssigt.
 § 17. Afskrivning på bygninger og installationer efter §§ 14 og 15  

 kan fra og med anskaffelsesåret foretages med indtil 5 pct. årligt af  

 anskaffelsessummen.
Stk. 2. Den i stk. 1 nævnte afskrivningssats forhøjes, når det må  

 antages, at bygningen eller installationen er udsat for en sådan fysisk  

 forringelse, at den trods normal vedligeholdelse vil have mistet sin værdi  

 senest 25 år efter opførelsen.
Afskrivningssatsen forhøjes til en sats lig  

 med summen af 3 pct. og en sats, der svarer til, at bygningen eller  

 installationen afskrives med lige store årlige beløb over den antagelige  

 levetid.
 Stk. 3. Såfremt en bygning, hvorpå der kan afskrives efter § 14,  

 stk. 3, knytter sig til en bygning, for hvilken afskrivningssatsen forhøjes  

 efter stk. 2, gælder den forhøjede sats også for den tilknyttede bygning.
 § 18. Udgifter til ombygning eller forbedring afskrives særskilt,  

 jf. § 17. Såfremt udgifterne er afholdt i samme indkomstår, kan afskrivning  

 dog foretages under eet.
Stk. 2. Udgifter til ombygning eller forbedring af  

 afskrivningsberettigede bygninger kan i stedet fradrages straks, i det omfang  

 indkomstårets udgift til vedligeholdelse, ombygning og forbedring ikke  

 overstiger 5 pct. af afskrivningsgrundlaget for den bygning, som udgifterne  

 vedrører, for året før det indkomstår, hvori udgiften kan fradrages.
Ved  

 opgørelsen af, om udgifterne overstiger 5 pct. af afskrivningsgrundlaget,  

 medregnes først udgift til vedligeholdelse.
Udgifter til tilbygning behandles  

 kun som ombygnings- eller forbedringsudgifter, når tilbygningen udgør en  

 naturlig del af den eksisterende bygning.
Stk. 3. Fradrag efter stk. 2 foretages i det indkomstår, hvori  

 udgiften afholdes, uanset om ombygningen eller forbedringen endnu ikke  

 benyttes erhvervsmæssigt efter § 16, 2. pkt.
Fradraget kan dog ikke foretages  

 i indkomstår, hvori der ikke kan afskrives på bygningen, jf. § 20, eller i  

 det indkomstår, hvori bygningen anskaffes, jf. § 16, 1. pkt.
 Stk. 4. Udgifter, der er fratrukket efter stk. 2, anses ikke som  

 afskrivninger og medregnes ikke til anskaffelsessummen ved opgørelsen af  

 skattepligtig fortjeneste eller tab efter § 21.
 Stk. 5. I det omfang udgift til ombygning eller forbedring  

 modsvares af en forsikrings- eller erstatningssum, kan udgiften ikke  

 fradrages efter reglen i stk. 2.
 § 19. Anvendes kun en del af en bygning til formål, der berettiger  

 til afskrivning efter § 14, kan der kun afskrives på den del af  

 anskaffelsessummen, der forholdsmæssigt svarer til den nævnte bygningsdels  

 etageareal.
 Stk. 2. Udgifter til ombygning og forbedring kan afskrives efter §  

 18, når udgiften direkte vedrører den afskrivningsberettigede del af  

 bygningen.
 Stk. 3. Udgifter til ombygning og forbedring, som ikke direkte kan  

 henføres til den afskrivningsberettigede eller den  

 ikkeafskrivningsberettigede del af bygningen, kan afskrives efter § 18 efter  

 forholdet mellem den afskrivningsberettigede bygningsdels etageareal og  

 bygningens samlede etageareal.
 Stk. 4. Anvendes under 25 pct. af bygningens etageareal til  

 afskrivningsberettiget formål, herunder afskrivning efter § 14, stk. 3, kan  

 der dog kun afskrives på bygningen, såfremt det nævnte etageareal udgør  

 mindst 300 kvadratmeter.
Stk. 5. Såfremt der er foretaget ejerboligfordeling på en ejendom,  

 indgår den del af en bygnings anskaffelsessum, der kan henføres til  

 ejerboligen, ikke i afskrivningsgrundlaget.
Tilsvarende medregnes  

 etagearealet af denne bygningsdel ikke.
§ 20. Afskrivning kan ikke foretages i det indkomstår, hvori  

 bygningen sælges eller nedrives.
Det samme gælder, når en installation  

 omfattet af § 15, stk. 2 eller 3, sælges, udskiftes eller nedtages endeligt.
 Stk. 2. Ophører den skattepligtige med at anvende bygningen eller  

 installationen erhvervsmæssigt, kan bygningen eller installationen ikke  

 afskrives i de indkomstår, hvori sådan anvendelse ikke har fundet sted.
 § 21. Genvundne afskrivninger eller tab ved salg af bygninger  

 eller installationer, hvorpå der er afskrevet efter § 14 eller § 15,  

 medregnes i den skattepligtige indkomst for salgsåret efter reglerne i stk.  

 2-6, medmindre § 24 finder anvendelse.
Stk. 2. Fortjenesten opgøres for hver bygning eller installation  

 som forskellen mellem salgssummen og den nedskrevne værdi.
Sidstnævnte værdi  

 opgøres som de afskrivningsberettigede udgifter til anskaffelse, forbedringer  

 m.v. med fradrag af samtlige foretagne afskrivninger, herunder forlods  

 afskrivninger og forskudsafskrivninger.
Som genvundne afskrivninger medregnes  

 højst de foretagne afskrivninger, herunder forlods afskrivninger og  

 forskudsafskrivninger, på det solgte aktiv.
 Stk. 3. Tab opgøres for hver bygning eller installation som  

 forskellen mellem den nedskrevne værdi og salgssummen.
Stk. 4. Når en person sælger en bygning eller installation til et  

 selskab, som personen kontrollerer, opnås der ikke fradrag for tab efter stk.  

 3. En person anses for at kontrollere et selskab, hvis vedkommende direkte  

 eller indirekte eller i fællesskab med nærtstående ejer mere end 50 pct. af  

 aktiekapitalen i selskabet eller råder over mere end 50 pct. af stemmerne i  

 selskabet.
Som nærtstående anses den skattepligtiges ægtefælle, forældre og  

 bedsteforældre samt børn og børnebørn og disses ægtefæller eller dødsboer  

 efter de nævnte personer.
Stedbarns- og adoptivforhold sidestilles med ægte  

 slægtskabsforhold.
 Stk. 5. For personer medregnes genvundne afskrivninger med 90 pct.  

 ved opgørelsen af den skattepligtige indkomst.
Stk. 6. Ved salg af en bygning, hvorpå den skattepligtige før  

 erhvervelsen af bygningen har afskrevet efter reglerne i § 39, medregnes til  

 anskaffelsessummen ved opgørelsen af fortjeneste eller tab tillige den del af  

 de afholdte udgifter til ombygning af lejede lokaler, der svarer til de i  

 lejeperioden foretagne afskrivninger.
Ved opgørelsen af samtlige foretagne  

 afskrivninger medregnes de efter § 39, stk. 1 og 2, foretagne afskrivninger.
§ 22. Når en afskrivningsberettiget bygning nedrives, kan der  

 foretages et fradrag i den skattepligtige indkomst for det indkomstår, hvori  

 nedrivningen sker.
Fradraget opgøres som bygningens nedskrevne værdi nedsat  

 med den eventuelle salgssum for bygninger eller materialer m.v.
Det samme  

 gælder, når en afskrivningsberettiget installation i en  

 ikkeafskrivningsberettiget bygning udskiftes eller nedtages endeligt.
Fradrag  

 efter 1. pkt. kan dog kun foretages, når den skattepligtige i mindst 5 år før  

 nedrivningen har ejet bygningen og i en periode af mindst samme længde, mens  

 den skattepligtige har ejet bygningen, har anvendt den til et  

 afskrivningsberettiget formål.
Stk. 2. Hvis betingelsen i stk. 1, 4. pkt., ikke er opfyldt, kan  

 tabet fradrages i det indkomstår, hvori ejendommen eller den del af  

 ejendommen, hvor bygningen var beliggende, sælges.
Tabet opgøres som  

 bygningens nedskrevne værdi på tidspunktet for nedrivningen nedsat med den  

 eventuelle salgssum for bygninger eller materialer m.v.
§ 23. Hvis der på en bygning eller installation sker en skade, der  

 ikke kan udbedres ved normal vedligeholdelse, kan afskrivning fra og med det  

 indkomstår, hvori skaden indtræffer, kun beregnes af den del af  

 anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Den værdiforringelse, der er sket som følge af en skade, kan  

 fradrages i det indkomstår, hvori skaden er sket.
Med hensyn til udgifter,  

 der anvendes til udbedring af en sådan skade, finder § 18, stk. 1,  

 anvendelse.
§ 24. Såfremt en skattepligtig ved en skade på sin ejendom har  

 modtaget en erstatnings- eller forsikringssum og foretager genopførelse eller  

 ombygning af den skadelidte bygning, anvendes reglerne i stk. 2-11, når 1) de genopførte bygninger m.v. findes på den samme ejendom som de  

 skaderamte bygninger, jf. dog stk. 6, og 2) genopførelsen m.v. sker enten i det indkomstår, hvori skaden  

 indtræffer, eller i det nærmest følgende indkomstår, idet fristen for  

 genopførelse dog tidligst udløber med det førstkommende indkomstår efter det  

 indkomstår, hvori erstatningssummen er fastsat endeligt.
 Stk. 2. Når særlige omstændigheder taler derfor, kan fristerne i  

 stk. 1 forlænges efter tilladelse fra skatteministeren.
 Stk. 3. Afskrivningerne og afskrivningsgrundlaget videreføres  

 uanset den skete skade og påvirkes ikke af de udgifter, der afholdes til  

 genopførelsen m.v., eller af erstatnings- eller forsikringssummen, såfremt de  

 afholdte udgifter svarer til den modtagne erstatnings- eller forsikringssum.
Stk. 4. Er det beløb, der anvendes til genopførelse m.v., større  

 end forsikrings- eller erstatningssummen, kan den skattepligtige ud over de i  

 stk. 3 nævnte afskrivninger foretage afskrivninger på den del af det  

 overskydende beløb, der kan anses for anvendt på afskrivningsberettigede  

 bygninger eller installationer.
Afskrivningerne på det overskydende beløb  

 foretages efter reglerne i § 18, stk. 1, om afskrivning på ombygnings- og  

 forbedringsudgifter.
 Stk. 5. Er det beløb, der anvendes til genopførelse m.v., mindre  

 end forsikrings- eller erstatningssummen, fragår forskelsbeløbet i  

 afskrivningsgrundlaget efter stk. 3. Ved senere salg af bygningen anses  

 beløbet som en foretagen afskrivning ved opgørelse af genvundne afskrivninger  

 eller tab efter § 21. Overstiger forskelsbeløbet den nedskrevne værdi på  

 tidspunktet for skadens indtræden, medregnes den overskydende del af  

 forskelsbeløbet i den skattepligtige indkomst for det indkomstår, hvori  

 genopførelsen senest skal være sket, jf. stk. 1, nr. 2, og stk. 2. For  

 personer medregnes dog kun 90 pct. af den overskydende del af  

 forskelsbeløbet.
Stk. 6. Uanset bestemmelsen i stk. 1, nr. 1, ikke er opfyldt,  

 finder stk. 2-5 anvendelse, såfremt 1) en lov eller en offentlig myndigheds bestemmelse hindrer, at  

 genopførelse sker på den ejendom, hvor de skaderamte bygninger m.v. fandtes,  

 eller 2) skaden har ramt en eller flere erhvervsejendomme, der tilhører samme  

 ejer og udgør en driftsenhed, og ejeren ønsker at foretage genopførelse på en  

 anden af disse ejendomme end den skaderamte.
 Stk. 7. Bestemmelsen i stk. 6 gælder dog kun, såfremt den  

 skattepligtige inden for fristerne efter stk. 1, nr. 2, og stk. 2, foretager  

 genopførelse for et beløb, der mindst svarer til erstatnings- eller  

 forsikringssummen.
Stk. 8. Overstiger de samlede udgifter ved en genopførelse på en  

 anden ejendom end den ejendom, hvor de skaderamte bygninger fandtes,  

 erstatnings- eller forsikringssummen, tillægges det overskydende beløb  

 afskrivningsgrundlaget for den genopførte bygning m.v.
Sker genopførelse af  

 flere bygninger m.v., fordeles det overskydende beløb til  

 afskrivningsgrundlagene for de genopførte bygninger m.v. efter andelen af de  

 samlede udgifter til genopførelse af de enkelte bygninger m.v.
Stk. 9. Ved genopførelse af bygninger m.v. på en anden ejendom end  

 den ejendom, hvor de skaderamte bygninger m.v. fandtes, overføres den del af  

 afskrivningsgrundlaget for og de foretagne afskrivninger på bygninger m.v. på  

 den skaderamte ejendom, der kan henføres til det skaderamte.
Sker  

 genopførelse af flere bygninger m.v., fordeles den del af  

 afskrivningsgrundlaget og de foretagne afskrivninger, der kan henføres til  

 det skaderamte, efter andelen af de samlede udgifter til genopførelse af de  

 enkelte bygninger m.v.
 Stk. 10. Ved anvendelse af reglerne i stk. 2-9, skal reglerne i  

 ejendomsavancebeskatningslovens § 10 samtidig anvendes.
 Stk. 11. Finder genopførelse eller genanskaffelse ikke sted inden  

 for de i stk. 1 og 2 nævnte frister, skal de genvundne afskrivninger, jf. §  

 21, med tillæg af 5 pct. for hvert år fra udløbet af det indkomstår, hvori de  

 genvundne afskrivninger konstateres, og indtil udløbet af det indkomstår,  

 hvori genopførelsen senest skulle være sket, medregnes i den skattepligtige  

 indkomst for sidstnævnte indkomstår.
§ 25. Udgifter til anskaffelse og forbedring af bygninger, som  

 ikke opfylder betingelserne for afskrivning i § 14, kan afskrives, såfremt  

 bygningen er opført på lejet grund, bortset fra bygninger, der anvendes til  

 beboelse eller ikkeerhvervsmæssige formål.
Afskrivningen kan fra og med  

 anskaffelsesåret eller året for forbedringen foretages med indtil 5 pct.  

 årligt af anskaffelsessummen eller forbedringsudgiften.
Den årlige  

 afskrivning kan dog ikke overstige et beløb svarende til, at afskrivning sker  

 med lige store årlige beløb over lejeperioden, hvis lejemålet er indgået for  

 et bestemt tidsrum eller over en periode, hvori lejeren er sikret  

 uopsigelighed.
Såfremt der ved lejemålets ophør ydes erstatning for  

 bygningerne med et beløb, der er fastsat på forhånd, reduceres  

 afskrivningsgrundlaget med dette beløb.
 Stk. 2. For fast ejendom, hvorpå der hviler en nedlæggelses- eller  

 nedrivningsklausul, og som ikke opfylder betingelserne for afskrivning i §  

 14, finder reglerne i stk. 1 tilsvarende anvendelse.
Stk. 3. Anskaffelsessummen for fast ejendom, hvorpå der hviler en  

 hjemfaldsforpligtelse eller anden forpligtelse af lignende art, jf. dog stk.  

 2, kan fra og med anskaffelsesåret afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse eller ikkeerhvervsmæssige formål.
Såfremt  

 ejendommens bygninger opfylder betingelserne for afskrivning i § 14, skal  

 anskaffelsessummen for bygningerne afskrives efter den nævnte bestemmelse.  

 Afskrivningen efter 1. pkt. sker efter en progressivt stigende skala, der  

 fastsættes af Ligningsrådet.
Hvis der ved hjemfaldet skal ske tilbagebetaling  

 eller ydes erstatning med et på forhånd fastsat beløb, reduceres  

 afskrivningsgrundlaget med beløbet.
 Stk. 4. Anvendes en væsentlig del af en ejendom, der omfattes af  

 stk. 1, 2 eller 3, erhvervsmæssigt til andre formål end beboelse, kan der  

 foretages afskrivning på så stor en del af anskaffelsessummen, som  

 forholdsmæssigt svarer til denne del af ejendommen.
 Stk. 5. Installationer, der udelukkende tjener bygninger, hvorpå  

 der kan afskrives efter stk. 1, 2 eller 3, behandles og afskrives som de  

 nævnte bygninger.
Stk. 6. Der kan ikke afskrives efter stk. 1 eller 2 i det  

 indkomstår, hvori lejemålet er ophørt eller nedlæggelsen eller nedrivningen  

 er sket.
Der kan heller ikke afskrives i det indkomstår, hvori en  

 nedlæggelsesklausul, nedrivningsklausul eller hjemfaldsforpligtelse opgives.  

 Ligeledes kan der ikke afskrives i det indkomstår, hvori en bygning eller  

 ejendom omfattet af stk. 1, 2 eller 3 sælges.
Stk. 7. Der kan ikke afskrives efter stk. 1 eller 2, hvis der som  

 følge af, at den ene part har bestemmende indflydelse på den anden parts  

 handlemåde, ikke består en reel risiko for opsigelse af lejemålet.  

 Tilsvarende kan der ikke afskrives, hvis der ikke består en reel risiko for,  

 at en nedlæggelses- eller nedrivningsklausul vil blive gjort gældende.
Der  

 kan ikke afskrives, hvis der ydes erstatning efter vurdering for bygninger  

 eller ejendom omfattet af stk. 1, 2 eller 3, eller hvis lejeren er tillagt en  

 køberet til den lejede grund ved lejeperiodens udløb på vilkår, der afviger  

 fra markedsvilkår.
§ 26. Ved ophør af lejemålet eller nedlæggelse af en lejlighed  

 m.v., inden der er foretaget fuld afskrivning af anskaffelsessummen for  

 bygningerne m.v. efter § 25, stk. 1 eller 2, kan det uafskrevne beløb  

 fradrages i den skattepligtige indkomst i det indkomstår, hvori lejemålet  

 ophører eller nedlæggelsen sker.
Dette gælder dog ikke, hvis lejemålet  

 ophører som følge af, at lejeren køber grunden.
 Stk. 2. Bestemmelserne i § 21 finder tilsvarende anvendelse ved  

 salg af bygninger og ejendomme, hvorpå der er afskrevet efter § 25, stk. 1-3.  

 Tab kan dog ikke fradrages.
Stk. 3. Nedrives en bygning, der er afskrevet, som følge af, at  

 den er opført på lejet grund, eller der påhviler ejendommen en  

 hjemfaldsforpligtelse eller anden forpligtelse af lignende art, kan der i den  

 skattepligtige indkomst for det indkomstår, hvori nedrivning sker, foretages  

 et nedrivningsfradrag.
Fradraget udgør så stor en del af det uafskrevne beløb  

 nedsat med den eventuelle salgssum for materialer m.v., som svarer til  

 forholdet mellem de i alt foretagne afskrivninger og fuld afskrivning for den  

 forløbne del af afskrivningsperioden.
Drænings- og markvandingsanlæg på jordbrugsbedrifter § 27. Udgifter afholdt til opførelse af dræningsanlæg og jordfaste  

 dele af markvandingsanlæg på jordbrugsbedrifter afskrives med indtil 20 pct.  

 årligt i den skattepligtige indkomst fra og med det indkomstår, hvori  

 anlægget er færdiggjort og benyttes erhvervsmæssigt.
Det er en betingelse, at  

 anlægget og den bedrift, som anlægget skal tjene, har samme ejer, jf. dog  

 stk. 2.
 Stk. 2. Afholdes udgiften til opførelse af et dræningsanlæg eller  

 jordfaste dele af et markvandingsanlæg af forpagteren af den bedrift, som  

 anlægget skal tjene, kan forpagteren afskrive udgiften efter reglerne i stk.  

 1, 1. pkt.
 Stk. 3. Ved salg af den ejendom, hvor anlægget findes, inden  

 udgiften er afskrevet fuldt ud, indtræder erhververen i overdragerens  

 skattemæssige stilling vedrørende afskrivningen.
Stk. 4. Ved ophør af forpagtningsaftalen, inden forpagteren har  

 afskrevet udgiften fuldt ud, indtræder ejeren i forpagterens skattemæssige  

 stilling vedrørende afskrivningen.
I tilfælde, hvor der er sket  

 videreforpagtning fra en forpagter til en anden forpagter, indtræder den  

 anden forpagter i den første forpagters skattemæssige stilling vedrørende  

 afskrivningen.
Kapitel 4 Forskudsafskrivning § 28. Forskudsafskrivning kan foretages efter reglerne i dette  

 kapitel på driftsmidler og skibe, der udelukkende skal benyttes  

 erhvervsmæssigt, og hvorpå der kan afskrives efter kapitel 2.
§ 29. Forskudsafskrivning kan foretages, når 1) den skattepligtige enten har truffet bindende aftale om levering af  

 driftsmidlerne eller bygning af skibet eller har planlagt at fremstille dem i  

 egen virksomhed, 2) levering eller færdiggørelse af driftsmidlerne eller skibene ifølge  

 aftalen eller planerne tidligst skal ske i det første og senest i det fjerde  

 indkomstår efter bestillings- eller planlægningsåret og 3) den samlede aftalte anskaffelsessum eller, hvis aktiverne skal  

 fremstilles i egen virksomhed, den beregnede anskaffelsessum for aktiver med  

 samme bestillings- eller planlægningsår overstiger et grundbeløb (i  

 1987-niveau) på 770.000 kr.
 Stk. 2. Tilkommer retten til afskrivning på aktiverne flere  

 skattepligtige, kan den enkelte skattepligtige kun forskudsafskrive, hvis den  

 enkeltes andel i den aftalte eller beregnede anskaffelsessum for aktiver med  

 samme bestillings- eller planlægningsår overstiger grundbeløbet efter stk. 1,  

 nr. 3. Skal aktiverne benyttes i forskellige virksomheder, kan den  

 skattepligtige kun forskudsafskrive, når anskaffelsessummen for aktiverne for  

 hver enkelt virksomhed overstiger grundbeløbet.
§ 30. Forskudsafskrivning kan første gang foretages ved opgørelsen  

 af den skattepligtige indkomst for bestillings- eller planlægningsåret og  

 sidste gang ved indkomstopgørelsen for det tredje indkomstår efter  

 bestillings- eller planlægningsåret.
Selskaber og foreninger omfattet af  

 selskabsskattelovens § 1, stk. 1, nr. 1, 2 eller 4, kan dog tidligst  

 forskudsafskrive på driftsmidler og skibe, der erhverves med henblik på  

 udlejning, eller som ved indgåelse af bindende aftale om levering er udlejet,  

 i året efter det indkomstår, hvori bestilling eller planlægning er sket.  

 Ligningsrådet kan efter reglerne i § 5, stk. 6, tillade, at 2. pkt. ikke skal  

 finde anvendelse.
 Stk. 2. Forskudsafskrivning kan kun foretages på aktiver, der ved  

 indkomstårets udløb endnu ikke opfylder betingelserne i § 3 for at kunne  

 afskrives.
§ 31. Forskudsafskrivning foretages på grundlag af den del af den  

 samlede aftalte eller beregnede anskaffelsessum, der overstiger grundbeløbet  

 efter § 29, stk. 1, nr. 3 (forskudsafskrivningsgrundlaget), dog kun i det  

 omfang, anskaffelsessummen kan afskrives efter denne lov.
Eventuelle senere  

 prisstigninger indgår ikke i forskudsafskrivningsgrundlaget.
Stk. 2. Forskudsafskrivningen kan foretages med indtil 15 pct.  

 årligt af forskudsafskrivningsgrundlaget.
Forskudsafskrivningen kan dog i alt  

 højst udgøre 30 pct. af det nævnte grundlag.
§ 32. Når driftsmidler eller skibe, hvorpå der er  

 forskudsafskrevet, bliver afskrivningsberettigede efter § 5, fragår  

 aktivernes faktiske anskaffelsessum i den samlede aftalte eller beregnede  

 anskaffelsessum, efterhånden som aktiverne anskaffes.
Anskaffelsessummen  

 fragår først i grundbeløbet, jf. § 29, stk. 1, nr. 3. Herefter fragår den  

 overskydende del af anskaffelsessummen i forskudsafskrivningsgrundlaget, jf.  

 § 31, stk. 1. Der kan i det enkelte indkomstår alene forskudsafskrives på den  

 del af forskudsafskrivningsgrundlaget, der resterer ved indkomstårets udløb.
§ 33. I det omfang et aktivs anskaffelsessum efter bestemmelsen i  

 § 32 fragår i forskudsafskrivningsgrundlaget, opgøres de  

 forskudsafskrivninger, der er foretaget på aktivet.
Forskudsafskrivningerne  

 for det enkelte aktiv beregnes ved at gange den samlede  

 forskudsafskrivningsprocent med den del af den faktiske anskaffelsessum, der  

 fragår i forskudsafskrivningsgrundlaget.
Såfremt flere aktiver bliver  

 afskrivningsberettigede i samme indkomstår, fordeles den del af den faktiske  

 anskaffelsessum, der fragår i forskudsafskrivningsgrundlaget, forholdsmæssigt  

 på aktiverne.
Stk. 2. De forskudsafskrivninger, der efter stk. 1 er foretaget på  

 det enkelte aktiv, fratrækkes i aktivets afskrivningsberettigede  

 anskaffelsessum.
Den resterende anskaffelsessum behandles efter reglerne i §  

 5, stk. 1-3.
§ 34. Opfyldes forudsætningerne for forskudsafskrivning ikke,  

 forhøjes den skattepligtige indkomst for det indkomstår, hvori dette viser  

 sig, dog senest ved udløbet af det fjerde indkomstår efter bestillings- eller  

 planlægningsåret.
Forhøjelsen foretages med tillæg efter reglerne i stk. 2.
Stk. 2. Såfremt der ved udløbet af den i stk. 1, 1. pkt., nævnte  

 frist resterer en del af eller hele forskudsafskrivningsgrundlaget efter §  

 32, jf. § 31, stk. 1, ganges for hvert enkelt forskudsafskrivningsår det  

 resterende forskudsafskrivningsgrundlag med den forskudsafskrivningssats, der  

 er anvendt i vedkommende forskudsafskrivningsår.
Hvert af de fremkomne beløb  

 tillægges 5 pct. for hvert år fra udløbet af vedkommende  

 forskudsafskrivningsår og indtil udløbet af den i stk. 1, 1. pkt., nævnte  

 frist.
Forhøjelsen med tillæg udgør summen af de nævnte beløb.
Stk. 3. Reglerne i stk. 1 og 2 anvendes tilsvarende for aktiver,  

 der omfattes af skattepligt her i landet, når denne skattepligt ophører af  

 anden grund end den skattepligtiges død.
Når en person eller et selskab m.v.,  

 som er fuldt skattepligtig i Danmark, efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende uden for Danmark, sidestilles  

 dette med ophør af skattepligt.
§ 35. Såfremt den skattepligtige dør eller går konkurs og der  

 resterer en del af eller hele forskudsafskrivningsgrundlaget efter § 32, jf.  

 § 31, stk. 1, forhøjes den skattepligtige indkomst for de indkomstår, hvori  

 der er forskudsafskrevet, uanset den i skattestyrelseslovens § 35, stk. 1,  

 nævnte frist.
Forhøjelsen beregnes for hvert enkelt forskudsafskrivningsår  

 som den resterende del af forskudsafskrivningsgrundlaget ganget med den  

 forskudsafskrivningssats, der er anvendt i vedkommende forskudsafskrivningsår  

 med tillæg af 5 pct. for hvert år fra forskudsafskrivningsårets udløb til  

 udløbet af døds- eller konkursåret.
 Stk. 2. Reglerne i stk. 1 anvendes tilsvarende for en virksomhed,  

 der ophører eller sælges.
 Stk. 3. Stk. 1 finder ikke anvendelse, i det omfang  

 forskudsafskrivningerne overtages efter dødsboskattelovens § 39, stk. 1, nr.  

 1, eller § 45, stk. 1, nr. 1, eller en efterlevende ægtefælle indtræder i  

 afdødes skattemæssige stilling efter dødsboskattelovens § 59, stk. 1, jf. dog  

 § 59, stk. 2, nr. 1.
 § 36. Fristen for forhøjelse af den skattepligtige indkomst efter  

 § 34 kan efter tilladelse fra skatteministeren forlænges med indtil 3 år,  

 hvis aktiverne ikke er blevet afskrivningsberettigede inden udløbet af det  

 fjerde indkomstår efter bestillings- eller planlægningsåret, når forsinkelsen  

 skyldes tekniske forhold eller leverandørens konkurs og den skattepligtige  

 ikke har kunnet forudse eller afværge forsinkelsen eller forsinkelsen skyldes  

 skattemyndighedernes eller andre myndigheders egne forhold.
 § 37. Skatteministeren kan fastsætte nærmere regler om opgørelse  

 af de aktiver, der omfattes af forskudsafskrivningen, om regnskab over  

 forskudsafskrivningerne og om attestation af opgørelsen og regnskab med  

 specifikationer.
Kapitel 5 Andre afskrivninger § 38. På ejendomme med forekomster af grus, ler, kalk m.v. kan  

 ejeren afskrive den værdiforringelse af ejendommen, der sker som følge af  

 udnyttelsen af disse forekomster.
Værdiforringelsen udgør den del af  

 anskaffelsessummen, der kan henføres til forekomsterne.
Afskrivningen sker i  

 takt med værdiforringelsen.
§ 39. Udgifter til ombygning, forbedring eller indretning af  

 lejede lokaler, der anvendes erhvervsmæssigt til andet formål end beboelse,  

 afskrives med indtil 20 pct. årligt.
Hvis lejemålet er indgået for et bestemt  

 tidsrum, kan den årlige afskrivning dog ikke overstige et beløb svarende til,  

 at afskrivning sker med lige store årlige beløb over lejeperioden.
Stk. 2. Ved lejemål, hvor der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, kan der ikke afskrives.
Der kan ligeledes ikke afskrives, hvis  

 lejeren er tillagt en køberet til de lejede lokaler ved lejeperiodens udløb  

 på vilkår, der afviger fra markedsvilkår.
Er lokalerne efter deres anvendelse  

 omfattet af § 14, kan lejeren dog afskrive med de i § 17 nævnte satser.
 Stk. 3. Der kan ikke afskrives i det indkomstår, hvori lejemålet  

 er ophørt.
Stk. 4. I tilfælde af nedrivning, inden udgifterne er afskrevet  

 fuldt ud, kan restbeløbet fradrages i nedrivningsåret.
Dette gælder dog ikke  

 for lejemål omfattet af stk. 2.
 Stk. 5. Hvis lejer erhverver den bygning, hvori de lejede lokaler  

 befinder sig, kan et uafskrevet restbeløb på udgifter til ombygning af lejede  

 lokaler, der ikke indgår i købesummen for bygningen, tillægges  

 anskaffelsessummen for bygningen og afskrives sammen med denne med de i § 17  

 nævnte satser.
Stk. 6. Ved afståelse af lejede lokaler medregnes fortjeneste  

 eller tab på ombygnings- og forbedringsudgifter, indretninger m.v. ved  

 opgørelsen af den skattepligtige indkomst.
Fortjenesten eller tabet opgøres  

 som forskellen mellem på den ene side afståelsessummen og på den anden side  

 de afskrivningsberettigede udgifter til anskaffelse, forbedring m.v. med  

 fradrag af samtlige foretagne afskrivninger.
 § 40. Ved erhvervelse af goodwill kan erhververen fra og med det  

 indkomstår, hvori der er indgået endelig aftale om overdragelsen, afskrive  

 anskaffelsessummen i sin skattepligtige indkomst med indtil 1/7 årligt.
Stk. 2. Ved erhvervelse af andre immaterielle aktiver såsom særlig  

 fremstillingsmetode eller lignende (knowhow), patentret, forfatter- og  

 kunstnerret og ret til mønster eller varemærke eller ved erhvervelse af  

 retten ifølge en udbytte-, forpagtnings- eller lejekontrakt kan erhververen  

 fra og med det indkomstår, hvori der er indgået endelig aftale om  

 overdragelsen, afskrive anskaffelsessummen i sin skattepligtige indkomst med  

 indtil 1/7 årligt.
Ved erhvervelse af rettigheder, der er beskyttet efter  

 anden lovgivning, og hvor den resterende beskyttelsesperiode på  

 aftaletidspunktet er mindre end 7 år, erstattes den i 1. pkt. nævnte sats med  

 en sats, der svarer til, at anskaffelsessummen afskrives med lige store  

 årlige beløb over den resterende beskyttelsesperiode.
Stk. 3. Godtgørelse i anledning af opgivelse af agentur eller  

 lignende, vederlag for påtagelse af indskrænkninger i adgangen til fri  

 erhvervsudøvelse (konkurrenceklausuler), når vederlaget ydes een gang for  

 alle, samt vederlag for afløsning af pensionstilsagn, der ikke er afdækket i  

 et pensionsinstitut, afskrives i yderens skattepligtige indkomst med indtil  

 1/7 årligt.
Udgør ydelser af denne art tilsammen mindre end 5 pct. af den  

 samlede lønudgift i yderens virksomhed i det pågældende indkomstår, fradrages  

 de dog fuldt ud ved opgørelsen af den skattepligtige indkomst for dette  

 indkomstår.
 Stk. 4. Der kan ikke foretages afskrivning i det indkomstår, hvori  

 et aktiv som nævnt i stk. 1 og 2 sælges eller opgives.
 Stk. 5. Ved overdragelse mellem en person og et selskab m.v. eller  

 mellem selskaber m.v. indbyrdes, hvor den ene af parterne i overdragelsen på  

 grund af aktiebesiddelse, vedtægtsbestemmelse, aftale eller fælles ledelse  

 har bestemmende indflydelse på den anden parts handlemåde, nedsættes  

 erhververens afskrivningsgrundlag efter stk. 1 med et beløb svarende til den  

 ikkeafskrivningsberettigede del af overdragerens anskaffelsessum.
Stk. 6. Ved salg eller opgivelse af aktiver omfattet af stk. 1 og  

 2 medregnes fortjeneste eller tab ved opgørelsen af den skattepligtige  

 indkomst.
Fortjeneste eller tab opgøres som forskellen mellem  

 afståelsessummen og anskaffelsessummen med fradrag for samtlige foretagne  

 afskrivninger, herunder forlods afskrivninger.
 Stk. 7. Reglerne i § 26 A, stk. 2, og § 26 B i kildeskatteloven  

 gælder ikke for overdragelse af aktiver omfattet af stk. 1 og 2 mellem  

 ægtefæller, der efter reglerne i kildeskattelovens § 4 anses for samlevende,  

 hvis en af ægtefællerne skattemæssigt er hjemmehørende i en fremmed stat,  

 Færøerne eller Grønland.
 Stk. 8. Godtgørelser og vederlag omfattet af stk. 3 medregnes ved  

 opgørelsen af den skattepligtige indkomst.
§ 41. Ved opgørelsen af den skattepligtige indkomst kan udgifter  

 til erhvervelse af knowhow eller patentrettigheder i tilknytning til den  

 skattepligtiges erhverv i stedet for at afskrives efter § 40, stk. 2,  

 fradrages fuldt ud i det indkomstår, hvori udgifterne er afholdt.
Det samme  

 gælder for udgifter til erhvervelse af licens- eller brugsrettigheder til  

 knowhow eller patentrettigheder.
 Stk. 2. Sælges knowhow eller patentrettigheder eller licens- eller  

 brugsrettigheder hertil i tilfælde, hvor anskaffelsesudgiften efter stk. 1 er  

 fradraget fuldt ud i den skattepligtige indkomst, skal salgssummen fuldt ud  

 medregnes i den skattepligtige indkomst for det indkomstår, hvori salget  

 finder sted.
 § 42. Udgifter afholdt til ombygning og forbedring i eksisterende  

 bygninger i landbrugsejendomme af værelser, der anvendes til udlejning til  

 turister, kan afskrives med indtil 20 pct. årligt efter stk. 2-5.
 Stk. 2. Udgør udgiften et grundbeløb (i 1987-niveau) på 6.700 kr.  

 eller derunder, kan den skattepligtige vælge at fradrage (straksafskrive)  

 hele udgiften i den skattepligtige indkomst i det indkomstår, hvori udgiften  

 afholdes.
 Stk. 3. Afskrivning kan kun foretages, såfremt udlejningen er  

 afgiftspligtig efter merværdiafgiftsloven.
 Stk. 4. Afskrivningerne kan ikke overstige årets skattepligtige  

 indtægter fra udlejningen.
Stk. 5. Ved afståelse af værelser som nævnt i stk. 1 medregnes  

 fortjeneste eller tab på ombygnings- og forbedringsudgifter ved opgørelsen af  

 den skattepligtige indkomst.
Fortjenesten eller tabet opgøres som forskellen  

 mellem på den ene side afståelsessummen og på den anden side de  

 afskrivningsberettigede udgifter til ombygning og forbedring med fradrag af  

 samtlige foretagne afskrivninger.
 § 43. Afgifter, der afholdes i anledning af en virksomheds  

 tilslutning til offentligt eller privat ejede anlæg, som har erhvervsmæssig  

 betydning for virksomheden, herunder anlæg, der tjener til forebyggelse eller  

 bekæmpelse af forurening eller støjulemper, afskrives med indtil 20 pct.  

 årligt.
 Stk. 2. Udgør tilslutningsafgiften et grundbeløb (i 1987-niveau)  

 på 6.700 kr. eller derunder, kan den skattepligtige vælge at fradrage  

 (straksafskrive) hele afgiften i den skattepligtige indkomst i det  

 indkomstår, hvori afgiften afholdes.
 Stk. 3. Tilslutningsafgiften anses for afholdt efter stk. 1 og 2,  

 når den er forfalden til betaling.
 Stk. 4. I tilfælde af, at det aktiv, som er blevet tilsluttet  

 anlægget, sælges, inden afgiften er afskrevet fuldt ud, kan den  

 skattepligtige fradrage restbeløbet i den skattepligtige indkomst i det  

 indkomstår, hvori salget sker.
 Stk. 5. Afgifter, der er afskrevet efter stk. 1 eller 2, medregnes  

 ikke til anskaffelsessummen ved opgørelsen af skattepligtig fortjeneste eller  

 tab ved et salg, der omfatter tilslutningen til anlægget.
 Stk. 6. Anses en del af en afståelsessum som betaling for værdien  

 af tilslutning som nævnt i stk. 1 skal denne del medregnes til  

 afståelsessummen for det aktiv, der er blevet tilsluttet anlægget, ved  

 opgørelsen af den skattepligtige indkomst for det indkomstår, hvori salget  

 finder sted.
 § 44. Reglerne i denne bestemmelse gælder for anskaffelse af  

 afskrivningsberettigede aktiver, når udgiften helt eller delvist er betalt  

 ved et eller flere af følgende tilskud m.v.:
 1) Finansieringstilskud, der er ydet til danske dagblade af Dagspressens  

 Finansieringsinstitut.
 2) Tilskud, der er ydet efter lov om tilskud til strukturprojekter inden  

 for jordbruget.
 3) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 2080/93 af 20. juni 1993.
4) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 3699/93 af 21. december  

 1993 med senere ændringer.
Det gælder dog ikke tilskud efter art. 8, stk. 2,  

 til fiskerfartøjers endelige ophør med fiskeri.
5) Tilskud, der er ydet efter lov om strukturforanstaltninger vedrørende  

 fiskerisektoren.
Det gælder dog ikke tilskud, der er ydet efter lovens  

 bestemmelser om støtte til fiskerfartøjers endelige ophør i dansk  

 erhvervsfiskeri.
 6) Tilskud, der er ydet efter § 13 i lov om arbejdsmiljø til etablering af  

 bedriftssundhedstjenester.
 7) Mål 5 b-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 8) Mål 2-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til områder i industriel  

 tilbagegang, samt tilhørende nationale tilskud.
 9) Interreg-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til samarbejdsprojekter, der  

 rækker over landegrænser, samt tilhørende nationale tilskud.
 10) Leader-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 11) Tilskud, der er ydet efter lov om statstilskud til energibesparelser  

 m.v. i erhvervsvirksomheder.
 Stk. 2. Udgifter til anskaffelse af afskrivningsberettigede  

 aktiver kan uanset reglerne i denne lov straksafskrives i den skattepligtige  

 indkomst for anskaffelsesåret, i det omfang udgiften er betalt ved tilskud  

 som nævnt i stk. 1.
 Stk. 3. De straksafskrivninger, der er foretaget efter stk. 2,  

 behandles som afskrivninger.
 Stk. 4. Når der er foretaget straksafskrivning på  

 anskaffelsessummen for et aktiv efter stk. 2, kan afskrivning på dette aktiv  

 kun foretages på anskaffelsessummen med fradrag af det straksafskrevne beløb.
Kapitel 6 Almindelige bestemmelser § 45. Anskaffelses- og salgssummer samt godtgørelser og vederlag  

 for aktiver omfattet af denne lov omregnes til kontantværdi, der beregnes  

 ved, at den kontante del af anskaffelsessummen henholdsvis salgssummen lægges  

 sammen med kursværdien af aktivets gældsposter.
Afskrivninger foretages på  

 grundlag af den således omregnede anskaffelsessum m.v.
Medmindre kursen på  

 afståelsestidspunktet er under 100, omregnes inkonverterbare lån for  

 fiskerfartøjer, der af sælger er stiftet eller overtaget før den 19. maj  

 1993, til kurs 100, såfremt lånet er stiftet eller overtaget til en kurs på  

 100 eller derunder.
 Stk. 2. Ved salg af fast ejendom anvendes ved opgørelsen af  

 sælgers afståelsessum henholdsvis købers anskaffelsessum den fordeling af den  

 samlede salgssum på afskrivningsberettigede bygninger og installationer,  

 grundværdi, stuehus, mælkekvoter og beholdninger, som sælger og køber har  

 aftalt i købsaftale, skøde eller på anden skriftlig måde.
 Stk. 3. Har parterne ikke foretaget en fordeling af den samlede  

 salgssum efter stk. 2, foretager den skatteansættende myndighed fordelingen.  

 Er den skatteansættende myndighed for sælger og køber ikke den samme,  

 foretages fordelingen af den skatteansættende myndighed for sælger efter  

 høring af den skatteansættende myndighed for køber.
 Stk. 4. Ved en senere ændring af anskaffelsessummen for køber  

 eller afståelsessummen for sælger for aktiver som nævnt i stk. 2 skal  

 afståelsessummen for sælger henholdsvis anskaffelsessummen for køber for  

 samme aktiv ændres tilsvarende.
 § 46. Grundbeløbene i § 5, stk. 3, § 6, stk. 1, nr. 2, § 10, § 11,  

 stk. 3, § 29, stk. 1, nr. 3, § 42, stk. 2, og § 43, stk. 2, reguleres efter  

 personskattelovens § 20.
 § 47. Med salg sidestilles i denne lov andre former for afhændelse  

 og afståelse.
 § 48. Hvor andet ikke er særskilt fastsat, behandles forsikrings-  

 og erstatningssummer, herunder ekspropriationserstatninger, som salgssummer.
§ 49. Erhvervelse og afståelse af aktiver ved gave, arv eller  

 arveforskud sidestilles i denne lov med køb henholdsvis salg.
Som  

 anskaffelsessum eller salgssum betragtes i disse tilfælde det beløb, der er  

 lagt til grund ved beregningen af gaveafgift, boafgift eller indkomstskat af  

 den pågældende erhvervelse.
Har denne ikke været afgifts- eller  

 indkomstskattepligtig, betragtes som anskaffelsessum eller salgssum det  

 pågældende aktivs handelsværdi på overdragelsestidspunktet.
Reglerne i 1.-3.  

 pkt. gælder ikke i det omfang, erhververen efter skattelovgivningens regler  

 herom indtræder i overdragerens skattemæssige stilling.
 § 50. Ved salg af aktiver omfattet af denne lov medregnes  

 fortjeneste eller tab fuldt ud i den skattepligtige indkomst i salgsåret i  

 tilfælde, hvor aktiverne hører til den skattepligtiges næringsvej.  

 Beskatningen sker efter statsskattelovens § 5, litra a.
Stk. 2. I de tilfælde, der er nævnt i stk. 1, formindskes  

 saldoværdien for udelukkende erhvervsmæssigt benyttede driftsmidler eller  

 skibe med den del af den afskrivningsberettigede saldoværdi, som vedrører det  

 solgte aktiv.
Denne del af saldoen beregnes ved, at anskaffelsessummen  

 afskrives med de afskrivningsprocenter, der er anvendt i de enkelte  

 indkomstår.
 § 51. Anskaffes aktiver, der er afskrivningsberettigede efter  

 denne lov, til brug for forsøgs- eller forskningsvirksomhed, kan  

 skatteministeren tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 § 52. En skattepligtig, der har afskrevet efter denne lov, kan  

 ændre den selvangivne afskrivningssats, når meddelelse herom er indgivet til  

 den skatteansættende myndighed senest 3 måneder efter udløbet af  

 selvangivelsesfristen.
 Stk. 2. I andre tilfælde kan den selvangivne afskrivningssats kun  

 ændres efter tilladelse fra skatteministeren.
§ 53. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel 7 Ikrafttrædelses- og overgangsbestemmelser § 54. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1999, jf. dog stk. 3-7.
 Stk. 2. Lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, ophæves med virkning fra og  

 med indkomståret 1999, jf. dog stk. 3, 4 og 6.
 Stk. 3. På nybygninger, anlæg og installationer som nævnt i afsnit  

 IV A i lov om skattemæssige afskrivninger m.v., jf. lovbekendtgørelse nr. 932  

 af 24. oktober 1996, kan der ikke foretages forskudsafskrivning efter nævnte  

 lov, når den bindende aftale om opførelse af aktivet indgås den 2. juni 1998  

 eller senere, eller når planlægning af fremstilling af et sådant aktiv i egen  

 virksomhed foretages den 2. juni 1998 eller senere.
 Stk. 4. For bindende aftaler om levering af skibe, maskiner,  

 inventar og lignende driftsmidler, nybygninger, anlæg og installationer eller  

 for planlægning af fremstilling af maskiner, inventar og lignende  

 driftsmidler samt nybygninger, anlæg og installationer i egen virksomhed,  

 finder § 14 og afsnit IV A i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, dog fortsat anvendelse i  

 indkomståret 1999 og senere indkomstår, når den bindende aftale er indgået  

 eller planlægningen er foretaget i indkomståret 1998 eller tidligere  

 indkomstår, jf. dog stk. 3. I det indkomstår, hvori der sker levering eller  

 færdigfremstilling af et aktiv, hvorpå der er foretaget forskudsafskrivninger  

 efter reglerne i 1. pkt., fragår de foretagne forskudsafskrivninger i  

 aktivets afskrivningsberettigede anskaffelsessum efter reglerne i § 5, stk.  

 1-3, for driftsmidler og skibe, og efter reglerne i § 17 for bygninger og  

 installationer.
 Stk. 5. § 45, stk. 1, 3. pkt., har virkning for overdragelser, der  

 foretages den 1. januar 1999 eller senere, udlodninger fra dødsboer, der  

 foretages den 1. januar 1999 eller senere eller ved skifte af uskiftet bo,  

 når skiftebegæringen er indgivet den 1. januar 1999 eller senere.  

 Bestemmelsen kan dog anvendes ved overdragelser i perioden fra og med den 2.  

 juni 1998 til den 1. januar 1999, hvis reglerne fører til en lavere  

 beskatning end efter de hidtil gældende regler.
 Stk. 6. § 52 har virkning for meddelelser og anmodninger om  

 efterfølgende afskrivninger, der indgives den 1. januar 1999 eller senere, og  

 § 30, stk. 3, i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, ophæves med virkning fra samme  

 dato.
 Stk. 7. Med virkning for perioden fra den 1. juli 1998 til udløbet  

 af indkomståret 1998, jf. stk. 2, ændres i § 18, stk. 1, litra b,  i  

 lov om skattemæssige afskrivninger m.v., jf. lovbekendtgørelse nr. 932 af 24.  

 oktober 1996, »plejehjem, der omfattes af kapitel 16 i lov om social  

 bistand,» til: »døgninstitutioner og bygninger, der er omfattet af  

 lov om social service, og som udsættes for et tilsvarende slid,».
§ 55. På bygninger, der i indkomståret 1998 er omfattet af lov om  

 skattemæssige afskrivninger m.v. § 18, stk. 1, litra a, jf. lovbekendtgørelse  

 nr. 932 af 24. oktober 1996, og hvor summen af anvendte afskrivningsprocenter  

 i indkomståret 1999 overskrider eller er over 60, kan afskrivning for  

 indkomståret 1999 kun foretages med indtil 4 pct. af anskaffelsessummen.
Hvis  

 summen af anvendte afskrivningsprocenter i indkomståret 2000 overskrider  

 eller er over 60, kan afskrivning for indkomståret 2000 ligeledes kun  

 foretages med indtil 4 pct. af anskaffelsessummen.
Tilsvarende gælder for  

 bygninger omfattet af lov om skattemæssige afskrivninger m.v. § 18, stk. 1,  

 litra b, jf. lovbekendtgørelse nr. 932 af 24. oktober 1996, hvor summen af  

 anvendte afskrivningsprocenter i indkomståret 1999 eller 2000 overskrider  

 eller er over 40.
§ 56. Samtlige afskrivninger, herunder forskudsafskrivninger og  

 forlods afskrivninger, der efter de hidtil gældende regler er foretaget for  

 indkomståret 1998 og tidligere indkomstår, indgår ved opgørelsen af foretagne  

 afskrivninger efter denne lov.
Afskrivninger som nævnt i 1. pkt., jf. dog  

 stk. 2, medregnes ved opgørelsen af fortjeneste og tab efter denne lov.
 Stk. 2. For bygninger og installationer, der er anskaffet i  

 perioden den 1. januar 1982-indkomståret 1990, og for udgifter til ombygning  

 og forbedring af bygninger og installationer, der er afholdt i perioden den  

 1. januar 1982-indkomståret 1990, opgøres de foretagne afskrivninger som de  

 til og med indkomståret 1990 foretagne afskrivninger pristalsreguleret til og  

 med indkomståret 1990. Forlods afskrivninger og forskudsafskrivninger  

 pristalsreguleres fra året efter forlodsafskrivningen eller anskaffelsen til  

 og med indkomståret 1990. Hertil lægges summen af afskrivninger foretaget med  

 virkning for indkomståret 1991 og senere indkomstår.
 § 57. Den afskrivningsberettigede saldoværdi for skibe ved  

 udgangen af indkomståret 1998 efter den hidtil gældende § 12 i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996, overføres til den i § 5 nævnte samlede saldo for driftsmidler  

 og skibe ved begyndelsen af indkomståret 1999. Tilsvarende gælder for den  

 særskilte afskrivningssaldo for dok- og beddingsanlæg ved udgangen af  

 indkomståret 1998 efter den hidtil gældende § 29 D i lov om skattemæssige  

 afskrivninger m.v., jf. lovbekendtgørelse nr. 932 af 24. oktober 1996.
 § 58. Bestemmelserne i § 25, stk. 1-3, afskærer ikke adgangen til  

 at afskrive på bygning eller fast ejendom anskaffet i indkomståret 1998 eller  

 tidligere indkomstår, herunder bygning og fast ejendom, der anvendes til  

 sommer- eller fritidsbolig for ejeren, når der har kunnet afskrives herpå  

 efter de hidtil gældende regler, jf. § 29 C, stk. 1-3, i lov om skattemæssige  

 afskrivninger m.v., jf. lovbekendtgørelse nr. 932 af 24. oktober 1996, samt  

 statsskattelovens § 6, litra a.
Stk. 2. Medfører salg af en ejendom eller bygning, hvorpå der  

 hidtil har kunnet afskrives, jf. stk. 1, at der ikke længere kan afskrives på  

 ejendommen eller bygningen, fordi denne anvendes til beboelse eller  

 ikkeerhvervsmæssige formål, jf. § 25, stk. 1-3, kan et eventuelt tab ved  

 salget uanset bestemmelsen i § 26, stk. 2, fradrages i den skattepligtige  

 indkomst for afståelsesåret.
Tabet opgøres som forskellen mellem salgssummen  

 og det uafskrevne beløb.
 § 59. Bestemmelsen i § 27 afskærer ikke adgangen til at afskrive  

 på dræningsanlæg anskaffet i indkomståret 1998 eller tidligere, og hvorpå der  

 har kunnet afskrives efter den tidligere afskrivningslovs § 29 S, jf.  

 lovbekendtgørelse nr. 932 af 24. oktober 1996, og på jordfaste dele af  

 markvandingsanlæg anskaffet i indkomståret 1998 eller tidligere, og hvorpå  

 der har kunnet afskrives efter den tidligere afskrivningslovs § 18, stk. 1,  

 litra c, jf. lovbekendtgørelse nr. 932 af 24. oktober 1996, eller  

 statsskattelovens § 6, litra a.
§ 60. Uanset § 40 kan aktiver, der er erhvervet før den 1. januar  

 1998, og godtgørelser og vederlag, hvor pligten til at udrede de omhandlede  

 ydelser er indtrådt før den 1. januar 1998, kun afskrives med indtil 10 pct.  

 årligt.
Ved erhvervelse før den 1. januar 1998 af rettigheder, der er  

 beskyttet efter anden lovgivning, og hvor den resterende beskyttelsesperiode  

 på aftaletidspunktet er mindre end 10 år, afskrives med en sats, der svarer  

 til, at anskaffelsessummen afskrives med lige store årlige beløb over den  

 resterende beskyttelsesperiode.
 Stk. 2. Stk. 1 gælder for goodwill, der er afskrivningsberettiget  

 efter den hidtil gældende bestemmelse i ligningslovens § 16 F som affattet  

 ved lovbekendtgørelse nr. 819 af 3. november 1997.
 § 61. Uanset § 45 skal der ikke ske kontantomregning af  

 anskaffelsessummen m.v. for aktiver, der er anskaffet i indkomståret 1998  

 eller tidligere indkomstår, når anskaffelsessummen efter de hidtil gældende  

 regler ikke skulle kontantomregnes.
 § 62. Salgssummer vedrørende miljøforbedrende driftsmidler i  

 landbrug m.v., hvorpå der er straksafskrevet efter den tidligere  

 afskrivningslovs § 3 A, jf. lovbekendtgørelse nr. 932 af 24. oktober 1996,  

 behandles efter reglerne i denne lovs § 6, stk. 2.
 Stk. 2. Udgifter til miljøforbedrende anlæg i landbrug m.v.,  

 hvorpå der er straksafskrevet efter den tidligere afskrivningslovs § 21 A,  

 jf. lovbekendtgørelse nr. 932 af 24. oktober 1996, medregnes i den sum af  

 afskrivninger, der i forbindelse med salg opgøres efter reglerne i denne lovs  

 § 21. Udgifterne indgår ikke i afskrivningsgrundlaget.
 § 63. Driver en skattepligtig inden udgangen af kalenderåret 1994  

 erhvervsvirksomhed i et område, der er udpeget til erhvervszone efter § 3 i  

 lov om planlægning, finder bestemmelserne i stk. 2-8 anvendelse.
 Stk. 2. Samtlige de til virksomheden hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget, afskrives på en særskilt saldo for det  

 indkomstår, hvori virksomhed i erhvervszonen påbegyndes, og for senere  

 indkomstår, dog senest for indkomståret 1999, jf. dog stk. 3-5. Afskrivning  

 på særskilt saldo giver adgang til anvendelse af forhøjet afskrivningssats  

 efter stk. 6. Det er dog et vilkår for afskrivning på særskilt saldo, at  

 virksomheden har været i uafbrudt drift i erhvervszonen i hele vedkommende  

 indkomstår.
 Stk. 3. Bestemmelsen i stk. 2 finder ikke anvendelse på  

 driftsmidler inden for landbrug og fiskeri, herunder forædlingsindustrien  

 vedrørende landbrugsvarer og fiskeforædlingsindustrien, såfremt der ydes  

 eller er ydet offentlig støtte til anskaffelsen af de pågældende driftsmidler  

 og der opstår tilbagebetalingskrav herfor, der ikke er endeligt indfriet.
Stk. 4. Bestemmelsen i stk. 2 finder ikke anvendelse på  

 driftsmidler i landbruget og forædlingsindustrien vedrørende landbrugsvarer,  

 hvor betingelserne for støtte i forordning nr. 2328/91 om forbedring af  

 landbrugsstrukturernes effektivitet og forordning nr. 866/90 om forbedring af  

 vilkårene for forarbejdning og afsætning af landbrugsprodukter ikke er  

 opfyldt.
Såfremt der ikke søges støtte efter forordning nr. 866/90, skal  

 alene de materielle betingelser i forordningen være opfyldt.
Skatteministeren  

 bemyndiges til at fastsætte en fortegnelse over EF-retsakter med tilhørende  

 gennemførelsesregler, som måtte udfylde, ændre, afløse eller supplere de i 1.  

 pkt. nævnte forordninger.
Bestemmelsen i stk. 2 finder ikke anvendelse på  

 driftsmidler, hvor betingelserne for støtte i medfør af de i fortegnelsen  

 nævnte forskrifter ikke er opfyldt.
Stk. 5. Bestemmelsen i stk. 2 finder ikke anvendelse på  

 driftsmidler i 1) skibsbygningsindustrien, 2) kunstfiberindustrien, 3) motorkøretøjsindustrien, for så vidt angår projekter over 90 mio. kr.,  

 eller 4) kul- og stålindustrien.
 Stk. 6. Afskrivning på særskilt saldo efter stk. 2 kan udgøre  

 indtil 60 pct. af den afskrivningsberettigede saldoværdi.
 Stk. 7. Foretager en virksomhed afskrivning på såvel en særskilt  

 saldo som på ordinær saldo, jf. § 5, kan et fremkommet negativt saldobeløb  

 efter den skattepligtiges valg udlignes ved, at det fradrages i den anden  

 saldo.
 Stk. 8. Det på særskilt saldo nedskrevne beløb, som er opgjort ved  

 slutningen af indkomståret 1999, tillægges saldoværdien på ordinær saldo, jf.  

 § 5, ved begyndelsen af indkomståret 2000.
§ 64. Såfremt et driftsmiddel, der udelukkende benyttes  

 erhvervsmæssigt i en erhvervszone og afskrives på særskilt saldo som nævnt i  

 § 63, flyttes uden for erhvervszonen til fortsat udelukkende erhvervsmæssig  

 benyttelse, nedsættes den afskrivningsberettigede saldoværdi på den særskilte  

 driftsmiddelsaldo med driftsmidlets handelsværdi.
Handelsværdien tillægges  

 samtidig virksomhedens ordinære driftsmiddelsaldo.
Stk. 2. Såfremt et driftsmiddel, der udelukkende benyttes  

 erhvervsmæssigt uden for en erhvervszone, flyttes til en erhvervszone og  

 betingelserne for afskrivning på særskilt saldo som nævnt i § 63 er opfyldt,  

 nedsættes den afskrivningsberettigede saldoværdi på den ordinære  

 driftsmiddelsaldo med driftsmidlets handelsværdi.
Handelsværdien tillægges  

 samtidig den særskilte driftsmiddelsaldo.
 § 65. For bygninger og installationer som nævnt i §§ 14 og 15, der  

 er beliggende i en erhvervszone, og som er anskaffet, efter at erhvervszonen  

 blev udpeget, og som benyttes erhvervsmæssigt af en virksomhed etableret i  

 erhvervszonen inden udgangen af kalenderåret 1994, fordobles de i § 17 nævnte  

 afskrivningssatser gældende for det indkomstår, hvori erhvervsmæssig  

 benyttelse i erhvervszonen påbegyndes, og for senere indkomstår, dog senest  

 for indkomståret 1999.
 Stk. 2. Bestemmelsen i stk. 1 finder ikke anvendelse på bygninger  

 og installationer m.v. inden for landbrug og fiskeri, herunder  

 forædlingsindustrien vedrørende landbrugsvarer og fiskeforædlingsindustrien,  

 såfremt der ydes eller er ydet offentlig støtte til anskaffelsen af de  

 pågældende bygninger og installationer m.v. og der opstår  

 tilbagebetalingskrav herfor, der ikke er endeligt indfriet.
Stk. 3. Bestemmelsen i stk. 1 finder ikke anvendelse på bygninger  

 og installationer m.v. i landbruget og forædlingsindustrien vedrørende  

 landbrugsvarer, hvor betingelserne for støtte i forordning nr. 2328/91 om  

 forbedring af landbrugsstrukturernes effektivitet og forordning nr. 866/90 om  

 forbedring af vilkårene for forarbejdning og afsætning af landbrugsprodukter  

 ikke er opfyldt.
Såfremt der ikke søges støtte efter forordning nr. 866/90,  

 skal alene de materielle betingelser i forordningen være opfyldt.  

 Skatteministeren bemyndiges til at fastsætte, hvilke EF-retsakter med  

 tilhørende gennemførelsesregler der måtte udfylde, ændre, afløse eller  

 supplere de i 1. pkt. nævnte forordninger.
Bestemmelsen i stk. 1 finder  

 herefter ikke anvendelse på bygninger og installationer m.v., hvor  

 betingelserne for støtte i medfør af de i fortegnelsen nævnte forskrifter  

 ikke er opfyldt.
Stk. 4. Bestemmelsen i stk. 1 finder ikke anvendelse på bygninger  

 og installationer m.v. i 1) skibsbygningsindustrien, 2) kunstfiberindustrien, 3) motorkøretøjsindustrien, for så vidt angår projekter over 90 mio. kr.,  

 eller 4) kul- og stålindustrien.
 § 66. I øvrigt finder reglerne i kapitel 2 og 3 tilsvarende  

 anvendelse for aktiver, der afskrives efter reglerne i §§ 63-65.
 § 67. Benytter et selskab eller en forening omfattet af  

 selskabsskattelovens § 1, stk. 1, nr. 1, 2 eller 4, henlæggelser til  

 investeringsfonds til forlods afskrivning på aktiver nævnt i § 6, stk. 1, nr.  

 1, 2 eller 4, og som erhverves med henblik på udlejning, eller som allerede  

 ved erhvervelsen er udlejet, kan selskabet ikke tillige fradrage udgiften til  

 anskaffelsen efter § 6, stk. 3.
 § 68. For aktiver, der er anskaffet før den 12. maj 1989 til  

 erhvervsmæssig udlejning, og som hidtil har været omfattet af reglerne i  

 afsnit V A i lov om skattemæssige afskrivninger m.v., jf. lovbekendtgørelse  

 nr. 758 af 12. december 1988, finder bestemmelserne i det nævnte afsnit  

 fortsat anvendelse i stedet for reglerne i kapitel 2-4.
 Stk. 2. Overfører en skattepligtig driftsmidler eller skibe, der  

 er omfattet af afsnit V A i den i stk. 1 nævnte lov, til  

 afskrivningsberettiget benyttelse efter kapitel 2 eller til udelukkende  

 privat benyttelse, sidestilles sådan overførsel med salg og køb af  

 driftsmidlerne eller skibene.
 Stk. 3. Som salgssum og købesum anvendes handelsværdien på  

 overførselstidspunktet.
 § 69. Loven gælder ikke for Færøerne og Grønland.
Oprindeligt fremsat forslag Kapitel 1 Lovens anvendelsesområde § 1. Efter reglerne i denne lov kan skattemæssig afskrivning  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre udgifter.
Kapitel 2 Driftsmidler og skibe Fælles bestemmelser § 2. Maskiner, inventar og andre driftsmidler samt skibe afskrives  

 efter reglerne i dette kapitel, såfremt de udelukkende eller delvis benyttes  

 erhvervsmæssigt.
 Stk. 2. Udgifter til anskaffelse af edb-software afskrives efter  

 reglerne i dette kapitel, uanset om der er tale om erhvervelse af en  

 tidsubegrænset brugsrettighed i henhold til en softwarelicensaftale eller  

 lignende.
 Stk. 3. Antikviteter, kunstværker og andre aktiver, der efter  

 deres art og anvendelse normalt ikke udsættes for værdiforringelse, kan ikke  

 afskrives.
§ 3. Driftsmidler og skibe anses for anskaffet, når driftsmidlet  

 eller skibet er 1) leveret til en igangværende virksomhed, 2) bestemt til at indgå i virksomhedens drift, og 3) færdiggjort i et sådant omfang, at det kan indgå i driften.
 § 4. Ændrer en skattepligtig benyttelsen af driftsmidler eller  

 skibe fra udelukkende erhvervsmæssig benyttelse til privat benyttelse eller  

 omvendt, behandles dette som salg henholdsvis køb af de pågældende aktiver.  

 Det samme gælder ved ændring fra eller til delvis erhvervsmæssig benyttelse.  

 Som salgssum eller købesum anvendes handelsværdien på det tidspunkt, hvor  

 benyttelsen ændres.
Udelukkende erhvervsmæssigt benyttede driftsmidler og skibe § 5. Driftsmidler og skibe, som en skattepligtig udelukkende  

 benytter erhvervsmæssigt, skal afskrives på en samlet saldo for den enkelte  

 virksomhed.
Stk. 2. Indkomstårets afskrivninger foretages på grundlag af den  

 afskrivningsberettigede saldoværdi ved indkomstårets udgang.
Denne værdi  

 opgøres som saldoværdien ved indkomstårets begyndelse med tillæg af  

 anskaffelsessummen for driftsmidler og skibe, der er anskaffet i  

 indkomståret, og med fradrag af salgssummen for driftsmidler og skibe, der er  

 solgt og leveret i indkomstårets løb.
Udgifter til forbedring behandles på  

 samme måde som anskaffelsessummer.
Saldoværdien ved indkomstårets begyndelse  

 udgør det beløb, hvortil driftsmidler og skibe anskaffet i tidligere  

 indkomstår er nedbragt ved afskrivninger.
 Stk. 3. Afskrivning kan højst udgøre 25 pct. af den  

 afskrivningsberettigede saldoværdi efter stk. 2. Udgør den  

 afskrivningsberettigede saldoværdi før indkomstårets afskrivning et  

 grundbeløb (i 1987-niveau) på 6.700 kr. eller derunder, kan beløbet fradrages  

 fuldt ud i den skattepligtige indkomst.
Stk. 4. For selskaber og foreninger omfattet af  

 selskabsskattelovens § 1, stk. 1, nr. 1, 2 og 4, indgår anskaffelsessummen  

 for driftsmidler og skibe omfattet af stk. 1, som enten erhverves med henblik  

 på udlejning, eller som allerede ved erhvervelsen er udlejet, ikke i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives indtil 50 pct. af anskaffelsessummen for  

 udlejningsdriftsmidlet eller -skibet.
Den del af anskaffelsessummen, der ikke  

 er afskrevet, tillægges den afskrivningsberettigede saldoværdi for det andet  

 indkomstår efter anskaffelsesåret.
 Stk. 5. Sælges et udlejningsdriftsmiddel eller -skib omfattet af  

 stk. 4 i anskaffelsesåret eller indkomståret efter anskaffelsesåret,  

 fradrages henholdsvis medregnes fortjeneste eller tab i den  

 afskrivningsberettigede saldoværdi for det indkomstår, hvori salget finder  

 sted, jf. dog § 9. Bestemmelserne i stk. 4, 2. og 3. pkt., finder ikke  

 anvendelse.
 Stk. 6. Ligningsrådet kan tillade, at bestemmelsen i stk. 4 ikke  

 skal finde anvendelse, når det efter rådets skøn må anses for godtgjort, at  

 anskaffelsen af aktiver til udlejning er et led i normal forretningsmæssigt  

 drevet udlejningsvirksomhed og i det væsentlige ikke har til formål at opnå  

 adgang til at foretage skattemæssige afskrivninger på de anskaffede aktiver.
 § 6. Den skattepligtige kan i stedet for at afskrive efter § 5  

 vælge at fradrage (straksafskrive) hele anskaffelsessummen for nedennævnte  

 driftsmidler m.v. i den skattepligtige indkomst for det indkomstår, hvori  

 anskaffelsen finder sted, jf. dog stk. 3:
 1) Driftsmidler, hvis fysiske levealder må antages ikke at overstige 3 år.
2) Driftsmidler med en anskaffelsessum på et grundbeløb (i 1987-niveau) på  

 6.700 kr. eller derunder.
Aktiver i et samlesæt eller lignende samt aktiver,  

 der er bestemt til at fungere samlet, anses for eet driftsmiddel.
Aktiver,  

 der er bestemt til at fungere sammen med allerede anskaffede aktiver, kan  

 ikke straksafskrives, såfremt den samlede anskaffelsessum overstiger  

 grundbeløbet.
Forbedringsudgifter sidestilles med udgifter til anskaffelse af  

 aktiver, der er bestemt til at fungere sammen med allerede anskaffede  

 aktiver.
 3) Driftsmidler og skibe til forsøgs- og forskningsvirksomhed bortset fra  

 driftsmidler og skibe, der anvendes til efterforskning efter råstoffer.
 4) Edb-software.
 Stk. 2. Sælges et aktiv, hvis anskaffelsessum efter stk. 1 fuldt  

 ud er fradraget i den skattepligtige indkomst for anskaffelsesåret, skal  

 salgssummen medregnes i den skattepligtige indkomst for det indkomstår, hvori  

 leveringen finder sted, jf. dog § 9.
 Stk. 3. Selskaber og foreninger omfattet af selskabsskattelovens §  

 1, stk. 1, nr. 1, 2 og 4, kan først fradrage udgifter til anskaffelse af  

 aktiver omfattet af stk. 1, nr. 1, 2 og 4, som erhverves med henblik på  

 udlejning, eller som allerede ved erhvervelsen er udlejet, i den  

 skattepligtige indkomst for indkomståret efter anskaffelsesåret.  

 Ligningsrådet kan efter reglerne i § 5, stk. 6, tillade, at 1. pkt. ikke skal  

 finde anvendelse.
 Stk. 4. Sælges et aktiv omfattet af stk. 3, skal salgssummen med  

 fradrag af en eventuel anskaffelsessum, der ikke fuldt ud er fradraget i den  

 skattepligtige indkomst, medregnes i den skattepligtige indkomst for det  

 indkomstår, hvori leveringen finder sted, jf. dog § 9.
 § 7. Udgift til reparation af et skadelidt driftsmiddel eller skib  

 fradrages i den skattepligtige indkomst for det indkomstår, hvori  

 reparationen foretages.
Stk. 2. Er der udbetalt en forsikring eller erstatning i anledning  

 af skaden, udgør fradraget dog kun det beløb, hvormed reparationsudgiften  

 overstiger forsikrings- eller erstatningssummen.
Hvis forsikrings- eller  

 erstatningssummen er større end reparationsudgiften, skal det overskydende  

 beløb fradrages i saldoværdien efter § 5.
 Stk. 3. Som reparationsudgifter betragtes udgifter, der medgår til  

 at sætte aktivet i den stand, det var i ved skadens indtræden.
 § 8. I det omfang en negativ saldo, der er fremkommet som følge  

 af, at salgssummer m.v. skal fradrages i afskrivningsgrundlaget, jf. § 5,  

 stk. 2, ikke medregnes ved opgørelsen af den skattepligtige indkomst for det  

 indkomstår, hvori den er opstået, skal den udlignes ved anskaffelser eller  

 medregnes ved opgørelsen af den skattepligtige indkomst for det følgende  

 indkomstår.
Stk. 2. Fristen for udligning af et negativt saldobeløb kan efter  

 tilladelse fra skatteministeren forlænges, når der er indgået aftale om  

 bestilling af aktiver til levering inden udløbet af fristen efter stk. 1, og  

 anskaffelsen af disse aktiver kan udligne den negative saldo.
Tilladelse  

 gives, såfremt aktiverne på grund af leverandørens forhold først kan leveres  

 efter fristens udløb, og den skattepligtige ikke har kunnet forudse eller  

 afværge en overskridelse af fristen efter stk. 1. Tilladelsen kan gøres  

 betinget af, at der stilles sikkerhed for skattebetalingen.
§ 9. I det indkomstår, hvori en virksomhed sælges eller i øvrigt  

 ophører (ophørsåret), kan der ikke afskrives eller straksafskrives på  

 driftsmidler eller skibe omfattet af dette kapitel.
Fortjeneste eller tab  

 medregnes ved opgørelsen af den skattepligtige indkomst for ophørsåret og  

 opgøres som forskellen mellem på den ene side salgssummen for de i ophørsåret  

 solgte driftsmidler og skibe, herunder salgssummen for straksafskrevne  

 driftsmidler og skibe, og på den anden side saldoværdien ved ophørsårets  

 begyndelse med tillæg af beløb, der i ophørsåret er anvendt til  

 nyanskaffelser.
Såfremt saldoværdien ved ophørsårets begyndelse er negativ,  

 opgøres fortjeneste eller tab som forskellen mellem på den ene side  

 salgssummerne med tillæg af et positivt beløb lig den negative saldo og på  

 den anden side udgifterne til nyanskaffelser i ophørsåret.
Stk. 2. Såfremt saldoværdien ved ophørsårets udgang er positiv, og  

 der fortsat er driftsmidler eller skibe, der ikke er solgt, videreføres den  

 positive saldo for efterfølgende indkomstår.
Salgssummen for driftsmidler og  

 skibe, der sælges efter ophørsåret, fradrages i saldoværdien.
Tab kan først  

 fradrages i den skattepligtige indkomst for det indkomstår, hvori det sidste  

 driftsmiddel eller skib er solgt.
 Stk. 3. I de i stk. 1 nævnte salgssummer fradrages eventuelle  

 anskaffelsessummer, der som følge af reglerne i § 5, stk. 4, og § 6, stk. 3,  

 ikke fuldt ud er fradraget i den skattepligtige indkomst, og som ikke i  

 forvejen er medregnet i saldoen.
 Stk. 4. For personer medregnes fortjeneste eller tab opgjort efter  

 stk. 1 og 2 med 90 pct. ved opgørelsen af den skattepligtige indkomst for  

 ophørsåret.
Stk. 5. Sælges et driftsmiddel eller skib efter ophørsåret ud over  

 de i stk. 2 nævnte tilfælde, medregnes salgssummen fuldt ud i den  

 skattepligtige indkomst for det indkomstår, hvori salget finder sted.
For  

 personer finder stk. 4 tilsvarende anvendelse på salgssummen.
§ 10. Afskrivningsreglerne i §§ 5 - 9 kan anvendes på dok- og  

 beddingsanlæg, der er beregnet til bygning og reparation af skibe, samt på de  

 bygninger, installationer og lignende, der hører til selve dokken eller  

 beddingen.
Anvendelsen af reglerne er betinget af, at der i et indkomstår  

 anskaffes aktiver som nævnt i 1. pkt. til en samlet anskaffelsessum af et  

 grundbeløb (i 1987-niveau) på mindst 385.000 kr. og af, at fortjeneste m.v.  

 på de pågældende aktiver også behandles efter de nævnte regler.
Delvis erhvervsmæssigt benyttede driftsmidler og skibe § 11. Driftsmidler og skibe, som en skattepligtig benytter både  

 til erhvervsmæssige og til private formål, skal afskrives særskilt for hvert  

 enkelt driftsmiddel eller skib.
Stk. 2. Afskrivning kan i anskaffelsesåret beregnes med indtil 25  

 pct. af anskaffelsessummen.
For hvert af de følgende indkomstår kan  

 afskrivning beregnes med indtil 25 pct. af det beløb, der henstår uafskrevet  

 ved indkomstårets begyndelse.
Af den således beregnede afskrivning kan  

 fradrages et beløb, der svarer til den erhvervsmæssige benyttelse i det  

 pågældende indkomstår.
 Stk. 3. Udgør anskaffelsessummen, eller er den inden afskrivning  

 nedbragt til, et grundbeløb (i 1987-niveau) på 6.700 kr. eller derunder, kan  

 det beløb, der svarer til den erhvervsmæssige benyttelse, fradrages fuldt ud  

 i den skattepligtige indkomst.
 Stk. 4. Forbedringsudgifter vedrørende driftsmidler eller skibe  

 som nævnt i stk. 1 behandles som anskaffelsessummer og afskrives på samme  

 måde og sammen med det driftsmiddel eller skib, som udgiften vedrører.
 Stk. 5. For driftsmidler med en anskaffelsessum på et grundbeløb  

 (i 1987-niveau) på 6.700 kr. eller derunder, finder § 6, stk. 1, nr. 2, 2. -  

 4. pkt., tilsvarende anvendelse.
§ 12. Sælges et driftsmiddel eller skib som nævnt i § 11, kan der  

 ikke for salgsåret beregnes afskrivning på det solgte driftsmiddel eller  

 skib.
Fortjeneste eller tab opgøres som forskellen mellem salgssummen og det  

 uafskrevne beløb ved salgsårets begyndelse forhøjet med eventuelle  

 forbedringsudgifter afholdt i salgsåret.
Ved beregningen af det uafskrevne  

 beløb ved salgsårets begyndelse fragår de afskrivninger, der er beregnet for  

 de enkelte indkomstår.
Fortjeneste eller tab medregnes ved opgørelsen af den  

 skattepligtige indkomst for salgsåret med en så stor del, som svarer til  

 forholdet mellem de ved indkomstopgørelsen i alt fratrukne afskrivninger og  

 de samlede beregnede afskrivninger.
§ 13. Udgår et driftsmiddel eller skib som nævnt i § 11 af driften  

 på grund af en skade, kan der ikke afskrives på driftsmidlet eller skibet i  

 det indkomstår, hvori skaden er indtruffet.
For dette indkomstår behandles  

 driftsmidlet eller skibet, som om det er solgt.
Fortjeneste eller tab, jf. §  

 48, opgøres efter § 12.
Stk. 2. Såfremt der til reparation af et skadelidt driftsmiddel  

 eller skib afholdes udgifter, der overstiger en i anledning af skaden  

 udbetalt forsikrings- eller erstatningssum, kan den del af det overskydende  

 beløb, der svarer til den erhvervsmæssige andel i driftsmidlets eller skibets  

 benyttelse i det pågældende indkomstår, fradrages i den skattepligtige  

 indkomst.
Overstiger forsikrings- eller erstatningssummen  

 reparationsudgifterne, skal en så stor del af det overskydende beløb, som  

 svarer til forholdet mellem de for tidligere indkomstår foretagne  

 afskrivninger og de samlede beregnede afskrivninger på driftsmidlet eller  

 skibet for disse indkomstår, medregnes i den skattepligtige indkomst.
Kapitel 3 Bygninger, installationer og drænings- og markvandingsanlæg på  

 jordbrugsbedrifter Bygninger og installationer § 14. Erhvervsmæssigt benyttede bygninger afskrives særskilt for  

 hver enkelt bygning efter reglerne i dette kapitel.
Stk. 2. Uanset bestemmelsen i stk. 1 kan afskrivning ikke  

 foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab, samt lignende virksomhed inden for den finansielle  

 sektor, herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt døgninstitutioner og bygninger, der er omfattet af lov om  

 social service, og som udsættes for et tilsvarende slid, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
Stk. 3. Uanset bestemmelsen i stk. 2, nr. 1, kan afskrivning dog  

 foretages på kontorbygninger eller kontorlokaler, der er beliggende i  

 tilknytning til erhvervsmæssigt benyttede bygninger, hvorpå der kan afskrives  

 efter stk. 1, når de pågældende kontorbygninger eller kontorlokaler tjener  

 driften af den virksomhed, hvortil de afskrivningsberettigede bygninger  

 anvendes.
Under samme betingelser omfatter bestemmelsen i 1. pkt. også  

 udgravninger, veje, gårdspladser, parkeringspladser, hegn og lignende, dog  

 ikke udgift til erhvervelse af grund.
 § 15. Installationer, der udelukkende tjener bygninger, hvorpå der  

 kan afskrives efter § 14, behandles og afskrives som de nævnte bygninger.
Stk. 2. Installationer, der udelukkende benyttes erhvervsmæssigt,  

 og som ikke er omfattet af stk. 1, afskrives særskilt for hver enkelt  

 installation efter reglerne i dette kapitel.
Såfremt flere installationer  

 vedrørende en bygning er anskaffet i samme indkomstår, kan de pågældende  

 installationer dog afskrives under eet.
 Stk. 3. Installationer, der benyttes til både erhvervsmæssige og  

 private formål, afskrives særskilt og i forhold til den erhvervsmæssige  

 benyttelse.
 Stk. 4. Der kan ikke afskrives på installationer i  

 beboelsesejendomme med en eller to selvstændige lejligheder (en- eller  

 tofamilieshuse). Ejere af ejerlejligheder, der benyttes til beboelse, kan  

 ikke afskrive på installationer i den bygning, hvori ejerlejligheden findes.
§ 16. En bygning eller en installation anses for anskaffet i det  

 indkomstår, hvori bygningen eller installationen erhverves eller opføres og  

 benyttes erhvervsmæssigt.
Udgift til ombygning og forbedring er  

 afskrivningsberettiget fra og med det indkomstår, hvori udgiften er afholdt,  

 og ombygningen eller forbedringen benyttes erhvervsmæssigt.
 § 17. Afskrivning på bygninger og installationer efter §§ 14 og 15  

 kan fra og med anskaffelsesåret foretages med indtil 4 pct. årligt af  

 anskaffelsessummen.
Stk. 2. Den i stk. 1 nævnte afskrivningssats forhøjes, når det må  

 antages, at bygningen eller installationen er udsat for en sådan fysisk  

 forringelse, at den trods normal vedligeholdelse vil have mistet sin værdi  

 senest 25 år efter opførelsen.
Afskrivningssatsen forhøjes til en sats lig  

 med summen af 2 pct. og en sats, der svarer til, at bygningen eller  

 installationen afskrives med lige store årlige beløb over den antagelige  

 levetid.
 Stk. 3. Såfremt en bygning, hvorpå der kan afskrives efter § 14,  

 stk. 3, knytter sig til en bygning, for hvilken afskrivningssatsen forhøjes  

 efter stk. 2, gælder den forhøjede sats også for den tilknyttede bygning.
 § 18. Udgifter til ombygning eller forbedring afskrives særskilt,  

 jf. § 17. Såfremt udgifterne er afholdt i samme indkomstår, kan afskrivning  

 dog foretages under eet.
Stk. 2. Udgifter til ombygning eller forbedring af  

 afskrivningsberettigede bygninger kan i stedet fradrages straks i det omfang,  

 indkomstårets udgift til vedligeholdelse, ombygning og forbedring ikke  

 overstiger 5 pct. af afskrivningsgrundlaget for den bygning, som udgifterne  

 vedrører, for året før det indkomstår, hvori udgiften kan fradrages.
Ved  

 opgørelsen af, om udgifterne overstiger 5 pct. af afskrivningsgrundlaget,  

 medregnes først udgift til vedligeholdelse.
Udgifter til tilbygning behandles  

 kun som ombygnings- eller forbedringsudgifter, når tilbygningen udgør en  

 naturlig del af den eksisterende bygning.
Stk. 3. Fradrag efter stk. 2 foretages i det indkomstår, hvori  

 udgiften afholdes, uanset om ombygningen eller forbedringen endnu ikke  

 benyttes erhvervsmæssigt efter § 16, 2. pkt.
Fradraget kan dog ikke foretages  

 i indkomstår, hvori der ikke kan afskrives på bygningen, jf. § 20, eller i  

 det indkomstår, hvori bygningen anskaffes, jf. § 16, 1. pkt.
 Stk. 4. Udgifter, der er fratrukket efter stk. 2, anses ikke som  

 afskrivninger og medregnes ikke til anskaffelsessummen ved opgørelsen af  

 skattepligtig fortjeneste eller tab efter § 21.
 Stk. 5. I det omfang udgift til ombygning eller forbedring  

 modsvares af en forsikrings- eller erstatningssum, kan udgiften ikke  

 fradrages efter reglen i stk. 2.
 § 19. Anvendes kun en del af en bygning til formål, der berettiger  

 til afskrivning efter § 14, kan der kun afskrives på den del af  

 anskaffelsessummen, der forholdsmæssigt svarer til den nævnte bygningsdels  

 etageareal.
 Stk. 2. Udgifter til ombygning og forbedring kan afskrives efter §  

 18, når udgiften direkte vedrører den afskrivningsberettigede del af  

 bygningen.
 Stk. 3. Udgifter til ombygning og forbedring, som ikke direkte kan  

 henføres til den afskrivningsberettigede eller den  

 ikke-afskrivningsberettigede del af bygningen, kan afskrives efter § 18 efter  

 forholdet mellem den afskrivningsberettigede bygningsdels etageareal og  

 bygningens samlede etageareal.
 Stk. 4. Anvendes under 25 pct. af bygningens etageareal til  

 afskrivningsberettiget formål, herunder afskrivning efter § 14, stk. 3, kan  

 der dog kun afskrives på bygningen, såfremt det nævnte etageareal udgør  

 mindst 300 kvadratmeter.
Stk. 5. Såfremt der er foretaget ejerboligfordeling på en ejendom,  

 indgår den del af en bygnings anskaffelsessum, der kan henføres til  

 ejerboligen, ikke i afskrivningsgrundlaget.
Tilsvarende medregnes  

 etagearealet af denne bygningsdel ikke.
§ 20. Afskrivning kan ikke foretages i det indkomstår, hvori  

 bygningen sælges eller nedrives.
Det samme gælder, når en installation  

 omfattet af § 15, stk. 2 eller 3, sælges, udskiftes eller nedtages endeligt.
 Stk. 2. Ophører den skattepligtige med at anvende bygningen eller  

 installationen erhvervsmæssigt, kan bygningen eller installationen ikke  

 afskrives i de indkomstår, hvori sådan anvendelse ikke har fundet sted.
 § 21. Genvundne afskrivninger eller tab ved salg af bygninger  

 eller installationer, hvorpå der er afskrevet efter § 14 eller § 15,  

 medregnes i den skattepligtige indkomst for salgsåret efter reglerne i stk. 2  

 - 6, medmindre § 24 finder anvendelse.
Stk. 2. Fortjenesten opgøres for hver bygning eller installation  

 som forskellen mellem salgssummen og den nedskrevne værdi.
Sidstnævnte værdi  

 opgøres som de afskrivningsberettigede udgifter til anskaffelse, forbedringer  

 m.v. med fradrag af samtlige foretagne afskrivninger, herunder forlods  

 afskrivninger og forskudsafskrivninger.
Som genvundne afskrivninger medregnes  

 højst de foretagne afskrivninger, herunder forlods afskrivninger og  

 forskudsafskrivninger, på det solgte aktiv.
 Stk. 3. Tab opgøres for hver bygning eller installation som  

 forskellen mellem den nedskrevne værdi og salgssummen.
Stk. 4. Når en person sælger en bygning eller installation til et  

 selskab, som personen kontrollerer, opnås der ikke fradrag for tab efter stk.  

 3. En person anses for at kontrollere et selskab, hvis vedkommende direkte  

 eller indirekte eller i fællesskab med nærtstående ejer mere end 50 pct. af  

 aktiekapitalen i selskabet eller råder over mere end 50 pct. af stemmerne i  

 selskabet.
Som nærtstående anses den skattepligtiges ægtefælle, forældre og  

 bedsteforældre samt børn og børnebørn og disses ægtefæller eller dødsboer  

 efter de nævnte personer.
Stedbarns- og adoptivforhold sidestilles med ægte  

 slægtskabsforhold.
 Stk. 5. For personer medregnes genvundne afskrivninger og tab med  

 90 pct. ved opgørelsen af den skattepligtige indkomst.
Stk. 6. Ved salg af en bygning, hvorpå den skattepligtige før  

 erhvervelsen af bygningen har afskrevet efter reglerne i § 39, medregnes til  

 anskaffelsessummen ved opgørelsen af fortjeneste eller tab tillige den del af  

 de afholdte udgifter til ombygning af lejede lokaler, der svarer til de i  

 lejeperioden foretagne afskrivninger.
Ved opgørelsen af samtlige foretagne  

 afskrivninger medregnes de efter § 39, stk. 1 og 2, foretagne afskrivninger.
§ 22. Når en afskrivningsberettiget bygning nedrives, kan der  

 foretages et fradrag i den skattepligtige indkomst for det indkomstår, hvori  

 nedrivningen sker.
Fradraget opgøres som bygningens nedskrevne værdi nedsat  

 med den eventuelle salgssum for bygninger eller materialer m.v.
Det samme  

 gælder, når en afskrivningsberettiget installation i en  

 ikke-afskrivningsberettiget bygning udskiftes eller nedtages endeligt.  

 Fradrag efter 1. pkt. kan dog kun foretages, når den skattepligtige i mindst  

 5 år før nedrivningen har ejet bygningen og i en periode af mindst samme  

 længde, mens den skattepligtige har ejet bygningen, har anvendt den til et  

 afskrivningsberettiget formål. § 21, stk. 5, gælder tilsvarende for fradrag  

 efter 1. og 3. pkt.
Stk. 2. Hvis betingelsen i stk. 1, 4. pkt., ikke er opfyldt, kan  

 tabet fradrages i det indkomstår, hvori ejendommen eller den del af  

 ejendommen, hvor bygningen var beliggende, sælges.
Tabet opgøres som  

 bygningens nedskrevne værdi på tidspunktet for nedrivningen nedsat med den  

 eventuelle salgssum for bygninger eller materialer m.v. § 21, stk. 5, gælder  

 tilsvarende for fradrag efter 1. pkt.
§ 23. Hvis der på en bygning eller installation sker en skade, der  

 ikke kan udbedres ved normal vedligeholdelse, kan afskrivning fra og med det  

 indkomstår, hvori skaden indtræffer, kun beregnes af den del af  

 anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Den værdiforringelse, der er sket som følge af en skade, kan  

 fradrages i det indkomstår, hvori skaden er sket. § 21, stk. 5, gælder  

 tilsvarende for fradrag efter 2. pkt.
Med hensyn til udgifter, der anvendes  

 til udbedring af en sådan skade, finder § 18, stk. 1, anvendelse.
§ 24. Såfremt en skattepligtig ved en skade på sin ejendom har  

 modtaget en erstatnings- eller forsikringssum og foretager genopførelse eller  

 ombygning af den skadelidte bygning, anvendes reglerne i stk. 2 - 11, når 1) de genopførte bygninger m.v. findes på den samme ejendom som de  

 skaderamte bygninger, jf. dog stk. 6, og 2) genopførelsen m.v. sker enten i det indkomstår, hvori skaden  

 indtræffer, eller i det nærmest følgende indkomstår, idet fristen for  

 genopførelse dog tidligst udløber med det førstkommende indkomstår efter det  

 indkomstår, hvori erstatningssummen er fastsat endeligt.
 Stk. 2. Når særlige omstændigheder taler derfor, kan fristerne i  

 stk. 1 forlænges efter tilladelse fra skatteministeren.
 Stk. 3. Afskrivningerne og afskrivningsgrundlaget videreføres  

 uanset den skete skade og påvirkes ikke af de udgifter, der afholdes til  

 genopførelsen m.v., eller af erstatnings- eller forsikringssummen, såfremt de  

 afholdte udgifter svarer til den modtagne erstatnings- eller forsikringssum.
Stk. 4. Er det beløb, der anvendes til genopførelse m.v., større  

 end forsikrings- eller erstatningssummen, kan den skattepligtige udover de i  

 stk. 3 nævnte afskrivninger foretage afskrivninger på den del af det  

 overskydende beløb, der kan anses for anvendt på afskrivningsberettigede  

 bygninger eller installationer.
Afskrivningerne på det overskydende beløb  

 foretages efter reglerne i § 18, stk. 1, om afskrivning på ombygnings- og  

 forbedringsudgifter.
 Stk. 5. Er det beløb, der anvendes til genopførelse m.v., mindre  

 end forsikrings- eller erstatningssummen, fragår forskelsbeløbet i  

 afskrivningsgrundlaget efter stk. 3. Ved senere salg af bygningen anses  

 beløbet som en foretagen afskrivning ved opgørelse af genvundne afskrivninger  

 eller tab efter § 21. Overstiger forskelsbeløbet den nedskrevne værdi på  

 tidspunktet for skadens indtræden, medregnes den overskydende del af  

 forskelsbeløbet i den skattepligtige indkomst for det indkomstår, hvori  

 genopførelsen senest skal være sket, jf. stk. 1, nr. 2, og stk. 2. For  

 personer medregnes dog kun 90 pct. af den overskydende del af  

 forskelsbeløbet.
Stk. 6. Uanset bestemmelsen i stk. 1, nr. 1, ikke er opfyldt,  

 finder stk. 2 - 5 anvendelse, såfremt 1) en lov eller en offentlig myndigheds bestemmelse hindrer, at  

 genopførelse sker på den ejendom, hvor de skaderamte bygninger m.v. fandtes,  

 eller 2) skaden har ramt en eller flere erhvervsejendomme, der tilhører samme  

 ejer og udgør en driftsenhed, og ejeren ønsker at foretage genopførelse på en  

 anden af disse ejendomme end den skaderamte.
 Stk. 7. Bestemmelsen i stk. 6 gælder dog kun, såfremt den  

 skattepligtige inden for fristerne efter stk. 1, nr. 2, og stk. 2, foretager  

 genopførelse for et beløb, der mindst svarer til erstatnings- eller  

 forsikringssummen.
Stk. 8. Overstiger de samlede udgifter ved en genopførelse på en  

 anden ejendom end den ejendom, hvor de skaderamte bygninger fandtes,  

 erstatnings- eller forsikringssummen, tillægges det overskydende beløb  

 afskrivningsgrundlaget for den genopførte bygning m.v.
Sker genopførelse af  

 flere bygninger m.v., fordeles det overskydende beløb til  

 afskrivningsgrundlagene for de genopførte bygninger m.v. efter andelen af de  

 samlede udgifter til genopførelse af de enkelte bygninger m.v.
Stk. 9. Ved genopførelse af bygninger m.v. på en anden ejendom end  

 den ejendom, hvor de skaderamte bygninger m.v. fandtes, overføres den del af  

 afskrivningsgrundlaget for og de foretagne afskrivninger på bygninger m.v. på  

 den skaderamte ejendom, der kan henføres til det skaderamte.
Sker  

 genopførelse af flere bygninger m.v., fordeles den del af  

 afskrivningsgrundlaget og de foretagne afskrivninger, der kan henføres til  

 det skaderamte, efter andelen af de samlede udgifter til genopførelse af de  

 enkelte bygninger m.v.
 Stk. 10. Ved anvendelse af reglerne i stk. 2 - 9, skal reglerne i  

 ejendomsavancebeskatningslovens § 10 samtidig anvendes.
 Stk. 11. Finder genopførelse eller genanskaffelse ikke sted inden  

 for de i stk. 1 og 2 nævnte frister, skal de genvundne afskrivninger, jf. §  

 21, med tillæg af 5 pct. for hvert år fra udløbet af det indkomstår, hvori de  

 genvundne afskrivninger konstateres, og indtil udløbet af det indkomstår,  

 hvori genopførelsen senest skulle være sket, medregnes i den skattepligtige  

 indkomst for sidstnævnte indkomstår.
§ 25. Udgifter til anskaffelse og forbedring af bygninger, som  

 ikke opfylder betingelserne for afskrivning i § 14, kan afskrives, såfremt  

 bygningen er opført på lejet grund, bortset fra bygninger, der anvendes til  

 beboelse eller ikke erhvervsmæssige formål.
Afskrivningen kan fra og med  

 anskaffelsesåret eller året for forbedringen foretages med indtil 4 pct.  

 årligt af anskaffelsessummen eller forbedringsudgiften.
Den årlige  

 afskrivning kan dog ikke overstige et beløb svarende til, at afskrivning sker  

 med lige store årlige beløb over lejeperioden, hvis lejemålet er indgået for  

 et bestemt tidsrum, eller over en periode, hvori lejeren er sikret  

 uopsigelighed.
Såfremt der ved lejemålets ophør ydes erstatning for  

 bygningerne med et beløb, der er fastsat på forhånd, reduceres  

 afskrivningsgrundlaget med dette beløb.
 Stk. 2. For fast ejendom, hvorpå der hviler en nedlæggelses- eller  

 nedrivningsklausul, og som ikke opfylder betingelserne for afskrivning i §  

 14, finder reglerne i stk. 1 tilsvarende anvendelse.
Stk. 3. Anskaffelsessummen for fast ejendom, hvorpå der hviler en  

 hjemfaldsforpligtelse eller anden forpligtelse af lignende art, jf. dog stk.  

 2, kan fra og med anskaffelsesåret afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse eller ikke erhvervsmæssige formål.
Såfremt  

 ejendommens bygninger opfylder betingelserne for afskrivning i § 14, skal  

 anskaffelsessummen for bygningerne afskrives efter den nævnte bestemmelse.  

 Afskrivningen efter 1. pkt. sker efter en progressivt stigende skala, der  

 fastsættes af Ligningsrådet.
Hvis der ved hjemfaldet skal ske tilbagebetaling  

 eller ydes erstatning med et på forhånd fastsat beløb, reduceres  

 afskrivningsgrundlaget med beløbet.
 Stk. 4. Anvendes en væsentlig del af en ejendom, der omfattes af  

 stk. 1, 2 eller 3, erhvervsmæssigt til andre formål end beboelse, kan der  

 foretages afskrivning på så stor en del af anskaffelsessummen, som  

 forholdsmæssigt svarer til denne del af ejendommen.
 Stk. 5. Installationer, der udelukkende tjener bygninger, hvorpå  

 der kan afskrives efter stk. 1, 2 eller 3, behandles og afskrives som de  

 nævnte bygninger.
Stk. 6. Der kan ikke afskrives efter stk. 1 eller 2 i det  

 indkomstår, hvori lejemålet er ophørt, eller nedlæggelsen eller nedrivningen  

 er sket.
Der kan heller ikke afskrives i det indkomstår, hvori en  

 nedlæggelsesklausul, nedrivningsklausul eller hjemfaldsforpligtelse opgives.  

 Ligeledes kan der ikke afskrives i det indkomstår, hvori en bygning eller  

 ejendom omfattet af stk. 1, 2 eller 3 sælges.
Stk. 7. Der kan ikke afskrives efter stk. 1 eller 2, hvis der som  

 følge af, at den ene part har bestemmende indflydelse på den anden parts  

 handlemåde, ikke består en reel risiko for opsigelse af lejemålet.  

 Tilsvarende kan der ikke afskrives, hvis der ikke består en reel risiko for,  

 at en nedlæggelses- eller nedrivningsklausul vil blive gjort gældende.
Der  

 kan ikke afskrives, hvis der ydes erstatning efter vurdering for bygninger  

 eller ejendom omfattet af stk. 1, 2 eller 3, eller hvis lejeren er tillagt en  

 køberet til den lejede grund ved lejeperiodens udløb på vilkår, der afviger  

 fra markedsvilkår.
§ 26. Ved ophør af lejemålet eller nedlæggelse af en lejlighed  

 m.v. inden der er foretaget fuld afskrivning af anskaffelsessummen for  

 bygningerne m.v. efter § 25, stk. 1 eller 2, kan det uafskrevne beløb  

 fradrages i den skattepligtige indkomst i det indkomstår, hvori lejemålet  

 ophører eller nedlæggelsen sker.
Dette gælder dog ikke, hvis lejemålet  

 ophører som følge af, at lejeren køber grunden.
 Stk. 2. Bestemmelserne i § 21 finder tilsvarende anvendelse ved  

 salg af bygninger og ejendomme, hvorpå der er afskrevet efter § 25, stk. 1 -  

 3. Tab kan dog ikke fradrages.
Stk. 3. Nedrives en bygning, der er afskrevet, som følge af, at  

 den er opført på lejet grund, eller der påhviler ejendommen en  

 hjemfaldsforpligtelse eller anden forpligtelse af lignende art, kan der i den  

 skattepligtige indkomst for det indkomstår, hvori nedrivning sker, foretages  

 et nedrivningsfradrag.
Fradraget udgør så stor en del af det uafskrevne beløb  

 nedsat med den eventuelle salgssum for materialer m.v., som svarer til  

 forholdet mellem de i alt foretagne afskrivninger og fuld afskrivning for den  

 forløbne del af afskrivningsperioden.
Drænings- og markvandingsanlæg på jordbrugsbedrifter § 27. Udgifter afholdt til opførelse af dræningsanlæg og jordfaste  

 dele af markvandingsanlæg på jordbrugsbedrifter afskrives med indtil 20 pct.  

 årligt i den skattepligtige indkomst fra og med det indkomstår, hvori  

 anlægget er færdiggjort og benyttes erhvervsmæssigt.
Det er en betingelse, at  

 anlægget og den bedrift, som anlægget skal tjene, har samme ejer, jf. dog  

 stk. 2.
 Stk. 2. Afholdes udgiften til opførelse af et dræningsanlæg eller  

 jordfaste dele af et markvandingsanlæg af forpagteren af den bedrift, som  

 anlægget skal tjene, kan forpagteren afskrive udgiften efter reglerne i stk.  

 1, 1. pkt.
 Stk. 3. Ved salg af den ejendom, hvor anlægget findes, inden  

 udgiften er afskrevet fuldt ud, indtræder erhververen i overdragerens  

 skattemæssige stilling vedrørende afskrivningen.
Stk. 4. Ved ophør af forpagtningsaftalen inden forpagteren har  

 afskrevet udgiften fuldt ud, indtræder ejeren i forpagterens skattemæssige  

 stilling vedrørende afskrivningen.
I tilfælde, hvor der er sket  

 videreforpagtning fra en forpagter til en anden forpagter, indtræder den  

 anden forpagter i den første forpagters skattemæssige stilling vedrørende  

 afskrivningen.
Kapitel 4 Forskudsafskrivning § 28. Forskudsafskrivning kan foretages efter reglerne i dette  

 kapitel på driftsmidler og skibe, der udelukkende skal benyttes  

 erhvervsmæssigt, og hvorpå der kan afskrives efter kapitel 2.
§ 29. Forskudsafskrivning kan foretages, når 1) den skattepligtige enten har truffet bindende aftale om levering af  

 driftsmidlerne eller bygning af skibet eller har planlagt at fremstille dem i  

 egen virksomhed, 2) levering eller færdiggørelse af driftsmidlerne eller skibene ifølge  

 aftalen eller planerne tidligst skal ske i det første og senest i det fjerde  

 indkomstår efter bestillings- eller planlægningsåret, og 3) den samlede aftalte anskaffelsessum eller, hvis aktiverne skal  

 fremstilles i egen virksomhed, den beregnede anskaffelsessum for aktiver med  

 samme bestillings- eller planlægningsår overstiger et grundbeløb (i  

 1987-niveau) på 770.000 kr.
 Stk. 2. Tilkommer retten til afskrivning på aktiverne flere  

 skattepligtige, kan den enkelte skattepligtige kun forskudsafskrive, hvis den  

 enkeltes andel i den aftalte eller beregnede anskaffelsessum for aktiver med  

 samme bestillings- eller planlægningsår overstiger grundbeløbet efter stk. 1,  

 nr. 3. Skal aktiverne benyttes i forskellige virksomheder, kan den  

 skattepligtige kun forskudsafskrive, når anskaffelsessummen for aktiverne for  

 hver enkelt virksomhed overstiger grundbeløbet.
§ 30. Forskudsafskrivning kan første gang foretages ved opgørelsen  

 af den skattepligtige indkomst for bestillings- eller planlægningsåret og  

 sidste gang ved indkomstopgørelsen for det tredje indkomstår efter  

 bestillings- eller planlægningsåret.
Selskaber og foreninger omfattet af  

 selskabsskattelovens § 1, stk. 1, nr. 1, 2 eller 4, kan dog tidligst  

 forskudsafskrive på driftsmidler og skibe, der erhverves med henblik på  

 udlejning, eller som ved indgåelse af bindende aftale om levering er udlejet,  

 i året efter det indkomstår, hvori bestilling eller planlægning er sket.  

 Ligningsrådet kan efter reglerne i § 5, stk. 6, tillade, at 2. pkt. ikke skal  

 finde anvendelse.
 Stk. 2. Forskudsafskrivning kan kun foretages på aktiver, der ved  

 indkomstårets udløb endnu ikke opfylder betingelserne i § 3 for at kunne  

 afskrives.
§ 31. Forskudsafskrivning foretages på grundlag af den del af den  

 samlede aftalte eller beregnede anskaffelsessum, der overstiger grundbeløbet  

 efter § 29, stk. 1, nr. 3 (forskudsafskrivningsgrundlaget), dog kun i det  

 omfang anskaffelsessummen kan afskrives efter denne lov.
Eventuelle senere  

 prisstigninger indgår ikke i forskudsafskrivningsgrundlaget.
Stk. 2. Forskudsafskrivningen kan foretages med indtil 15 pct.  

 årligt af forskudsafskrivningsgrundlaget.
Forskudsafskrivningen kan dog i alt  

 højst udgøre 30 pct. af det nævnte grundlag.
§ 32. Når driftsmidler eller skibe, hvorpå der er  

 forskudsafskrevet, bliver afskrivningsberettigede efter § 5, fragår  

 aktivernes faktiske anskaffelsessum i den samlede aftalte eller beregnede  

 anskaffelsessum, efterhånden som aktiverne anskaffes.
Anskaffelsessummen  

 fragår først i grundbeløbet, jf. § 29, stk. 1, nr. 3. Herefter fragår den  

 overskydende del af anskaffelsessummen i forskudsafskrivningsgrundlaget, jf.  

 § 31, stk. 1. Der kan i det enkelte indkomstår alene forskudsafskrives på den  

 del af forskudsafskrivningsgrundlaget, der resterer ved indkomstårets udløb.
§ 33. I det omfang et aktivs anskaffelsessum efter bestemmelsen i  

 § 32 fragår i forskudsafskrivningsgrundlaget, opgøres de  

 forskudsafskrivninger, der er foretaget på aktivet.
Forskudsafskrivningerne  

 for det enkelte aktiv beregnes ved at gange den samlede  

 forskudsafskrivningsprocent med den del af den faktiske anskaffelsessum, der  

 fragår i forskudsafskrivningsgrundlaget.
Såfremt flere aktiver bliver  

 afskrivningsberettigede i samme indkomstår, fordeles den del af den faktiske  

 anskaffelsessum, der fragår i forskudsafskrivningsgrundlaget, forholdsmæssigt  

 på aktiverne.
Stk. 2. De forskudsafskrivninger, der efter stk. 1 er foretaget på  

 det enkelte aktiv, fratrækkes i aktivets afskrivningsberettigede  

 anskaffelsessum.
Den resterende anskaffelsessum behandles efter reglerne i §  

 5, stk. 1 - 3.
§ 34. Opfyldes forudsætningerne for forskudsafskrivning ikke,  

 forhøjes den skattepligtige indkomst for det indkomstår, hvori dette viser  

 sig, dog senest ved udløbet af det fjerde indkomstår efter bestillings- eller  

 planlægningsåret.
Forhøjelsen foretages med tillæg efter reglerne i stk. 2.
Stk. 2. Såfremt der ved udløbet af den i stk. 1, 1. pkt., nævnte  

 frist resterer en del af eller hele forskudsafskrivningsgrundlaget efter §  

 32, jf. § 31, stk. 1, ganges for hvert enkelt forskudsafskrivningsår det  

 resterende forskudsafskrivningsgrundlag med den forskudsafskrivningssats, der  

 er anvendt i vedkommende forskudsafskrivningsår.
Hvert af de fremkomne beløb  

 tillægges 5 pct. for hvert år fra udløbet af vedkommende  

 forskudsafskrivningsår og indtil udløbet af den i stk. 1, 1. pkt., nævnte  

 frist.
Forhøjelsen med tillæg udgør summen af de nævnte beløb.
Stk. 3. Reglerne i stk. 1 og 2 anvendes tilsvarende for aktiver,  

 der omfattes af skattepligt her i landet, når denne skattepligt ophører af  

 anden grund end den skattepligtiges død.
Når en person eller et selskab m.v.,  

 som er fuldt skattepligtig i Danmark, efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende uden for Danmark, sidestilles  

 dette med ophør af skattepligt.
§ 35. Såfremt den skattepligtige dør eller går konkurs, og der  

 resterer en del af eller hele forskudsafskrivningsgrundlaget efter § 32, jf.  

 § 31, stk. 1, forhøjes den skattepligtige indkomst for de indkomstår, hvori  

 der er forskudsafskrevet, uanset den i skattestyrelseslovens § 35, stk. 1,  

 nævnte frist.
Forhøjelsen beregnes for hvert enkelt forskudsafskrivningsår  

 som den resterende del af forskudsafskrivningsgrundlaget ganget med den  

 forskudsafskrivningssats, der er anvendt i vedkommende forskudsafskrivningsår  

 med tillæg af 5 pct. for hvert år fra forskudsafskrivningsårets udløb til  

 udløbet af døds- eller konkursåret.
 Stk. 2. Reglerne i stk. 1 anvendes tilsvarende for en virksomhed,  

 der ophører eller sælges.
 Stk. 3. Stk. 1 finder ikke anvendelse i det omfang,  

 forskudsafskrivningerne overtages efter dødsboskattelovens § 39, stk. 1, nr.  

 1, eller § 45, stk. 1, nr. 1, eller en efterlevende ægtefælle indtræder i  

 afdødes skattemæssige stilling efter dødsboskattelovens § 59, stk. 1, jf. dog  

 § 59, stk. 2, nr. 1.
 § 36. Fristen for forhøjelse af den skattepligtige indkomst efter  

 § 34 kan efter tilladelse fra skatteministeren forlænges med indtil 3 år,  

 hvis aktiverne ikke er blevet afskrivningsberettigede inden udløbet af det  

 fjerde indkomstår efter bestillings- eller planlægningsåret, når forsinkelsen  

 skyldes tekniske forhold eller leverandørens konkurs, og den skattepligtige  

 ikke har kunnet forudse eller afværge forsinkelsen, eller forsinkelsen  

 skyldes skattemyndighedernes eller andre myndigheders egne forhold.
 § 37. Skatteministeren kan fastsætte nærmere regler om opgørelse  

 af de aktiver, der omfattes af forskudsafskrivningen, om regnskab over  

 forskudsafskrivningerne og om attestation af opgørelsen og regnskab med  

 specifikationer.
Kapitel 5 Andre afskrivninger § 38. På ejendomme med forekomster af grus, ler, kalk m.v. kan  

 ejeren afskrive den værdiforringelse af ejendommen, der sker som følge af  

 udnyttelsen af disse forekomster.
Værdiforringelsen udgør den del af  

 anskaffelsessummen, der kan henføres til forekomsterne.
Afskrivningen sker i  

 takt med værdiforringelsen.
§ 39. Udgifter til ombygning, forbedring eller indretning af  

 lejede lokaler, der anvendes erhvervsmæssigt til andet formål end beboelse,  

 afskrives med indtil 20 pct. årligt.
Hvis lejemålet er indgået for et bestemt  

 tidsrum, kan den årlige afskrivning dog ikke overstige et beløb svarende til,  

 at afskrivning sker med lige store årlige beløb over lejeperioden.
Stk. 2. Ved lejemål, hvor der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, kan der ikke afskrives.
Der kan ligeledes ikke afskrives, hvis  

 lejeren er tillagt en køberet til de lejede lokaler ved lejeperiodens udløb  

 på vilkår, der afviger fra markedsvilkår.
Er lokalerne efter deres anvendelse  

 omfattet af § 14, kan lejeren dog afskrive med de i § 17 nævnte satser.
 Stk. 3. Der kan ikke afskrives i det indkomstår, hvori lejemålet  

 er ophørt.
Stk. 4. I tilfælde af nedrivning inden udgifterne er afskrevet  

 fuldt ud, kan restbeløbet fradrages i nedrivningsåret.
Dette gælder dog ikke  

 for lejemål omfattet af stk. 2.
 Stk. 5. Hvis lejer erhverver den bygning, hvori de lejede lokaler  

 befinder sig, kan et uafskrevet restbeløb på udgifter til ombygning af lejede  

 lokaler, der ikke indgår i købesummen for bygningen, tillægges  

 anskaffelsessummen for bygningen og afskrives sammen med denne med de i § 17  

 nævnte satser.
Stk. 6. Ved afståelse af lejede lokaler medregnes fortjeneste  

 eller tab på ombygnings- og forbedringsudgifter, indretninger m.v. ved  

 opgørelsen af den skattepligtige indkomst.
Fortjenesten eller tabet opgøres  

 som forskellen mellem på den ene side afståelsessummen og på den anden side  

 de afskrivningsberettigede udgifter til anskaffelse, forbedring m.v. med  

 fradrag af samtlige foretagne afskrivninger.
 § 40. Ved erhvervelse af goodwill kan erhververen fra og med det  

 indkomstår, hvori der er indgået endelig aftale om overdragelsen, afskrive  

 anskaffelsessummen i sin skattepligtige indkomst med indtil 1/7 årligt.
Stk. 2. Ved erhvervelse af andre immaterielle aktiver såsom særlig  

 fremstillingsmetode eller lignende (knowhow), patentret, forfatter- og  

 kunstnerret og ret til mønster eller varemærke eller ved erhvervelse af  

 retten ifølge en udbytte-, forpagtnings- eller lejekontrakt samt mælkekvoter  

 kan erhververen fra og med det indkomstår, hvori der er indgået endelig  

 aftale om overdragelsen, afskrive anskaffelsessummen i sin skattepligtige  

 indkomst med indtil 1/7 årligt.
Er mælkekvotens værdi blevet beskattet ved  

 tildelingen, udgør det beskattede beløb anskaffelsessummen.
Ved erhvervelse  

 af rettigheder, der er beskyttet efter anden lovgivning, og hvor den  

 resterende beskyttelsesperiode på aftaletidspunktet er mindre end 7 år,  

 erstattes den i 1. pkt. nævnte sats med en sats, der svarer til, at  

 anskaffelsessummen afskrives med lige store årlige beløb over den resterende  

 beskyttelsesperiode.
Stk. 3. Godtgørelse i anledning af opgivelse af agentur eller  

 lignende, vederlag for påtagelse af indskrænkninger i adgangen til fri  

 erhvervsudøvelse (konkurrenceklausuler), når vederlaget ydes een gang for  

 alle, samt vederlag for afløsning af pensionstilsagn, der ikke er afdækket i  

 et pensionsinstitut, afskrives i yderens skattepligtige indkomst med indtil  

 1/7 årligt.
Udgør ydelser af denne art tilsammen mindre end 5 pct. af den  

 samlede lønudgift i yderens virksomhed i det pågældende indkomstår, fradrages  

 de dog fuldt ud ved opgørelsen af den skattepligtige indkomst for dette  

 indkomstår.
 Stk. 4. Der kan ikke foretages afskrivning i det indkomstår, hvori  

 et aktiv som nævnt i stk. 1 og 2 sælges eller opgives.
 Stk. 5. Ved overdragelse mellem en person og et selskab m.v. eller  

 mellem selskaber m.v. indbyrdes, hvor den ene af parterne i overdragelsen på  

 grund af aktiebesiddelse, vedtægtsbestemmelse, aftale eller fælles ledelse  

 har bestemmende indflydelse på den anden parts handlemåde, nedsættes  

 erhververens afskrivningsgrundlag efter stk. 1 med et beløb svarende til den  

 ikke-afskrivningsberettigede del af overdragerens anskaffelsessum.
Stk. 6. Ved salg eller opgivelse af aktiver omfattet af stk. 1 og  

 2 medregnes fortjeneste eller tab ved opgørelsen af den skattepligtige  

 indkomst.
Fortjeneste eller tab opgøres som forskellen mellem  

 afståelsessummen og anskaffelsessummen med fradrag for samtlige foretagne  

 afskrivninger, herunder forlodsafskrivninger.
Afstås en del af en mælkekvote,  

 anses den først erhvervede del for først afstået, medmindre der ved  

 afståelsen er fastsat andet.
 Stk. 7. Reglerne i § 26 A, stk. 2, og § 26 B i kildeskatteloven  

 gælder ikke for overdragelse af aktiver omfattet af stk. 1 og 2 mellem  

 ægtefæller, der efter reglerne i kildeskattelovens § 4 anses for samlevende,  

 hvis en af ægtefællerne skattemæssigt er hjemmehørende i en fremmed stat,  

 Færøerne eller Grønland.
 Stk. 8. Godtgørelser og vederlag omfattet af stk. 3 medregnes ved  

 opgørelsen af den skattepligtige indkomst.
§ 41. Ved opgørelsen af den skattepligtige indkomst kan udgifter  

 til erhvervelse af knowhow eller patentrettigheder i tilknytning til den  

 skattepligtiges erhverv i stedet for at afskrives efter § 40, stk. 2,  

 fradrages fuldt ud i det indkomstår, hvori udgifterne er afholdt.
Det samme  

 gælder for udgifter til erhvervelse af licens- eller brugsrettigheder til  

 knowhow eller patentrettigheder.
 Stk. 2. Sælges knowhow eller patentrettigheder eller licens- eller  

 brugsrettigheder hertil i tilfælde, hvor anskaffelsesudgiften efter stk. 1 er  

 fradraget fuldt ud i den skattepligtige indkomst, skal salgssummen fuldt ud  

 medregnes i den skattepligtige indkomst for det indkomstår, hvori salget  

 finder sted.
 § 42. Udgifter afholdt til ombygning og forbedring i eksisterende  

 bygninger i landbrugsejendomme af værelser, der anvendes til udlejning til  

 turister, kan afskrives med indtil 20 pct. årligt efter stk. 2 - 5.
 Stk. 2. Udgør udgiften et grundbeløb (i 1987-niveau) på 6.700 kr.  

 eller derunder, kan den skattepligtige vælge at fradrage (straksafskrive)  

 hele udgiften i den skattepligtige indkomst i det indkomstår, hvori udgiften  

 afholdes.
 Stk. 3. Afskrivning kan kun foretages, såfremt udlejningen er  

 afgiftspligtig efter merværdiafgiftsloven.
 Stk. 4. Afskrivningerne kan ikke overstige årets skattepligtige  

 indtægter fra udlejningen.
Stk. 5. Ved afståelse af værelser som nævnt i stk. 1 medregnes  

 fortjeneste eller tab på ombygnings- og forbedringsudgifter ved opgørelsen af  

 den skattepligtige indkomst.
Fortjenesten eller tabet opgøres som forskellen  

 mellem på den ene side afståelsessummen og på den anden side de  

 afskrivningsberettigede udgifter til ombygning og forbedring med fradrag af  

 samtlige foretagne afskrivninger.
 § 43. Afgifter, der afholdes i anledning af en virksomheds  

 tilslutning til offentligt eller privat ejede anlæg, som har erhvervsmæssig  

 betydning for virksomheden, herunder anlæg, der tjener til forebyggelse eller  

 bekæmpelse af forurening eller støjulemper, afskrives med indtil 20 pct.  

 årligt.
 Stk. 2. Udgør tilslutningsafgiften et grundbeløb (i 1987-niveau)  

 på 6.700 kr. eller derunder, kan den skattepligtige vælge at fradrage  

 (straksafskrive) hele afgiften i den skattepligtige indkomst i det  

 indkomstår, hvori afgiften afholdes.
 Stk. 3. Tilslutningsafgiften anses for afholdt efter stk. 1 og 2,  

 når den er forfalden til betaling.
 Stk. 4. I tilfælde af, at det aktiv, som er blevet tilsluttet  

 anlægget, sælges, inden afgiften er afskrevet fuldt ud, kan den  

 skattepligtige fradrage restbeløbet i den skattepligtige indkomst i det  

 indkomstår, hvori salget sker.
 Stk. 5. Afgifter, der er afskrevet efter stk. 1 eller 2, medregnes  

 ikke til anskaffelsessummen ved opgørelsen af skattepligtig fortjeneste eller  

 tab ved et salg, der omfatter tilslutningen til anlægget.
 Stk. 6. Anses en del af en afståelsessum som betaling for værdien  

 af tilslutning, som nævnt i stk. 1, skal denne del medregnes til  

 afståelsessummen for det aktiv, der er blevet tilsluttet anlægget, ved  

 opgørelsen af den skattepligtige indkomst for det indkomstår, hvori salget  

 finder sted.
 § 44. Reglerne i denne bestemmelse gælder for anskaffelse af  

 afskrivningsberettigede aktiver, når udgiften helt eller delvist er betalt  

 ved et eller flere af følgende tilskud m.v.:
 1) Finansieringstilskud, der er ydet til danske dagblade af Dagspressens  

 Finansieringsinstitut.
 2) Tilskud, der er ydet efter lov om tilskud til strukturprojekter inden  

 for jordbruget.
 3) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 2080/93 af 20. juni 1993.
4) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 3699/93 af 21. december  

 1993 med senere ændringer.
Det gælder dog ikke tilskud efter art. 8, stk. 2,  

 til fiskefartøjers endelige ophør med fiskeri.
5) Tilskud, der er ydet efter lov om strukturforanstaltninger vedrørende  

 fiskerisektoren.
Det gælder dog ikke tilskud, der er ydet efter lovens  

 bestemmelser om støtte til fiskefartøjers endelige ophør i dansk  

 erhvervsfiskeri.
 6) Tilskud, der er ydet efter § 13 i lov om arbejdsmiljø til etablering af  

 bedriftssundhedstjenester.
 7) Mål 5 b-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 8) Mål 2-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til områder i industriel  

 tilbagegang, samt tilhørende nationale tilskud.
 9) Interreg-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til samarbejdsprojekter, der  

 rækker over landegrænser, samt tilhørende nationale tilskud.
 10) Leader-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 11) Tilskud, der er ydet efter lov om statstilskud til energibesparelser  

 m.v. i erhvervsvirksomheder.
 Stk. 2. Udgifter til anskaffelse af afskrivningsberettigede  

 aktiver kan uanset reglerne i denne lov straksafskrives i den skattepligtige  

 indkomst for anskaffelsesåret i det omfang, udgiften er betalt ved tilskud  

 som nævnt i stk. 1.
 Stk. 3. De straksafskrivninger, der er foretaget efter stk. 2,  

 behandles som afskrivninger.
 Stk. 4. Når der er foretaget straksafskrivning på  

 anskaffelsessummen for et aktiv efter stk. 2, kan afskrivning på dette aktiv  

 kun foretages på anskaffelsessummen med fradrag af det straksafskrevne beløb.
Kapitel 6 Almindelige bestemmelser § 45. Anskaffelses- og salgssummer samt godtgørelser og vederlag  

 for aktiver omfattet af denne lov omregnes til kontantværdi, der beregnes  

 ved, at den kontante del af anskaffelsessummen henholdsvis salgssummen lægges  

 sammen med kursværdien af aktivets gældsposter.
Afskrivninger foretages på  

 grundlag af den således omregnede anskaffelsessum m.v.
Medmindre kursen på  

 afståelsestidspunktet er under 100, omregnes inkonverterbare lån for  

 fiskefartøjer, der af sælger er stiftet eller overtaget før den 19. maj 1993,  

 til kurs 100, såfremt lånet er stiftet eller overtaget til en kurs på 100  

 eller derunder.
Skatteministeren fastsætter de nærmere regler om omregning af  

 anskaffelsessummer og salgssummer.
 Stk. 2. Ved salg af fast ejendom anvendes ved opgørelsen af  

 sælgers afståelsessum henholdsvis købers anskaffelsessum den fordeling af den  

 samlede salgssum på afskrivningsberettigede bygninger og installationer,  

 grundværdi, stuehus, mælkekvoter og beholdninger, som sælger og køber har  

 aftalt i købsaftale, skøde eller på anden skriftlig måde.
 Stk. 3. Har parterne ikke foretaget en fordeling af den samlede  

 salgssum efter stk. 2, foretager den skatteansættende myndighed fordelingen.  

 Er den skatteansættende myndighed for sælger og køber ikke den samme,  

 foretages fordelingen af den skatteansættende myndighed for sælger efter  

 høring af den skatteansættende myndighed for køber.
 Stk. 4. Ved en senere ændring af anskaffelsessummen for køber  

 eller afståelsessummen for sælger for aktiver som nævnt i stk. 2, skal  

 afståelsessummen for sælger henholdsvis anskaffelsessummen for køber for  

 samme aktiv ændres tilsvarende.
 § 46. Grundbeløbene i § 5, stk. 3, § 6, stk. 1, nr. 2, § 10, § 11,  

 stk. 3, § 29, stk. 1, nr. 3, § 42, stk. 2, og § 43, stk. 2, reguleres efter  

 personskattelovens § 20.
 § 47. Med salg sidestilles i denne lov andre former for afhændelse  

 og afståelse.
 § 48. Hvor andet ikke er særskilt fastsat, behandles forsikrings-  

 og erstatningssummer, herunder ekspropriationserstatninger, som salgssummer.
§ 49. Erhvervelse og afståelse af aktiver ved gave, arv eller  

 arveforskud sidestilles i denne lov med køb henholdsvis salg.
Som  

 anskaffelsessum eller salgssum betragtes i disse tilfælde det beløb, der er  

 lagt til grund ved beregningen af gaveafgift, boafgift eller indkomstskat af  

 den pågældende erhvervelse.
Har denne ikke været afgifts- eller  

 indkomstskattepligtig, betragtes som anskaffelsessum eller salgssum det  

 pågældende aktivs handelsværdi på overdragelsestidspunktet.
Reglerne i 1. -  

 3. pkt. gælder ikke i det omfang, erhververen efter skattelovgivningens  

 regler herom indtræder i overdragerens skattemæssige stilling.
 § 50. Ved salg af aktiver omfattet af denne lov medregnes  

 fortjeneste eller tab fuldt ud i den skattepligtige indkomst i salgsåret i  

 tilfælde, hvor aktiverne hører til den skattepligtiges næringsvej.  

 Beskatningen sker efter statsskattelovens § 5, litra a.
Stk. 2. I de tilfælde, der er nævnt i stk. 1, formindskes  

 saldoværdien for udelukkende erhvervsmæssigt benyttede driftsmidler eller  

 skibe med den del af den afskrivningsberettigede saldoværdi, som vedrører det  

 solgte aktiv.
Denne del af saldoen beregnes ved, at anskaffelsessummen  

 afskrives med de afskrivningsprocenter, der er anvendt i de enkelte  

 indkomstår.
 § 51. Anskaffes aktiver, der er afskrivningsberettigede efter  

 denne lov, til brug for forsøgs- eller forskningsvirksomhed, kan  

 skatteministeren tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 § 52. En skattepligtig, der har afskrevet efter denne lov, kan  

 ændre den selvangivne afskrivningssats, når meddelelse herom er indgivet til  

 den skatteansættende myndighed senest 3 måneder efter udløbet af  

 selvangivelsesfristen.
 Stk. 2. I andre tilfælde kan den selvangivne afskrivningssats kun  

 ændres efter tilladelse fra skatteministeren.
§ 53. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel 7 Ikrafttrædelses- og overgangsbestemmelser § 54. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1999, jf. dog stk. 3 - 9.
 Stk. 2. Lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, ophæves med virkning fra og  

 med indkomståret 1999, jf. dog stk. 4, 5 og 8.
Stk. 3. For indkomståret 1999 kan afskrivning efter § 5, stk. 3,  

 1. pkt., beregnes med indtil 30 pct. af saldoværdien efter § 5, stk. 2, efter  

 § 11, stk. 2, 1. pkt., med indtil 30 pct. af anskaffelsessummen, og efter §  

 11, stk. 2, 2. pkt., med indtil 30 pct af det beløb, der henstår uafskrevet  

 ved indkomstårets begyndelse.
For indkomståret 1999 kan afskrivning efter §  

 5, stk. 4, 2. pkt., beregnes med indtil 60 pct. af anskaffelsessummen.
 Stk. 4. På nybygninger, anlæg og installationer som nævnt i afsnit  

 IV A i lov om skattemæssige afskrivninger m.v., jf. lovbekendtgørelse nr. 932  

 af 24. oktober 1996, kan der ikke foretages forskudsafskrivning efter nævnte  

 lov, når den bindende aftale om opførelse af aktivet indgås den 2. juni 1998  

 eller senere, eller når planlægning af fremstilling af et sådant aktiv i egen  

 virksomhed foretages den 2. juni 1998 eller senere.
 Stk. 5. For bindende aftaler om levering af skibe, maskiner,  

 inventar og lignende driftsmidler, nybygninger, anlæg og installationer eller  

 for planlægning af fremstilling af maskiner, inventar og lignende  

 driftsmidler samt nybygninger, anlæg og installationer i egen virksomhed,  

 finder § 14 og afsnit IV A i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, dog fortsat anvendelse i  

 indkomståret 1999 og senere indkomstår, når den bindende aftale er indgået  

 eller planlægningen er foretaget i indkomståret 1998 eller tidligere  

 indkomstår, jf. dog stk. 4. I det indkomstår, hvori der sker levering eller  

 færdigfremstilling af et aktiv, hvorpå der er foretaget forskudsafskrivninger  

 efter reglerne i 1. pkt., fragår de foretagne forskudsafskrivninger i  

 aktivets afskrivningsberettigede anskaffelsessum efter reglerne i § 5, stk. 1  

 - 3, for driftsmidler og skibe, og efter reglerne i § 17 for bygninger og  

 installationer.
Stk. 6. Afskrivning af anskaffelsessummen for mælkekvoter efter §  

 40, stk. 2, gælder for mælkevoter, der erhverves i indkomståret 1999 eller  

 senere.
Ved salg af mælkekvoter opgøres fortjeneste eller tab efter § 40,  

 stk. 6, uanset tidspunktet for anskaffelse af mælkekvoten.
 Stk. 7. § 45, stk. 1, 3. pkt., har virkning for overdragelser, der  

 foretages den 1. januar 1999 eller senere, udlodninger fra dødsboer, der  

 foretages den 1. januar 1999 eller senere eller ved skifte af uskiftet bo,  

 når skiftebegæringen er indgivet den 1. januar 1999 eller senere.  

 Bestemmelsen kan dog anvendes ved overdragelser i perioden fra og med den 2.  

 juni 1998 til den 1. januar 1999, hvis reglerne fører til en lavere  

 beskatning end efter de hidtil gældende regler.
 Stk. 8. § 52 har virkning for meddelelser og anmodninger om  

 efterfølgende afskrivninger, der indgives den 1. januar 1999 eller senere, og  

 § 30, stk. 3, i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996 ophæves med virkning fra samme  

 dato.
 Stk. 9. Med virkning for perioden fra den 1. juli 1998 til udløbet  

 af indkomståret 1998, jf. stk. 2, ændres i § 18, stk. 1, litra b, i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996, »plejehjem, der omfattes af kapitel 16 i lov om social  

 bistand,» til: »døgninstitutioner og bygninger, der er omfattet af  

 lov om social service, og som udsættes for et tilsvarende slid,».
§ 55. Samtlige afskrivninger, herunder forskudsafskrivninger og  

 forlods afskrivninger, der efter de hidtil gældende regler er foretaget for  

 indkomståret 1998 og tidligere indkomstår, indgår ved opgørelsen af foretagne  

 afskrivninger efter denne lov.
Afskrivninger som nævnt i 1. pkt., jf. dog  

 stk. 2 medregnes ved opgørelsen af fortjeneste og tab efter denne lov.
 Stk. 2. For bygninger og installationer, der er anskaffet i  

 perioden den 1. januar 1982 - indkomståret 1990, og for udgifter til  

 ombygning og forbedring af bygninger og installationer, der er afholdt i  

 perioden den 1. januar 1982 - indkomståret 1990, opgøres de foretagne  

 afskrivninger som de til og med indkomståret 1990 foretagne afskrivninger  

 pristalsreguleret til og med indkomståret 1990. Forlods afskrivninger og  

 forskudsafskrivninger pristalsreguleres fra året efter forlodsafskrivningen  

 eller anskaffelsen til og med indkomståret 1990. Hertil lægges summen af  

 afskrivninger foretaget med virkning for indkomståret 1991 og senere  

 indkomstår.
 § 56. Den afskrivningsberettigede saldoværdi for skibe ved  

 udgangen af indkomståret 1998 efter den hidtil gældende § 12 i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996 overføres til den i § 5 nævnte samlede saldo for driftsmidler og  

 skibe ved begyndelsen af indkomståret 1999. Tilsvarende gælder for den  

 særskilte afskrivningssaldo for dok- og beddingsanlæg ved udgangen af  

 indkomståret 1998 efter den hidtil gældende § 29 D i lov om skattemæssige  

 afskrivninger m.v., jf. lovbekendtgørelse nr. 932 af 24. oktober 1996.
 § 57. Bestemmelserne i § 25, stk. 1 - 3, afskærer ikke adgangen  

 til at afskrive på bygning eller fast ejendom anskaffet i indkomståret 1998  

 eller tidligere indkomstår, herunder bygning og fast ejendom, der anvendes  

 til sommer- eller fritidsbolig for ejeren, når der har kunnet afskrives herpå  

 efter de hidtil gældende regler, jf. § 29 C, stk. 1 - 3, i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996, samt statsskattelovens § 6, litra a.
Stk. 2. Medfører salg af en ejendom eller bygning, hvorpå der  

 hidtil har kunnet afskrives, jf. stk. 1, at der ikke længere kan afskrives på  

 ejendommen eller bygningen, fordi denne anvendes til beboelse eller ikke  

 erhvervsmæssige formål, jf. § 25, stk. 1 - 3, kan et eventuelt tab ved salget  

 uanset bestemmelsen i § 26, stk. 2, fradrages i den skattepligtige indkomst  

 for afståelsesåret.
Tabet opgøres som forskellen mellem salgssummen og det  

 uafskrevne beløb.
 § 58. Bestemmelsen i § 27 afskærer ikke adgangen til at afskrive  

 på dræningsanlæg anskaffet i indkomståret 1998 eller tidligere, og hvorpå der  

 har kunnet afskrives efter den tidligere afskrivningslovs § 29 S, jf.  

 lovbekendtgørelse nr. 932 af 24. oktober 1996, og på jordfaste dele af  

 markvandingsanlæg anskaffet i indkomståret 1998 eller tidligere, og hvorpå  

 der har kunnet afskrives efter den tidligere afskrivningslovs § 18, stk. 1,  

 litra c, jf. lovbekendtgørelse nr. 932 af 24. oktober 1996, eller  

 statsskattelovens § 6, litra a.
§ 59. Uanset § 40 kan aktiver, der er erhvervet før den 1. januar  

 1998, og godtgørelser og vederlag, hvor pligten til at udrede de omhandlede  

 ydelser er indtrådt før den 1. januar 1998, kun afskrives med indtil 10 pct.  

 årligt.
Ved erhvervelse før den 1. januar 1998 af rettigheder, der er  

 beskyttet efter anden lovgivning, og hvor den resterende beskyttelsesperiode  

 på aftaletidspunktet er mindre end 10 år, afskrives med en sats, der svarer  

 til, at anskaffelsessummen afskrives med lige store årlige beløb over den  

 resterende beskyttelsesperiode.
 § 60. Uanset § 45 skal der ikke ske kontantomregning af  

 anskaffelsessummen m.v. for aktiver, der er anskaffet i indkomståret 1998  

 eller tidligere indkomstår, når anskaffelsessummen efter de hidtil gældende  

 regler ikke skulle kontantomregnes.
 § 61. Salgssummer vedrørende miljøforbedrende driftsmidler i  

 landbrug m.v., hvorpå der er straksafskrevet efter den tidligere  

 afskrivningslovs § 3 A, jf. lovbekendtgørelse nr. 932 af 24. oktober 1996,  

 behandles efter reglerne i denne lovs § 6, stk. 2.
 Stk. 2. Udgifter til miljøforbedrende anlæg i landbrug m.v.,  

 hvorpå der er straksafskrevet efter den tidligere afskrivningslovs § 21 A,  

 jf. lovbekendtgørelse nr. 932 af 24. oktober 1996, medregnes i den sum af  

 afskrivninger, der i forbindelse med salg opgøres efter reglerne i denne lovs  

 § 21. Udgifterne indgår ikke i afskrivningsgrundlaget.
 § 62. Driver en skattepligtig inden udgangen af kalenderåret 1994  

 erhvervsvirksomhed i et område, der er udpeget til erhvervszone efter § 3 i  

 lov om planlægning, finder bestemmelserne i stk. 2 - 8 anvendelse.
 Stk. 2. Samtlige de til virksomheden hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget, afskrives på en særskilt saldo for det  

 indkomstår, hvori virksomhed i erhvervszonen påbegyndes, og for senere  

 indkomstår, dog senest for indkomståret 1999, jf. dog stk. 3 - 5. Afskrivning  

 på særskilt saldo giver adgang til anvendelse af forhøjet afskrivningssats  

 efter stk. 6. Det er dog et vilkår for afskrivning på særskilt saldo, at  

 virksomheden har været i uafbrudt drift i erhvervszonen i hele vedkommende  

 indkomstår.
 Stk. 3. Bestemmelsen i stk. 2 finder ikke anvendelse på  

 driftsmidler inden for landbrug og fiskeri, herunder forædlingsindustrien  

 vedrørende landbrugsvarer og fiskeforædlingsindustrien, såfremt der ydes  

 eller er ydet offentlig støtte til anskaffelsen af de pågældende  

 driftsmidler, og der opstår tilbagebetalingskrav herfor, der ikke er endeligt  

 indfriet.
Stk. 4. Bestemmelsen i stk. 2 finder ikke anvendelse på  

 driftsmidler i landbruget og forædlingsindustrien vedrørende landbrugsvarer,  

 hvor betingelserne for støtte i forordning nr. 2328/91 om forbedring af  

 landbrugsstrukturernes effektivitet og forordning nr. 866/90 om forbedring af  

 vilkårene for forarbejdning og afsætning af landbrugsprodukter ikke er  

 opfyldt.
Såfremt der ikke søges støtte efter forordning nr. 866/90, skal  

 alene de materielle betingelser i forordningen være opfyldt.
Skatteministeren  

 bemyndiges til at fastsætte en fortegnelse over EF-retsakter med tilhørende  

 gennemførelsesregler, som måtte udfylde, ændre, afløse eller supplere de i 1.  

 pkt. nævnte forordninger.
Bestemmelsen i stk. 2 finder ikke anvendelse på  

 driftsmidler, hvor betingelserne for støtte i medfør af de i fortegnelsen  

 nævnte forskrifter ikke er opfyldt.
Stk. 5. Bestemmelsen i stk. 2 finder ikke anvendelse på  

 driftsmidler i 1) skibsbygningsindustrien, 2) kunstfiberindustrien, 3) motorkøretøjsindustrien for så vidt angår projekter over 90 mio. kr.,  

 eller 4) kul- og stålindustrien.
 Stk. 6. Afskrivning på særskilt saldo efter stk. 2 kan udgøre  

 indtil 60 pct. af den afskrivningsberettigede saldoværdi.
 Stk. 7. Foretager en virksomhed afskrivning på såvel en særskilt  

 saldo som på ordinær saldo, jf. § 5, kan et fremkommet negativt saldobeløb  

 efter den skattepligtiges valg udlignes ved, at det fradrages i den anden  

 saldo.
 Stk. 8. Det på særskilt saldo nedskrevne beløb, som er opgjort ved  

 slutningen af indkomståret 1999, tillægges saldoværdien på ordinær saldo, jf.  

 § 5, ved begyndelsen af indkomståret 2000.
§ 63. Såfremt et driftsmiddel, der udelukkende benyttes  

 erhvervsmæssigt i en erhvervszone og afskrives på særskilt saldo som nævnt i  

 § 62, flyttes uden for erhvervszonen til fortsat udelukkende erhvervsmæssig  

 benyttelse, nedsættes den afskrivningsberettigede saldoværdi på den særskilte  

 driftsmiddelsaldo med driftsmidlets handelsværdi.
Handelsværdien tillægges  

 samtidig virksomhedens ordinære driftsmiddelsaldo.
Stk. 2. Såfremt et driftsmiddel, der udelukkende benyttes  

 erhvervsmæssigt uden for en erhvervszone, flyttes til en erhvervszone, og  

 betingelserne for afskrivning på særskilt saldo som nævnt i § 62 er opfyldt,  

 nedsættes den afskrivningsberettigede saldoværdi på den ordinære  

 driftsmiddelsaldo med driftsmidlets handelsværdi.
Handelsværdien tillægges  

 samtidig den særskilte driftsmiddelsaldo.
 § 64. For bygninger og installationer som nævnt i § 14 og § 15,  

 der er beliggende i en erhvervszone, og som er anskaffet, efter at  

 erhvervszonen blev udpeget, og som benyttes erhvervsmæssigt af en virksomhed  

 etableret i erhvervszonen inden udgangen af kalenderåret 1994, fordobles de i  

 § 17 nævnte afskrivningssatser gældende for det indkomstår, hvori  

 erhvervsmæssig benyttelse i erhvervszonen påbegyndes, og for senere  

 indkomstår, dog senest for indkomståret 1999.
 Stk. 2. Bestemmelsen i stk. 1 finder ikke anvendelse på bygninger  

 og installationer m.v. inden for landbrug og fiskeri, herunder  

 forædlingsindustrien vedrørende landbrugsvarer og fiskeforædlingsindustrien,  

 såfremt der ydes eller er ydet offentlig støtte til anskaffelsen af de  

 pågældende bygninger og installationer m.v., og der opstår  

 tilbagebetalingskrav herfor, der ikke er endeligt indfriet.
Stk. 3. Bestemmelsen i stk. 1 finder ikke anvendelse på bygninger  

 og installationer m.v. i landbruget og forædlingsindustrien vedrørende  

 landbrugsvarer, hvor betingelserne for støtte i forordning nr. 2328/91 om  

 forbedring af landbrugsstrukturernes effektivitet og forordning nr. 866/90 om  

 forbedring af vilkårene for forarbejdning og afsætning af landbrugsprodukter  

 ikke er opfyldt.
Såfremt der ikke søges støtte efter forordning nr. 866/90,  

 skal alene de materielle betingelser i forordningen være opfyldt.  

 Skatteministeren bemyndiges til at fastsætte, hvilke EF-retsakter med  

 tilhørende gennemførelsesregler, som måtte udfylde, ændre, afløse eller  

 supplere de i 1. pkt. nævnte forordninger.
Bestemmelsen i stk. 1 finder  

 herefter ikke anvendelse på bygninger og installationer m.v., hvor  

 betingelserne for støtte i medfør af de i fortegnelsen nævnte forskrifter  

 ikke er opfyldt.
Stk. 4. Bestemmelsen i stk. 1 finder ikke anvendelse på bygninger  

 og installationer m.v. i 1) skibsbygningsindustrien, 2) kunstfiberindustrien, 3) motorkøretøjsindustrien for så vidt angår projekter over 90 mio. kr.,  

 eller 4) kul- og stålindustrien.
 § 65. I øvrigt finder reglerne i kapitel 2 og 3 tilsvarende  

 anvendelse for aktiver, der afskrives efter reglerne i §§ 62 - 64.
 § 66. Benytter et selskab eller en forening omfattet af  

 selskabsskattelovens § 1, stk. 1, nr. 1, 2 eller 4, henlæggelser til  

 investeringsfonds til forlods afskrivning på aktiver nævnt i § 6, stk. 1, nr.  

 1, 2 eller 4, og som erhverves med henblik på udlejning, eller som allerede  

 ved erhvervelsen er udlejet, kan selskabet ikke tillige fradrage udgiften til  

 anskaffelsen efter § 6, stk. 3.
 § 67. For aktiver, der er anskaffet før den 12. maj 1989 til  

 erhvervsmæssig udlejning, og som hidtil har været omfattet af reglerne i  

 afsnit V A i lov om skattemæssige afskrivninger m.v., jf. lovbekendtgørelse  

 nr. 758 af 12. december 1988, finder bestemmelserne i det nævnte afsnit  

 fortsat anvendelse i stedet for reglerne i kapitel 2 - 4.
 Stk. 2. Overfører en skattepligtig driftsmidler eller skibe, der  

 er omfattet af afsnit V A i den i stk. 1 nævnte lov, til  

 afskrivningsberettiget benyttelse efter kapitel 2 eller til udelukkende  

 privat benyttelse, sidestilles sådan overførsel med salg og køb af  

 driftsmidlerne eller skibene.
 Stk. 3. Som salgssum og købesum anvendes handelsværdien på  

 overførselstidspunktet.
 § 68. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Lovforslaget skal i første række ses i sammenhæng med regeringens  

 samtidigt hermed fremsatte lovforslag om justeringer af erhvervsbeskatningen.  

 Justeringen indebærer som en afgørende del en trinvis nedsættelse af  

 selskabsskattesatsen og virksomhedsskattesatsen fra i dag 34 pct. til 30 pct.  

 i 1999 og yderligere til 26 pct. fra og med år 2000.
 Det fremgår af regeringsgrundlaget fra marts 1998 »Godt på vej -  

 Danmark i det 21. århundrede«, at regeringen ønsker at finansiere en  

 nedsættelse af selskabsskatten ved bl.a. en forenkling og modernisering af  

 afskrivningsreglerne, som understøtter en fremadrettet erhvervsudvikling.
Afskrivningsreglerne indeholder et subsidieelement, der ikke er  

 velbegrundet, og reglerne indeholder endvidere en række forvridninger, der  

 kan siges at afspejle fortidens erhvervsstruktur.
De nuværende  

 afskrivningssatser tilgodeser kapitaltunge virksomheder på bekostning af  

 videnstunge virksomhedstyper.
Det foreslås, at bygningsafskrivningssatsen  

 reduceres til 4 pct. fra 1999, og at satsen for saldoafskrivninger for  

 driftsmidler og skibe reduceres til 25 pct. fra år 2000. Justeringen af  

 afskrivningssatserne vil skabe større neutralitet i forhold til  

 virksomhedernes investeringsbeslutninger - både generelt og på tværs af  

 brancher med forskellig kapitalintensitet.
 Lovforslaget udgør sammen med lovforslaget om konsekvensændringer i andre  

 skattelove som følge af afskrivningsloven samt ændringer af  

 ejendomsavancebeskatningsloven m.m. en udmøntning af regeringens målætning.
 Der henvises iøvrigt til bemærkningerne til det samtidigt hermed fremsatte  

 forslag til lov om ændring af forskellige skattelove (Nedsættelse af  

 skattesatsen for selskaber og fonde samt virksomhedsskatteprocenten m.m.).
Lovforslaget er i anden række en genfremsættelse med visse ændringer af  

 lovforslag nr.
L 244, forslag til lov om skattemæssige afskrivninger  

 (afskrivningsloven). Forslaget blev fremsat den 24. april 1997 og blev kun  

 førstebehandlet i folketingssamlingen 1996/97, idet lovforslaget efter planen  

 skulle genfremsættes i den kommende folketingssamling.
Lovforslaget udgør en generel revision af afskrivningsloven.
Den gældende  

 afskrivningslov er gennemført i 1957. Loven er siden ændret mange gange, men  

 selvom nogle af disse ændringer er væsentlige, har afskrivningsloven dog  

 grundlæggende den samme opbygning som i 1957. Siden 1957 har der løbende  

 været behov for at ændre afskrivningsreglerne på forskellige områder.  

 Endvidere har ændringer i andre skattelove gennem årene betinget en lang  

 række ændringer af afskrivningsloven.
Alle disse mange ad hoc ændringer  

 gennem årene har på flere punkter gjort reglerne usammenhængende og mere  

 komplicerede og dermed ført til, at loven er blevet uoverskuelig.
 En række særligt sagkyndige, herunder også skattechefer, skatterevisorer  

 samt advokater og revisorer har deltaget i en arbejdsgruppe under  

 Skatteministeriet med henblik på at give råd og vejledning til brug for  

 Skatteministeriets lovrevision.
Arbejdsgruppen har efter sit kommissorium haft til opgave at overveje en  

 generel teknisk revision af afskrivningsloven.
Arbejdsgruppen har i den  

 forbindelse skullet overveje hensigtsmæssigheden af reglerne i den gældende  

 afskrivningslov og herunder undersøge fordele og ulemper ved i en ny  

 afskrivningslov at optage de afskrivningsregler, som i dag findes i  

 statsskatteloven og i ligningsloven.
Gruppen har tillige skullet overveje, om  

 gældende bestemmelser kan anses for forældede og derfor enten kan udgå eller  

 erstattes af ændrede regler.
 Arbejdsgruppen har alene forestået det tekniske arbejde med lovrevisionen.  

 Efter arbejdsgruppens arbejde er afsluttet, har lovforslaget været på høring  

 i en lang række organisationer m.v., hvis høringssvar også er indgået ved den  

 endelige udformning af det lovforslag, der blev fremsat i foråret 1997.
For det første indeholder lovforslaget en forenkling m.v. af  

 afskrivningsreglerne.
En række særregler i afskrivningsloven for bestemte  

 aktiver ophæves, således at reglerne for skattemæsssige afskrivninger bliver  

 mere enkle.
Ophævelsen af en lang række overgangsregler bidrager yderligere  

 til et mere enkelt regelsæt.
Hertil kommer, at sproglige moderniseringer  

 ligeledes bidrager til at gøre reglerne mere forståelige.
Desuden overflyttes  

 en række regler for afskrivninger, der findes andre steder i  

 skattelovgivningen, til afskrivningsloven, således at afskrivningsreglerne  

 som udgangspunkt samles i een lov.
Der findes enkelte andre steder i  

 skattelovgivningen dog fortsat regler, der er relevante vedrørende  

 afskrivningsområdet.
Det gælder eksempelvis regler for indgangsværdier for  

 afskrivningsberettigede aktiver ved indtræden af skattepligt for tilflyttede  

 selskaber, fonde og personer eller etablering af sambeskatning samt regler om  

 beskatning af genvundne afskrivninger ved afståelse af sådanne aktiver.  

 Endelig ændres afskrivningslovens opbygning således, at afskrivningsreglerne  

 bliver mere overskuelige.
 Forenklingen m.v. af afskrivningsreglerne er til fordel for såvel de  

 skattepligtige som skattemyndighederne.
For det andet har lovforslaget til formål at fjerne en række  

 uhensigtsmæssigheder i de gældende afskrivningsregler.
Der sigtes hermed til,  

 at der i dag forekommer tilfælde, hvor der gives fradrag for den samme udgift  

 2 gange efter forskellige bestemmelser i skattelovgivningen.
Der sigtes  

 endvidere til, at der i dag ikke altid er symmetrisk behandling af  

 fortjeneste og tab på aktiver ved afhændelse.
Der sigtes endelig til, at der  

 findes enkelte restriktive afskrivningsregler, der har vist sig at være for  

 bredt udformede, hvorved de utilsigtet rammer almindelige  

 erhvervsvirksomheders afskrivninger.
Yderligere er der visse aktiver, hvorpå  

 der efter gældende regler ikke kan afskrives, hvilket ikke findes  

 hensigtsmæssigt.
Efter fremsættelsen af lovforslaget i foråret 1997 er der foretaget en  

 række ændringer af de regler, der var indeholdt i lovforslag nr.
L 244/97.
 Først og fremmest foreslås det, at enhedssatsen for bygningsafskrivninger  

 fastsættes til 4 pct. mod 5 pct. i det fremsatte lovforslag fra foråret 1997.  

 Satsen for driftsmiddelafskrivninger foreslås nedsat fra 30 pct. til 25 pct.  

 med virkning fra og med år 2000.
Der er endvidere foreslået en opstramning af adgangen til  

 straksafskrivning af småaktiver, ændring af beregningsgrundlaget for 5 pct.s  

 straksfradraget for udgifter til ombygning og forbedring af bygninger.
Hertil  

 kommer, at adgangen til at foretage forskudsafskrivninger på bygninger m.v.  

 afskaffes.
Endvidere foreslås der adgang til at afskrive på udgifter til  

 ombygning og indretning af værelser til landboturisme og endelig, at udgifter  

 til erhvervelse af licens- eller brugsrettigheder til knowhow eller  

 patentrettigheder kan straksafskrives.
Endelig er den foreslåede ikrafttræden  

 af lovforslaget udskudt til indkomståret 1999.
2. Forslaget til ny afskrivningslov i hovedtræk Lovforslaget indebærer en række ændringer i forhold til den gældende  

 afskrivningslov.
 Med henblik på at give et samlet overblik over lovforslagets systematik og  

 de gennemførte ændringer gennemgås lovforslaget og dets enkelte kapitler i  

 korthed nedenfor:
 Forslagets kapitel 1 indeholder som § 1 en kort  

 indledningsbestemmelse, der angiver lovens anvendelsesområde.
Efter bestemmelsen kan skattemæssig afskrivning efter reglerne i denne lov  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre nærmere bestemte  

 udgifter.
Formuleringen af bestemmelsen tager herved højde for, at  

 afskrivningslovens område efter forslaget udvides væsentligt, således at der  

 i loven bliver hjemmel til afskrivning på udgifter til anskaffelse af en  

 række aktiver m.v., der tidligere er blevet afskrevet med hjemmel uden for  

 afskrivningsloven, f.eks. immaterielle aktiver.
 Med den foreslåede bestemmelse lovfæstes samtidig en grundlæggende  

 betingelse for adgangen til at foretage skattemæssig afskrivning, nemlig  

 kravet om erhvervsmæssig benyttelse.
Forslagets kapitel 2 indeholder regler om afskrivning på  

 driftsmidler og skibe.
Kapitlet indeholder som indledning - i §§ 2 - 4 -  

 visse fælles regler med en række generelle betingelser for at påbegynde og  

 foretage afskrivning på driftsmidler og skibe.
De øvrige bestemmelser i  

 kapitel 2 er opdelt i regler for dels udelukkende erhvervsmæssigt benyttede  

 driftsmidler og skibe (§§ 5 - 10), dels delvis erhvervsmæssigt benyttede  

 driftsmidler og skibe (§§ 11 - 13). Denne struktur har til formål at gøre  

 reglerne mere overskuelige.
Kapitlet indeholder - med en række ændringer - regler, der svarer til den  

 gældende lovs afsnit I om udelukkende erhvervsmæssigt benyttede driftsmidler,  

 de dele af samme lovs afsnit III om skibe til erhvervsmæssig brug, der alene  

 omhandler ordinær afskrivning på skibe, samt den gældende lovs afsnit II om  

 driftsmidler, der benyttes både til erhvervsmæssige og til private formål.  

 Afskrivningssatsen foreslås fra og med år 2000 fastsat til 25 pct. mod i dag  

 30 pct.
Nedsættelsen af afskrivningssatsen er afstemt med nedsættelsen af  

 selskabsskatten, der først er fuldt indfaset fra og med år 2000.
Kapitel 3 indeholder reglerne om afskrivning på bygninger,  

 installationer, hjemfaldspligtige ejendomme m.v. og dræningsanlæg og  

 jordfaste dele af markvandingsanlæg på jordbrugsbedrifter.
Området svarer i  

 det store hele til den gældende lovs afsnit IV og afsnit IV B.
Den gældende lov indeholder en udtømmende fortegnelse - positivliste -  

 over alle de typer bygninger, der efter deres anvendelse er  

 afskrivningsberettigede.
I lovforslaget foretages derimod en negativ  

 afgrænsning af de bygninger, hvorpå der kan afskrives.
Der er dog ikke  

 tilsigtet nogen væsentlig udvidelse af kredsen af bygninger, hvorpå der kan  

 afskrives.
Samtidig ophæves med forslaget den gældende sondring mellem  

 »litra a- og litra b-bygninger«.
Alle bygninger afskrives efter  

 forslaget med samme afskrivningssats.
Endvidere sidestiller forslaget  

 installationer, der udelukkende tjener erhvervsmæssigt benyttede bygninger,  

 hvorpå der efter forslaget kan afskrives, med de nævnte bygninger.
Det  

 betyder, at de nævnte installationer behandles som en bestanddel af de nævnte  

 bygninger og afskrives som disse.
 Efter den gældende afskrivningslov kan bygninger, der er omfattet af denne  

 lovs § 18, stk. 1, litra a, - driftsbygninger inden for industri og landbrug  

 m.v. - afskrives med indtil 6 pct. årligt, indtil 60 pct. er afskrevet,  

 hvorefter de kan afskrives med indtil 2 pct. årligt af anskaffelsessummen.
Bygninger, der er omfattet af den gældende lovs § 18, stk. 1, litra b, kan  

 efter de gældende regler afskrives med indtil 4 pct. årligt, indtil 40 pct.  

 er afskrevet, hvorefter de kan afskrives med 1 pct. årligt af  

 anskaffelsessummen.
Dette gælder bl.a. for biografer, teatre, hoteller,  

 restauranter, skoler m.v.
 Installationer i afskrivningsberettigede bygninger kan efter den gældende  

 afskrivningslov afskrives med indtil 8 pct. årligt, indtil 80 pct. er  

 afskrevet, hvorefter de kan afskrives med indtil 4 pct. årligt af  

 anskaffelsessummen.
 Installationer i ikke-afskrivningsberettigede bygninger afskrives efter  

 den gældende afskrivningslov med 4 pct. af anskaffelsessummen årligt.
 Efter forslaget kan alle afskrivningsberettigede bygninger og  

 installationer afskrives med indtil 4 pct. årligt, således at hele  

 anskaffelsessummen kan være afskrevet i løbet af 25 år.
 Efter den gældende lov er afskrivning på særlige installationer i  

 ikke-afskrivningsberettigede bygninger bundne afskrivninger, hvilket  

 indebærer, at afskrivningerne ikke kan udstrækkes over en længere periode end  

 den, der svarer til, at installationen bliver afskrevet ved årlig anvendelse  

 af den maksimale sats.
 Ved forslaget gøres afskrivning på særlige installationer i  

 ikke-afskrivningsberettigede bygninger ubundne, således at den skattepligtige  

 efter forslaget selv vælger afskrivningsperioden.
Ved kapitel 3 foreslås endvidere nogle justeringer af reglerne for det  

 såkaldte »straksfradrag« for årlige udgifter til ombygning eller  

 forbedring inden for 5 pct. af et beregningsgrundlag samt justeringer af  

 reglerne om afskrivning på bygninger, hvoraf kun en del anvendes til formål,  

 der berettiger til afskrivning - de såkaldt »blandet benyttede«  

 bygninger.
Det foreslås, at udgifter til tilbygninger kun kan  

 straksfradrages, såfremt tilbygningen udgør en naturlig del af en  

 eksisterende bygning.
Endvidere foreslås en ændring af beregningsgrundlaget  

 for straksfradraget således, at beregningsgrundlaget fremover kun bliver  

 afskrivningsgrundlaget for den bygning, som de pågældende udgifter vedrører.
Ved kapitel 3 foreslås endvidere reglerne for beskatning af genvundne  

 afskrivninger på bygninger og installationer ændret, således at der - i  

 overensstemmelse med personskatteudvalgets anbefaling i 1992 - gives fradrag  

 for tab ved salg af afskrivningsberettigede bygninger og installationer, når  

 tabet er udtryk for en uafskreven anskaffelsessum.
Samtidig udvides disse  

 regler efter forslaget til også at omfatte genvundne afskrivninger og tab på  

 afskrivningsberettigede installationer i ikke-afskrivningsberettigede  

 bygninger.
 Ved kapitel 3 foreslås også reglerne om de skattemæssige følger af en  

 skade, der indtræder på en afskrivningsberettiget bygning eller installation,  

 ændret og forenklet.
Efter de gældende regler kan afskrivning, såfremt der på en bygning eller  

 installation sker en skade, der ikke kan udbedres ved normal vedligeholdelse,  

 fra og med det indkomstår, hvori skaden indtræffer, kun beregnes af den del  

 af anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Det foreslås, at den værdiforringelse, der er sket som følge af en  

 skade, kan fradrages i det indkomstår, hvori skaden er sket.
Denne foreslåede  

 regel skal dog ikke gælde i de tilfælde, hvor der er modtaget en forsikrings-  

 eller erstatningssum og valgt udskydelse af beskatningen af de genvundne  

 afskrivninger.
Med forslaget og det samtidig hermed fremsatte lovforslag om ændring af  

 forskellige skattelove (Konsekvensændringer som følge af afskrivningsloven  

 samt ændringer af ejendomsavancebeskatningsloven m.m.) gøres reglerne om  

 beskatning af avance indvundet i anledning af modtagelsen af en forsikrings-  

 eller erstatningssum parallelle i afskrivningsloven og  

 ejendomsavancebeskatningsloven.
Efter de gældende regler har den  

 skattepligtige en række muligheder for under visse vilkår at vælge udskydelse  

 af avancebeskatningen i forbindelse med genopførelse m.v. af de skaderamte  

 bygninger.
Med forslaget er udgangspunktet derimod automatisk succession i  

 forbindelse med genopførelse af de skaderamte bygninger ved modtagelse af en  

 forsikrings- eller erstatningssum.
Successionen indebærer, at afskrivninger  

 og afskrivningsgrundlag uanset den skete skade videreføres og ikke påvirkes  

 af de til genopførelsen anvendte beløb.
Successionen gælder tillige efter  

 ejendomsavancebeskatningsloven.
Hvis vilkårene for genopførelse eller  

 genanskaffelse ikke opfyldes, skal der i stedet ske avancebeskatning af de  

 modtagne beløb.
Den foreslåede parallelitet mellem avancebeskatningsreglerne  

 i afskrivningsloven og ejendomsavancebeskatningsloven indebærer en forenkling  

 af systemet.
Samtidig er denne parallelitet begrundet i den foreslåede adgang  

 til fradrag for tab ved salg af afskrivningsberettigede bygninger og  

 installationer.
Efter en bestemmelse i den gældende afskrivningslov - § 29 C, stk. 1 - kan  

 den skattepligtige ved afskrivning på en bygning, der er opført på lejet  

 grund, samt fast ejendom, hvorpå der hviler en hjemfaldsforpligtelse eller  

 anden forpligtelse af lignende art, fravige de almindelige regler om  

 bygningsafskrivning i den gældende lovs afsnit IV.
Afskrivningen foretages i  

 så fald med hjemmel i statsskattelovens § 6, litra a.
Denne valgfrihed bortfalder efter forslaget, idet skattepligtige, der kan  

 afskrive på bygninger efter lovforslagets almindelige regler, skal benytte  

 disse regler.
Skattepligtige, der ikke kan afskrive efter de almindelige  

 regler, kan efter forslaget i stedet benytte de foreslåede særlige regler,  

 der lovfæster den hidtidige praksis med hjemmel i statsskattelovens § 6,  

 litra a.
Dog foreslås det, at adgangen til afskrivning på bygninger og  

 ejendomme, der benyttes til beboelse eller ikke-erhvervsmæssige formål,  

 bortfalder, når hjemfaldspligt er påtaget eller lejemålet indgået i  

 indkomståret 1999 eller senere.
Der foreslås desuden nogle mindre  

 justeringer.
 Reglerne om den skattemæssige behandling af dræningsanlæg og jordfaste  

 dele af markvandingsanlæg på jordbrugsbedrifter foreslås væsentligt ændret.
Efter de gældende regler kan afskrivning på dræningsanlæg på  

 jordbrugsbedrifter foretages med indtil 10 pct. årligt fra og med  

 anskaffelsesåret.
Fortjenesten ved salg af dræningsanlæg beskattes efter de  

 gældende regler.
Udgifter til markvandingsanlæg kan vælges afskrevet efter  

 afskrivningslovens § 18 som bygningsaccessorier, som grundforbedring over 10  

 år eller over en til vandindvindingsperioden svarende årrække, hvis retten  

 til vandindvinding er begrænset.
Det foreslås i stedet, at udgift afholdt til opførelse af dræningsanlæg og  

 jordfaste dele af markvandingsanlæg afskrives med indtil 20 pct. årligt.
Til  

 »opførelse« henregnes dels nyopførelse af anlæg, dels renovering og  

 forbedring af et bestående anlæg.
Afskrivningen påbegyndes efter forslaget i  

 det indkomstår, hvori anlægget er færdiggjort og benyttes erhvervsmæssigt.
Det foreslås samtidig, at erhververen af en ejendom, hvorpå der findes et  

 anlæg, der ikke er afskrevet fuldt ud, indtræder i sælgerens skattemæssige  

 stilling vedrørende afskrivningerne.
Dette indebærer, at erhververen kan  

 fortsætte afskrivningerne for den del af udgiften, der endnu ikke er  

 afskrevet af sælgeren.
Erhververen skal herved anvende den af sælgeren  

 afholdte udgift som afskrivningsgrundlag.
 Som en følge af, at erhververen efter forslaget således succederer i  

 overdragerens skattemæssige stilling vedrørende afskrivningerne, foreslås  

 det, at genvundne afskrivninger ved salg af anlæg ikke længere beskattes.
Forslagets kapitel 4 indeholder bestemmelser om  

 forskudsafskrivning på driftsmidler og på skibe.
Kapitlet indeholder således  

 bestemmelser, der stammer fra den gældende lovs afsnit IV A om  

 forskudsafskrivning på visse anskaffelser af maskiner m.v. og bestemmelser  

 fra den gældende lovs §§ 14 - 17 om forskudsafskrivning på skibe.
Efter de foreslåede regler er adgangen til at foretage forskudsafskrivning  

 på bygninger m.v. ikke videreført.
Der kan fremover således alene ske  

 forskudsafskrivning på driftsmidler og skibe.
Det findes ikke  

 hensigtsmæssigt, at der kan ske forskudsafskrivning på en bygning m.v. med i  

 alt 30 pct. af den del af anskaffelsessummen, der overstiger 700.000 kr., når  

 der efter det almindelige afskrivningsforløb kun kan ske afskrivning med  

 indtil 4 pct. årligt af anskaffelsessummen.
Det foreslås som led i forenklingsbestræbelserne, at bestemmelserne om  

 forskudsafskrivning harmoniseres, således at der vil gælde samme regler, hvad  

 enten det er driftsmidler eller skibe, der skal forskudsafskrives.
Efter de  

 gældende regler er der særlige regler for forskudsafskrivning på skibe.  

 Harmoniseringen foreslås generelt foretaget således, at hovedprincipperne i  

 den gældende lovs afsnit IV A om forskudsafskrivning på driftsmidler  

 videreføres og foreslås at gælde tilsvarende for skibe.
Der er derfor med  

 forslaget ikke videreført et særligt kapitel for forskudsafskrivning på  

 skibe.
 Selve forskudsafskrivningsmetoden samt efterbeskatningsmetoden i tilfælde,  

 hvor der er forskudsafskrevet for meget, forenkles væsentligt med forslaget.  

 Der foreslås samtidig visse øvrige materielle ændringer samt sproglige  

 forenklinger af reglerne.
 Den foreslåede væsentlige forenkling af selve forskudsafskrivningsmetoden  

 og efterbeskatningsmetoden har sin baggrund i følgende:
 Forskudsafskrivningerne kan efter såvel de gældende regler, for så vidt  

 angår visse anskaffelser af maskiner m.v., som forslaget kun foretages på den  

 del af en samlet beregnet eller aftalt anskaffelsessum, som overstiger et  

 grundbeløb.
 Såfremt den faktiske anskaffelsessum samlet bliver mindre end den samlede  

 beregnede eller aftalte anskaffelsessum, skal der foretages reguleringer,  

 således at der kun indrømmes faktiske forskudsafskrivninger på den del af  

 anskaffelsessummen, der overstiger grundbeløbet.
Når man derefter foretager faktiske reguleringer af  

 forskudsafskrivningerne m.v., anvendes efter de gældende regler en række  

 forholdsmæssige fordelinger.
Disse forholdsmæssige fordelinger skaber  

 problemer i det gældende forskudsafskrivningssystem og er årsagen til de  

 særdeles komplicerede efterbeskatningsregler i den gældende afskrivningslov.
 Forslaget forenkler forskudsafskrivningsmetoden og  

 efterbeskatningsreglerne væsentligt.
Det foreslåede system indebærer administrative fordele, hvis  

 forskudsafskrivningen senere skal tilbagereguleres.
Reguleringen af  

 afskrivningsgrundlaget på anskaffede aktiver foretages nemlig først, når der  

 i alt er anskaffet aktiver for mere end grundbeløbet og kun i den  

 udstrækning, grundbeløbet overskrides.
 Systemet indebærer, at der altid anvendes samme  

 forskudsafskrivningsprocent på alle aktivgrupper.
Det foreslåede system indebærer samtidig en slags saldosystem.
Dermed kan  

 eksempelvis en overskydende anskaffelsessum i forhold til den beregnede eller  

 aftalte anskaffelsessum på eet aktiv altid umiddelbart modregnes i en for lav  

 anskaffelsessum på et andet aktiv.
 Den faktiske virkning af det foreslåede system skønnes ikke at afvige  

 væsentligt fra de hidtil gældende regler.
 Forslagets kapitel 5 om »andre afskrivninger« samler en  

 række bestemmelser, der hidtil har haft hjemmel i praksis eller regler uden  

 for afskrivningsloven.
 Det drejer sig om følgende:
 - Afskrivning af den værdiforringelse, der sker på en ejendom som følge af  

 udnyttelse af forekomster af grus, ler, kalk m.v. (substansforbrug). Den  

 gældende praksis herom har hjemmel i statsskatteloven.
 - Afskrivning på udgifter til ombygning, forbedring eller indretning af  

 lejede lokaler, der efter gældende ret har hjemmel i statsskattelovens § 6,  

 litra a.
- Afskrivning på goodwill og andre immaterielle aktiver.
Reglerne herom er  

 i dag indeholdt i ligningslovens § 16 E og § 16 F.
Som noget nyt foreslås det  

 skattemæssigt at sidestille mælkekvoter med immaterielle aktiver.
- Straksafskrivning på udgifter til erhvervelse af knowhow eller  

 patentrettigheder.
Reglerne herom er i dag indeholdt i ligningslovens § 8 L.
- Straksafskrivning på formuegoder, der er anskaffet ved hjælp af visse  

 nærmere opregnede tilskud.
Reglerne herom er i dag indeholdt i ligningslovens  

 § 27 B.
 Endvidere foreslås der adgang til afskrivning på afholdte udgifter til  

 ombygning og forbedring af værelser til landboturisme.
 Forslagets kapitel 6 samler en række almindelige bestemmelser, der  

 skal gælde generelt for alle aktiver omfattet af loven.
 Det drejer sig om følgende:
- Anskaffelses- og salgssummer samt godtgørelser og vederlag omfattet af  

 lovforslaget omregnes til kontantværdi efter regler, der fastsættes af  

 skatteministeren.
Afskrivninger foretages på grundlag af den således  

 omregnede anskaffelsessum m.v.
Reglerne herom findes i dag forskellige steder  

 i afskrivningsloven og ligningsloven.
- Ved salg af aktiver omfattet af denne lov anvendes ved opgørelsen af  

 sælgers eventuelle genvundne afskrivninger på de solgte aktiver og ved købers  

 afskrivningsgrundlag for de erhvervede aktiver den fordeling af den  

samlede overdragelsessum på afskrivningsberettigede bygninger og  

 installationer, stuehus, grundværdi, beholdninger og mælkekvoter, som  

 parterne har aftalt.
Hvis parterne ikke har foretaget en sådan fordeling,  

 foretager den skatteansættende myndighed fordelingen.
Denne fordeling skal  

 fremover ikke basere sig på ejendomsvurderingssystemet.
 - Grundbeløbene i en række af bestemmelserne i lovforslaget reguleres  

 efter personskattelovens § 20. De fleste af de tilsvarende (grund)beløb i den  

 gældende afskrivningslov reguleres på samme måde.
- Med salg sidestilles i lovforslaget andre former for afhændelse og  

 afståelse.
Regler herom indeholdes i den gældende afskrivningslov, men det er  

 en nyskabelse, at dette princip samles i een bestemmelse i lovforslaget.
 - Hvor andet ikke er særskilt fastsat, behandles forsikrings- og  

 erstatningssummer, herunder ekspropriationserstatninger, som salgssummer.
 - Erhvervelse og afståelse af aktiver ved gave, arv eller arveforskud  

 sidestilles i lovforslaget med køb, henholdsvis salg.
 - Ved salg af aktiver omfattet af lovforslaget medregnes fortjeneste eller  

 tab fuldt ud i den skattepligtige indkomst i salgsåret i tilfælde, hvor  

 aktiverne hører til den skattepligtiges næringsvej eller spekulation.  

 Beskatningen sker efter statsskattelovens § 5, litra a.
 - Anskaffes aktiver, der er afskrivningsberettigede efter reglerne i  

 lovforslaget, til brug for forsøgs- eller forskningsvirksomhed, kan  

 Ligningsrådet tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 - En skattepligtig, der har afskrevet efter reglerne i lovforslaget, kan  

 efter udløbet af fristen for indgivelse af selvangivelse kun ændre disse  

 afskrivninger i nærmere angivne tilfælde.
 Hvor andet ikke er særskilt anført, findes tilsvarende regler i den  

 gældende afskrivningslov.
Forslagets kapitel 7 fastsætter, at lovforslaget som udgangspunkt  

 skal have virkning fra og med indkomståret 1999. De nye afskrivningsregler  

 skal efter forslaget dermed fra og med indkomståret 1999 finde anvendelse for  

 såvel aktiver, der anskaffes i 1999 eller senere indkomstår, som for aktiver,  

 der er anskaffet før 1999. For aktiver anskaffet før indkomståret 1999  

 vil de nye regler således finde anvendelse, selvom aktivet ved udgangen af  

 indkomståret 1998 endnu ikke er færdigafskrevet.
Dog foreslås det, at de nye  

 regler i kapitel 4 om forskudsafskrivninger som udgangspunkt først skal have  

 virkning for aktiver for hvilke, der i indkomståret 1999 eller senere indgås  

 aftale om levering, bygning eller opførelse.
Aktiver, der efter de hidtil  

 gældende regler kan forskudsafskrives i 1998, kan således også  

 forskudsafskrives i 1999, såfremt betingelserne herfor efter de hidtil  

 gældende regler er opfyldt.
Ikrafttrædelsesreglerne indebærer, at i de tilfælde, hvor de gældende  

 regler ville stille den skattepligtige ringere end de foreslåede regler,  

 bliver den skattepligtige efter lovforslaget dermed stillet bedre.
Og omvendt  

 vil den skattepligtiges stilling ved lovforslaget blive påvirket, såfremt en  

 opretholdelse af de gældende regler ville føre til en bedre skattemæssig  

 behandling af den skattepligtige.
Når reglerne som udgangspunkt får virkning fra og med indkomståret 1999  

 for allerede anskaffede aktiver, opnås den fordel, at dele af den hidtil  

 gældende lovgivning ikke skal anvendes i en længere periode fremover.  

 Overgangsperioden ville kunne strække sig over adskillige år.
Ved at lade  

 reglerne få virkning straks fra og med indkomståret 1999 tilgodeses  

 væsentlige forenklingsmæssige hensyn, der er til fordel for såvel de  

 skattepligtige i anvendelsen af reglerne som skattemyndighederne i  

 administrationen af reglerne.
Som en konsekvens af, at de nye regler foreslås at få virkning fra og med  

 1999, skal en stor del af de nuværende overgangsregler, der knytter sig til  

 tidligere ændringer af afskrivningsloven, ikke opretholdes.
De nuværende  

 overgangsregler, hvoraf nogle vedrører anskaffelse af aktiver, der er  

 foretaget for op imod 40 år siden, kan allerede i dag give anledning til  

 administrative vanskeligheder for den skattepligtige og skattemyndighederne.  

 Ophævelsen af disse overgangsregler bidrager således til en væsentlig  

 forenkling af regelsættet for afskrivninger til fordel for såvel de  

 skattepligtige som skattemyndighederne.
I visse tilfælde vil der dog kunne  

 ske en skærpet beskatning ved afhændelse af et aktiv i forhold til en  

 situation, hvor disse overgangsregler i stedet var foreslået videreført.
 Desuden indeholder kapitlet en række midlertidige bestemmelser:
- Regler om afskrivning med dobbelte satser i erhvervszoner.
Reglerne i  

 lovforslaget om afskrivning med dobbelte satser i erhvervszoner er en  

 videreførelse af tilsvarende regler i den gældende afskrivningslov.
 - En regel om selskaber, der benytter investeringsfondshenlæggelser til  

 forlods afskrivning på driftsmidler, hvis fysiske levealder må antages ikke  

 at overstige 3 år, på driftsmidler med en anskaffelsessum på et grundbeløb (i  

 1987-niveau) på 6.700 kr. eller derunder og på edb-software, og som erhverves  

 med henblik på udlejning, eller som allerede ved erhvervelsen er udlejet.  

 Bestemmelsen er placeret i dette kapitel på grund af aftrapningen af  

 investeringsfondsordningen.
3. Provenumæssige konsekvenser Det er overordentlig vanskeligt og forbundet med stor usikkerhed at  

 vurdere de provenumæssige konsekvenser af såvel de enkelte elementer i  

 lovforslaget som den samlede balance i forslaget.
Det hænger sammen med, at  

 de oplysninger, der foreligger i de centrale skatteregistre, ikke er af en  

 sådan beskaffenhed, at de kan danne grundlag for provenuberegning af  

 forslagets virkning.
Der er ikke centralt registreret oplysninger, der giver  

 en samlet belysning af virksomhedernes årlige skattemæssige afskrivninger,  

 afskrivningssaldi, anskaffelsessummer, anskaffelsestidspunktet for de enkelte  

 bygninger m.v.
Der findes heller ikke tilgængelig statistik, der kan danne  

 udgangspunkt for et underbygget skøn over, hvor langt de forskellige dele af  

 den nuværende afskrivningsberettigede bestand af bygninger og installationer  

 er i afskrivningsforløbet.
 Det meget mangelfulde datagrundlag bevirker, at skønnene over forslagets  

 provenuvirkning bliver overordentlig usikre, og det lange tidsperspektiv for  

 afskrivningsforløbene forstærker usikkerheden.
 Af de benyttede forudsætninger kan bl.a. nævnes:
 - Den samlede afskrivningsberettigede anskaffelsessum primo 1999 for  

 bygninger inkl. installationer antages at udgøre ca. 260 mia. kr., heraf ca.  

 240 mia. kr. for litra a-bygninger, ca. 15 mia. kr. for litra b-bygninger og  

 ca. 5 mia. kr. for installationer i ikke afskrivningsberettigede bygninger.
 - 2/3 af litra a-bygningerne afskrives med 6 pct. og 1/3 med 2 pct.
 - 60 pct. af litra b-bygningerne afskrives med 4 pct. og 40 pct. med 1  

 pct.
 - De samlede afskrivningsberettigede installationer udgør knap 25 mia.  

 kr., heraf knap 20 mia. kr. i litra a-bygninger.
 - Det antages, at de årlige investeringer ligger på et højere niveau fra  

 og med 1999. Dermed vil det årlige investeringsniveau for  

 afskrivningsberettigede bygninger (inkl. installationer) ligge på ca. 27 mia.  

 kr, der er antaget fordelt med 90% på bygninger og 10% på installationer.
 - Det antages, at der foretages årlige forskudsafskrivninger på bygninger  

 på ca. 1 mia kr.
- Det antages, at 15% af de årlige investeringer fragår som straksfradrag  

 under 5%-reglen - Den gennemsnitlige årlige omsætningshastighed for bygningsbestanden er  

 ca. 3 pct.
 - Levetiden for litra a-bygninger er 50 år, for litra b-bygninger 70 år og  

 for installationer 25 år.
 - Det årlige investeringsniveau for driftsmidler ligger på ca. 75 mia. kr.
 En oversigt over forslagets elementer med provenuvirkning er vist i bilag  

 1.
Lovforslaget indeholder en række tekniske justeringer og lovfæstelser af  

 gældende praksis m.v.
Disse elementer skønnes kun at have yderst beskeden og  

 som hovedregel ingen provenuvirkning.
Andre dele af forslaget vurderes at  

 have begrænset provenumæssig virkning, og den samlede vurdering af disse  

 elementer er, at de set under eet skønnes at være provenumæssigt nogenlunde  

 neutrale.
 Lovforslaget skal ses i forbindelse med det samtidigt fremsatte forslag  

 til lov om ændring af forskellige skattelove (Nedsættelse af skattesatsen for  

 selskaber og fonde samt virksomhedskatteprocenten m.m.), hvor skattesatsen  

 for selskaber, fonde og virksomheder foreslås nedsat til 30 pct. i 1999 og 26  

 pct. fra 2000. De provenumæssige konsekvenser er beregnet med udgangspunkt i  

 de her nævnte satser.
 Ændringer med større provenumæssig rækkevidde er omtalt i det følgende.
Satsen for saldoafskrivninger foreslås nedsat fra 30 pct. til 25 pct. fra  

 og med år 2000. Dermed indskrænkes mulighederne for at afskrive på  

 driftsmidler og skibe væsentligt.
Den provenumæssige virkning af nedsættelsen  

 aftager med tiden i takt med, at de afskrivningsberettigede saldi øges.
Det foreslåede fælles afskrivningsforløb for bygninger og installationer  

 med en afskrivningssats på 4 pct. uden knæk medfører omplaceringer af  

 fradragstidspunktet for betydelige beløb.
For de nuværende litra b-bygninger  

 (hoteller, restauranter, biografer m.v.) er der tale om en afkortning af  

 afskrivningsforløbet uden stramninger i noget år.
For litra a-bygninger  

 (driftsbygninger indenfor landbrug, industri, håndværk, butikshandel m.v.) og  

 installationer i afskrivningsberettigede bygninger er der tale om et afkortet  

 afskrivningsforløb med en reduktion af afskrivningerne i de første 10 år, men  

 til gengæld en lempelse i de følgende år.
 Den enkelte virksomhed med en bygningsbestand på forskellige trin i  

 afskrivningsforløbet vil således kunne opleve lettelse på visse dele af  

 bestanden og stramninger på andre dele.
5 pct.s straksfradraget for bygninger foreslås strammet på tre punkter.  

 For det første kan udgifter til om- eller tilbygning kun straksfradrages, når  

 tilbygningen udgør en naturlig del af den eksisterende bygning.
For det andet  

 foreslås det at ændre beregningsgrundlaget til kun at angå den bygning,  

 hvorpå der foretages ombygning eller forbedring.
Efter gældende regler er  

 beregningsgrundlaget samtlige afskrivningsberettigede bygninger på  

 ejendommen.
For det tredje skal årets vedligeholdelsesudgifter fremover indgå  

 i fradraget.
Den foreslåede stramning medfører, at udgifter, der tidligere kunne  

 straksfradrages, nu overgår til det ordinære afskrivningsforløb.
Hermed  

 udskydes fradragstidspunktet for sådanne udgifter væsentligt, ligesom disse  

 udgifter ved evt. senere afhændelse vil blive inddraget i  

 efterbeskatningsgrundlaget i stedet for at blive beskattet som  

 ejendomsavance.
Selv om der med forslaget også indføres udgiftsperiodisering,  

 hvilket er en lempelse, vurderes den samlede virkning af de foreslåede  

 ændringer vedrørende straksfradrag at indebære et merprovenu, der gradvist  

 vil aftage i takt med, at de ordinære afskrivninger øges.
Merprovenuet de første år vil dog blive mindre, i det omfang  

 virksomhederne vælger at anvende investeringsfondshenlæggelser, der  

 alternativt ville være anvendt til driftsmidler, som substitut for 5 pct.s  

 straksfradrag.
Herved vil straksfradraget i et vist omfang blive erstattet af  

 25 pct. saldoafskrivninger på driftsmidler i stedet for af det betydelig  

 langsommere afskrivningsforløb på bygninger.
Forslaget om at afskaffe muligheden for forskudsafskrivninger på bygninger  

 og installationer vil indebære, at den del af et aktiv, der ville være  

 forskudsafskrevet på, vil overgå til det ordinære afskrivningsforløb.
Herved  

 udskydes fradragstidspunktet.
Da lovforslaget kun gælder for fremtidige  

 anskaffelser, vil der fortsat kunne forskudsafskrives på bygninger, hvor  

 kontrakt er indgået før lovforslagets fremsættelse.
Der foreslås endvidere en opstramning af reglen for straksafskrivning af  

 småaktiver således, at aktiver i et samlesæt eller lignende samt aktiver, der  

 er bestemt til at fungere samlet, skal anses for eet driftsmiddel.
Derved vil  

 aktiver, som før kunne straksfradrages, efter forslaget kunne afskrives som  

 ordinære saldoafskrivninger med 25 pct. årligt.
Merprovenuet herved vil  

 gradvist aftage i takt med, at de ordinære afskrivninger øges.
Forslaget vil  

 eksempelvis omfatte staldinventar.
Forslaget om, at også udgifter til erhvervelse af licens- eller  

 brugsrettigheder til know how eller til patentrettigheder kan straksafskrives  

 på linie med erhvervelse af knowhow og patentrettigheder, vil indebære et  

 provenutab.
Efter gældende regler skal sådanne licens- og brugsrettigheder  

 afskrives over 7 år.
 Forslaget om adgang til at afskrive på campinghytter medfører også et  

 provenutab.
Reglerne for blandet benyttede installationer ændres efter forslaget, så  

 der kun kan afskrives i forhold til den erhvervsmæssige benyttelse.
Efter  

 gældende regler er der fuld afskrivning uanset den private anvendelse.  

 Forslaget vedrører primært halmfyr til delvis opvarmning i private boliger.
 Forslaget om fradrag for tab ved salg af afskrivningsberettigede bygninger  

 og installationer, når tabet er udtryk for en uafskreven anskaffelsessum,  

 indebærer et provenutab.
Ved delsalg af en landbrugsejendom mindskes driftsbygningernes værdi ofte  

 som følge af, at disse ikke længere kan anvendes i landbrugsmæssig drift.  

 Dette tab gives der efter forslaget fradrag for efter afskrivningsloven ved  

 salget af driftsbygningerne.
For at hindre, at der gives fradrag for den  

 samme udgift/værdiforringelse to gange, foreslås det, at anskaffelsessummen  

 efter ejendomsavancebeskatningsloven nedsættes med tabsfradrag,  

 nedrivningsfradrag m.v. samt foretagne afskrivninger, som ikke genvindes.
Tabsfradraget kan fradrages i den skattepligtige indkomst og øges i takt  

 med, at de kommende års investeringer ventes at ligge på et højere niveau end  

 de historiske.
Det er antaget, at der årligt sælges 700 - 800  

 landbrugsejendomme ved såkaldte delsalg med en nedskrevet værdi af  

 driftsbygninger på ca. 120 mill. kr., hvorfra fragår en anslået garageværdi  

 for bygningerne på ca. 60 mill. kr.
Justeringen af anskaffelsessummerne i ejendomsavancebeskatningsloven har  

 provenumæssigt to effekter.
For det første justeres anskaffelsessummerne ned  

 med et beløb svarende til det ovenfor nævnte tabsfradrag.
Dermed øges  

 ejendomsavancen i forhold til gældende regler med det foretagne tabsfradrag.  

 For det andet nedjusteres anskaffelsessummerne med foretagne afskrivninger,  

 hvilket også øger ejendomsavancen.
Indførelsen af beskatning af avancen ved salg af mælkekvoter medfører en  

 øget beskatning.
Dette modsvares delvist af en øget adgang for køber til at  

 afskrive på hele anskaffelsessummen for mælkekvoten som immaterielt aktiv,  

 samt af den mindskede ejendomsavance som følge af, at ejendommens  

 anskaffelsessum efter forslaget kun nedsættes med anskaffelsessummen for  

 mælkekvoten mod nedsættelse med hele afståelsessummen efter de gældende  

 regler.
 Ud fra en årlig omsætning af mælkekvoter på ca. 500 mill. kg med en  

 gennemsnitlig avance på ca. 1,30 kr./kg skønnes den samlede provenumæssige  

 virkning at udgøre ca. 175 mill. kr. i 1999. Herefter vil merprovenuet aftage  

 efterhånden, som der kan afskrives på flere årgange af mælkekvoter, og i 2002  

 resultere i et reduceret skatteprovenu på omkring 100 mill. kr.
 Vedrørende dræningsanlæg, markvandingsanlæg samt adgang til afskrivning af  

 udgifter til indretning af værelser til landboturisme vil disse forslag være  

 lempelser specifikt for landbrugserhvervet med et samlet provenutab på ca.  

 100 mill. kr. det første år.
Reglerne i ejendomsavancebeskatningsloven om udskydelse af beskatningen af  

 avancen ved salg foreslås ændret således, at denne avance kun kan nedsætte  

 anskaffelsessummen ved erhvervelse af bygninger, der for mere end halvdelens  

 vedkommende anvendes erhvervsmæssigt.
Denne ændring vil indebære et  

 merprovenu.
Desuden kan anskaffelsessummen for ombygning, tilbygning, eller  

 nybygning ikke nedsættes, hvis bygningen tjener eller har tjent som bolig for  

 ejeren.
Genanbringelse finder typisk sted ved frasalg af dele af en  

 landbrugsejendom.
Antages det, at der i ca. 20 pct. af delsalgstilfældene  

 genanbringes fortjenester på gennemsnitlig 200.000 kr., kan provenugevinsten  

 anslås til ca. 20 mill. kr. årligt.
I tabel 1 er nedenfor vist en samlet oversigt over lovforslagets  

 provenumæssige virkninger i årene 1999-2002, hvor der er forudsat fuld  

 udnyttelse af afskrivningsmulighederne.
Det antages dog, at  

 skibsfartsindustrien ikke kan udnytte afskrivningsmulighederne fuldt ud i  

 perioden, hvorved provenugevinsten ved stramningen af saldoafskrivningssatsen  

 er mindre.
Den ændrede tidsprofil ændrer næppe på langt sigt  

 udnyttelsesgraden af afskrivningerne.
På kort sigt vil underskud i virksomheder dog kunne reducere provenutabet  

 ved lettelser, mens stramninger kan blive modregnet i underskud, hvilket vil  

 udskyde provenugevinsten.
Eksempelvis kan der for litra b-bygninger være tale  

 om nettolettelser til brancher, hvor lettelsen næppe umiddelbart vil give sig  

 fuldt udslag i reduceret skattebetaling f.eks. pga. underskud i skattepligtig  

 indkomst.
 Tabel 1. Anslået provenuvirkning af lovforslaget i forhold til  

 gældende regler*. 1999-2002.
 (* 1) For 1998 skønnes provenugevinsten til 70 mill. kr.
 - = provenutab.
 * Fuld udnyttelse af afskrivningsmulighederne.
Set under eet frem til 2002 skønnes lovforslaget at udløse en  

 gennemsnitlig årlig provenugevinst på ca. 3750 mill. kr. begyndende med 1,8  

 mia. kr i 1999. Provenuet stiger fra 1999 til 2000 som følge af stramningen  

 af saldoafskrivningssatsen.
Fra 2000 - 2002 falder den årlige provenugevinst  

 i takt med, at de afskrivningsberettigede saldi øges.
Provenuforskydningerne skal imidlertid ses som led i en samlet omlægning  

 af erhvervsbeskatningen, hvor selskabs- og virksomhedsskattesatsen nedsættes  

 fra 34 pct. til 30 pct. i 1999 og 26 pct. fra 2000 og frem.
Der henvises til  

 det samtidigt fremsatte forslag til lov om ændring af forskellige skattelove  

 (Nedsættelse af skattesatsen for selskaber m.v. og virksomhedskatteprocenten) Med baggrund bl.a. i oplysninger fra en undersøgelse af afskrivninger m.v.  

 i 1995 fra tre lokale landboforeninger skønnes virkningen af lovforslaget for  

 landbrugserhvervet med mindre usikkerhed end på de øvrige skøn at være et  

 (netto)merprovenu på gennemsnitligt ca. 620 mill. kr. om året de første 4 år,  

 hvorefter merprovenuet aftager.
Merprovenuet skal ses på baggrund af, at en  

 række af de foreslåede ændringer primært har virkning for landbrugserhvervet.
 De ændrede regler for driftsmidler, ordinære bygningsafskrivninger, 5  

 pct.s straksfradrag, småaktiver, blandede installationer (halmfyr), justering  

 af anskaffelsessummer og genanbringelsesregel belaster erhvervet med  

 gennemsnitligt ca. 700 mill. kr. årligt, medens de foreslåede regler for  

 tabsfradrag, landboturisme, dræningsanlæg og markvandingsanlæg letter  

 erhvervet med gennemsnitligt omkring 120 mill. kr. årligt.
De ændrede regler for mælkekvoter medfører en stramning for landbruget i  

 den betragtede periode på gennemsnitligt ca. 30 mill. kr. årligt.
Stramningen  

 afløses dog som før nævnt af en lempelse efterhånden, som der kan afskrives  

 på flere årgange af mælkekvoter.
 Ophævelsen af adgangen til at forskudsafskrive på bygninger og  

 installationer skønnes kun at have meget begrænset virkning for landbruget.
I skønnene er der ikke taget hensyn til de modgående provenuvirkninger der  

 - alt andet lige - skønnes at fremkomme fra genvundne afskrivninger ved salg.  

 I de første år skønnes denne virkning dog at være begrænset.
Det bemærkes, at  

 skønnene er ret følsomme overfor, hvor stor en andel installationer udgør af  

 de afskrivningsberettigede bygninger.
 Finansårsvirkningen af lovforslaget i 1999 skønnes med stor usikkerhed til  

 et merprovenu på ca. 1400 mill. kr.
Udover de ovenfor nævnte elementer er der i følgeforslaget til  

 afskrivningslovforlaget medtaget en række tiltag.
De provenumæssige  

 konsekvenser heraf er beskrevet nedenfor, og er desuden medtaget i det  

 samtidigt fremsatte forslag til lov om ændring af forskellige skattelove  

 (Nedsættelse af skattesatsen for selskaber og fonde samt  

 virksomhedskatteprocenten m.m.).
1. Lempelse af efterbeskatning af indskud på etableringskonto Det foreslås, at efterbeskatning af etableringskontomidler efter  

 etableringskontoloven i alle tilfælde skal ske i det indkomstår, hvori de  

 indestående midler hæves.
Dette skal ses i lyset af håndteringen af de  

 administrative og edb-mæssige konsekvenser af årtusindeskiftet.
 Der foreligger ikke umiddelbart tilgængelige statistiske oplysninger om  

 den årlige efterbeskatning af etableringskontomidler indskudt før 1987. Der  

 findes dog oplysninger om det årlige antal ændringer af årsopgørelser før  

 1987 og skøn over det samlede indestående på etableringskonti, hvorpå der er  

 indskudt inden 1987.
 Lovforslaget skønnes med en vis usikkerhed at medføre et provenutab på ca.  

 25 mill. kr. i indkomståret 1999. Provenutabet er sammensat af ca. 5 mill.  

 kr. som følge af bortfald af restskattetillæg på 8 pct., og ca. 20 mill. kr.  

 som følge af den lavere beskatning af skattepligtig indkomst i 1999 i forhold  

 til indskudsåret, idet marginalskatten for skattepligtig indkomst indtil 1987  

 var på op til 73 pct. mod ca. 40 pct. i 1999.
 Provenutabet for staten skønnes at udgøre ca. 30 mill. kr., mens  

 kommunerne på grund af stigningen i kommuneskatteprocenterne siden 1980'erne  

 skønnes at få en provenugevinst på ca. 5 mill. kr.
 For finansåret 1999 skønnes et provenutab af samme størrelsesorden.
 Provenutabet vil aftage med tiden i takt med, at etableringskontomidler  

 indskudt inden 1987 enten anvendes til etablering eller efterbeskattes, idet  

 etablering skal ske inden 10 år efter fradragsåret - eventuelt ved udgangen  

 af det år, indskyderen fylder 40 år.
2. Genopretning af selskabers skattepligt ved afståelse af § 2a-aktier  

 (finansielle selskaber i lavskattelande) Lovforslaget er en præcisering af gældende regler vedr. afståelse af § 2  

 a-aktier, og skønnes ikke at have provenumæssige konsekvenser.
3. Ejertidsnedslaget og indekseringsreglen i  

 ejendomsavancebeskatningsloven erstattes af et bundfradrag i  

 ejendomsavancen Det antages, at store erhvervsejendomme for langt størstedelen ligger i  

 særskilte aktieselskaber, hvorved ejendomsavance ikke udløses ved salg af  

 aktierne.
Andre erhvervsejendomme har ifølge salgsstatistikken en salgssum,  

 der ligger under vurderingen fra 1992, hvorfor det antages, at salg af disse  

 ikke udløser nogen nævneværdig avance.
Endelig skønnes det ud fra  

 vurderingsstatistikken, at skove samt enfamilieejendomme med grundareal over  

 1400 m2, som kan udstykkes, ikke udløser avance.
 Forslaget om indførelse af et bundfradrag omfatter i praksis hovedsageligt  

 landbrugsejendomme.
For ejendomme erhvervet før 1999 nedtrappes ejertidsnedslaget på max. 30  

 pct. efter forslaget med 3 pct.-point årligt fra 1999. Er ejendommen  

 erhvervet i 1999 eller senere ophæves ejertidsnedslaget.
Hvis salget omfatter  

 boligdelen kan sælger i stedet for ejertidsnedslaget vælge at fratrækkes et  

 bundfradrag på maksimalt 200.000 kr.
Avancen herudover beskattes som  

 kapitalindkomst med 58,7 pct.
Der er ved skønnene lagt til grund, at der årligt sælges ca. 3000  

 landbrugsejendomme, hvoraf ca. 700 sælges i delsalg.
Den overvejende del af  

 de ejendomme, som sælges i helsalg, antages at kunne rumme ejendomsavancerne  

 i det foreslåede bundfradrag, således at ejendomsavanceskatten reduceres  

 efter forslaget.
Provenutabet ved denne del af forslaget skønnes til ca. 70  

 mill. kr. ved det nævnte antal salg.
I de følgende år falder provenutabet  

 lidt som følge af, at ejertidsnedslaget aftrappes.
Ved salg af andre erhvervsejendomme nedtrappes ejertidsnedslaget som nævnt  

 med 3 pct.- point om året i 10 år.
Det skønnes med stor usikkerhed, at  

 ejertidsnedslaget for disse ejendomme i dag medfører et provenumæssigt tab på  

 ca. 50 mill. kr.
Nedtrapningen over 10 år skønnes derved at give en  

 provenugevinst på 5 mill. kr. i 1999, stigende med 5 mill. kr. årligt indtil  

 ejertidsnedslaget er fuldt aftrappet.
 Det samlede provenutab af forslaget skønnes til 65 mill. kr. i 1999  

 faldende til ca. 40 mill. kr. i 2002.
 Eksempler på forslagets virkning for nutidsværdien af  

 afskrivninger.
I det følgende er vist nogle eksempler på, hvorledes de foreslåede  

 afskrivningsregler virker for en industriejendom (litra a-bygning), for et  

 hotel (litra b-bygning) og installationer i en afskrivningsberettiget bygning  

 sammenlignet med de gældende afskrivningsregler, når forslagets regler får  

 virkning på forskellige tidspunkter i den enkelte bygnings  

 afskrivningsforløb.
Virkningen er beregnet som nutidsværdien af de  

 afskrivninger, der resterer efter hhv. 0, 5, 10, 15 og 25 års ejertid, og det  

 er forudsat, at afskrivningsgrundlaget såvel efter gældende regler som  

 lovforslaget er 10 mill. kr. i de respektive år.
Endvidere er det forudsat,  

 at afskrivningsmulighederne udnyttes fuldt ud både efter gældende regler og  

 efter forslaget.
Afskrivningsreglerne for installationer i  

 ikke-afskrivningsberettigede bygninger ændres ikke.
Efter gældende regler er der benyttet afskrivningssatser på 6 pct. de  

 første 10 år for industriejendommen og derefter 2 pct.
For litra b-ejendommen  

 er regnet med 4 pct./1 pct. og for installationer 8 pct./4 pct.
Efter  

 lovforslaget er afskrivningssatsen 4 pct. for begge ejendomme uanset ejertid.
Eksemplerne viser, at for litra a-bygninger falder nutidsværdien af  

 lovforslagets afskrivninger opgjort på anskaffelsestidspunktet, dvs. set over  

 hele afskrivningsperioden, med ca. 5 pct. af afskrivningsgrundlaget.
De  

 større afskrivninger sidst i perioden kan således ikke opveje nedsættelsen i  

 starten.
Tabel 2. Eksempler på virkning af lovforslagets regler for  

 afskrivninger på bygninger og installationer.
Afskrivningsgrundlag 10 mill.  

 kr.
 (* 1) Diskonteringsfaktor = 5,5 pct. efter skat.
For en litra a-ejendom, der har været ejet i 5 år ved de nye reglers  

 indførelse, indebærer forslaget, at nutidsværdien af de resterende  

 afskrivninger stiger en smule.
Det skyldes den højere afskrivningssats efter  

 år 10.
Ved overgang til de nye regler efter 10 års ejertid af ejendommen stiger  

 afskrivningernes nutidsværdi med ca. 25 pct., da den maksimale fordel af de  

 nye regler opnås på dette tidspunkt.
Den resterende afskrivningsperiode  

 bliver i denne situation på 10 år imod 20 år ved uændret lovgivning.
Efter 15  

 og 25 års ejertid bliver fordelen ved de nye regler mindre, da afkortningen  

 af afskrivningsperioden her bliver mindre, nemlig 7 og 2 år.
For litra b-bygninger indebærer forslaget en forøgelse af nutidsværdien af  

 afskrivningerne med ca. 1/3 på anskaffelsestidspunktet.
Forøgelsen topper for  

 ejendomme, der har været ejet i 10 år, da forslaget bevirker en stigning i  

 afskrivningssatsen fra 1 pct. til 4 pct.
Nutidsværdien af de resterende  

 afskrivninger forøges i eksemplet fra ca. 1,7 mill. kr. til ca. 4,0 mill. kr.  

 eller med ca. 130 pct.
Også når bygningen har været ejet i 15 og 25 år, sker der betydelige  

 forøgelser af nutidsværdien af de resterende afskrivninger.
Det skyldes  

 afkortningen af de resterende afskrivningsperioder med hhv. 41 og 33 år.
Efter gældende regler er der regnet med afskrivningssatser på 8 pct. de  

 første 10 år for installationen i den afskrivningsberettigede ejendom og  

 derefter 4 pct.
Efter lovforslaget er afskrivningssatsen 4 pct. for  

 installationer uanset ejertid.
Eksemplerne viser, at for installationer i afskrivningsberettigede  

 bygninger falder nutidsværdien af lovforslagets afskrivninger på  

 anskaffelsestidspunktet med ca. 25 pct. i forhold til gældende regler, mens  

 der for en ejendom, der har været ejet i 5 år ved de nye reglers indførelse,  

 sker en nedgang på ca. 15 pct.
Det skyldes den lavere afskrivningssats de  

 første 10 år.
Ved overgang til de nye regler efter 10 års ejertid er  

 afskrivningernes nutidsværdi uændrede, da satsen er den samme.
 I bilag 2 er vist de akkumulerede afskrivningsprocenter efter gældende  

 regler og lovforslaget for litra a-bygninger, litra b-bygninger og for  

 installationer i afskrivningsberettigede bygninger i hele  

 afskrivningsperioden på hhv. 30, 70 og 15 år.
Eksempler på forslagets virkning for de årlige afskrivninger Nedenfor er vist eksempler på, hvorledes lovforslaget isoleret set ændrer  

 de årlige afskrivninger for en industriejendom, landbrugsejendom og et hotel.
Det er i eksempel 1, 3 og 5 forudsat, at ejendommene er anskaffet i 1994  

 og dermed er i et afskrivningsforløb, hvor satsen efter gældende regler er 6  

 pct. for industri- og landbrugsejendommene, 4 pct. for hotellet og 8 pct. for  

 installationerne.
Forslaget ændrer satserne til en fællessats på 4 pct.
I eksempel 2, 4 og 6 er det forudsat, at ejendommene er anskaffet i 1988,  

 og at der i 1994 er opført en tilbygning.
Disse eksempler belyser situationen  

 med en bygningsbestand på forskellige trin i afskrivningsforløbet, hvor  

 afskrivningssatsen for bygningerne fra 1988 forøges fra 2 pct./1 pct. til 4  

 pct., mens satserne for 1994-tilbygningen ændres som ovenfor nævnt.
Satsen  

 for afskrivningerne på installationerne i tilbygningen sænkes fra 8 pct. til  

 4 pct.
 For landbrugsejendommen er det specifikt forudsat, at der også afskrives  

 på et halmfyr, der omfattes af reglerne for blandet benyttede installationer  

 (50 pct. erhvervsmæssig og 50 pct. privat benyttelse). Efter gældende regler  

 er der fuld afskrivningsret uanset den private benyttelse, medens der efter  

 lovforslaget alene kan afskrives i forhold til den erhvervsmæssige  

 benyttelse.
 Endelig er der i eksempel 7 og 8 tale om en industriejendom og  

 landbrugsejendom anskaffet i 1976. Disse eksempler belyser virkningen af  

 forslaget for ejendomme, der er over 20 år henne i afskrivningsforløbet.  

 Efter forslaget bliver ejendommene færdigafskrevet i år 2002, mens de efter  

 gældende regler først vil være færdigafskrevet i 2005.
 Eksempel 1. Industriejendom anskaffet i 1994.
 Anskaffet i 1994 med et afskrivningsgrundlag på 5 mill. kr. og med  

 afskrivningsberettigede installationer på 0,5 mill. kr.
 * - = mindre afskrivninger og skattestigning.
 Eksempel 2. Industriejendom anskaffet i 1988.
Anskaffet i 1988 med et afskrivningsgrundlag inkl. pristalsregulering for  

 årene 1989 - 1990 på 5 mill. kr.
I 1994 er der opført en tilbygning med en  

 anskaffelsessum på 2 mill. kr., hvor de afskrivningsberettigede  

 installationer er på 0,2 mill. kr.
 * - = mindre afskrivninger og skattestigning.
 Eksempel 3. Landbrugsejendom anskaffet i 1994.
 Anskaffet i 1994 med et afskrivningsgrundlag på 0,6 mill. kr. og med  

 afskrivningsberettigede installationer på 75.000 kr.
 * - = mindre afskrivninger og skattestigning.
 (* 1) Halmfyr, der forudsættes benyttet 50 pct. erhvervsmæssigt og 50 pct.  

 privat.
 Eksempel 4. Landbrugsejendom anskaffet i 1988.
 Anskaffet i 1988 med et afskrivningsgrundlag på 0,6 mill. kr. inkl.  

 pristalsregulering for årene 1989 - 1990. I 1994 er der opført en tilbygning  

 med en anskaffelsessum på 2 mill. kr.
 * - = mindre afskrivninger og skattestigning.
 Eksempel 5. Hotel anskaffet i 1994.
 Anskaffet i 1994 med et afskrivningsgrundlag på 20 mill. kr. og med  

 afskrivningsberettigede installationer på 2,5 mill. kr.
 * - = mindre afskrivninger og skattestigning.
 Eksempel 6. Hotel anskaffet i 1988.
Anskaffet i 1988 med et afskrivningsgrundlag inkl. pristalsregulering for  

 årene 1989 - 1990 på 20 mill. kr.
I 1994 er der opført en tilbygning med en  

 anskaffelsessum på 8 mill. kr., hvor de afskrivningsberettigede  

 installationer er på 1 mill. kr.
 * - = mindre afskrivninger og skattestigning.
 Eksempel 7. Industriejendom anskaffet i 1976.
 Anskaffet i 1976 med et afskrivningsgrundlag på 5 mill. kr.
 1) I 2002 vil afskrivningerne efter gældende regler og efter forslaget  

 være ens.
 Eksempel 8. Landbrugsejendom anskaffet i 1976.
 Anskaffet i 1976 med et afskrivningsgrundlag på 1 mill. kr.
 * - = mindre afskrivninger og skattestigning.
 1) I 2002 vil afskrivningerne efter gældende regler og efter forslaget  

 være ens..
For industri- og landbrugsejendommene viser eksemplerne, at den ændrede  

 afskrivningsprofil udløser såvel forøgede som reducerede afskrivninger  

 afhængig af, hvor i afskrivningsforløbet det enkelte aktiv befinder sig.  

 Forskydningerne kan være betydelige afhængig af aktivernes værdi.
For litra  

 b-bygningerne er der forøgede afskrivninger over hele linien, og disse kan  

 blive ganske mærkbare, jf. eksempel 6.
4. Administrative konsekvenser Lovforslaget skønnes under eet lignings- og kontrolmæssigt at resultere i  

 en administrativ lettelse på sigt.
Af forenklende elementer i lovforslaget  

 skal særligt nævnes, at - forslaget generelt skaber større overskuelighed over  

 afskrivningsreglerne, herunder som følge af overflytning af  

 afskrivningsregler i andre love til afskrivningsloven, - forslaget medfører forenkling m.v. af reglerne for skattemæssige  

 afskrivninger, herunder navnlig ensretning af afskrivningssatser for  

 bygninger, ændring af forskudsafskrivningssystemet samt afskaffelse af en  

 række særregler, og - forslaget som udgangspunkt indeholder en samlet ikrafttræden i 1999  

 uanset, hvornår aktivet er anskaffet, og afskaffelse af stort set alle  

 nugældende overgangsregler.
Herved sikres en væsentlig administrativ lettelse  

 som følge af, at der ikke i en meget lang overgangsperiode skal anvendes  

 flere forskellige sideløbende regelsæt.
 De foreslåede regler i det samtidig hermed fremsatte konsekvenslovforslag  

 for fjernelse af dobbeltfradag forventes dog at give et vist merarbejde.
For så vidt angår efterbeskatning af etableringskontomidler vil en  

 opretholdelse af det nuværende regelsæt medføre et merforbrug i ToldSkat på  

 ca. 15 årsværk.
Den foreslåede regel i konsekvenslovforslaget vil derimod  

 betyde, at det nuværende ressourceforbrug kan fastholdes uændret.
 Den foreslåede overgangsordning for aftrapning af ejertidsnedslaget m.v. i  

 ejendomsavancebeskatningsloven i det samtidig hermed fremsatte  

 konsekvenslovforslag skønnes at medføre engangsudgifter på 0,1 mill. kr. til  

 information.
5. Erhvervsøkonomiske og erhvervsadministrative konsekvenser Lovforslaget indeholder en række stramninger for at skabe et  

 afskrivningssystem, som har større sammenhæng med aktivernes økonomiske  

 forringelser.
Således har »Udvalget vedrørende landbrugets  

 strukturudvikling« peget på, at reglerne vedr. afskrivning af småaktiver  

 og 5 pct.s straksfradraget indebærer betydelige subsidier, ligesom udvalget  

 anfører, at 5 pct.s straksfradraget ikke er størrelsesneutralt.
Dette har i  

 lovforslaget udmøntet sig i en opstramning af reglerne vedr. småaktiver og 5  

 pct.s straksfradraget.
Udvalget fandt ikke, at der var generelle  

 skattemæssige incitamenter til såkaldte »gårdslagtninger«, men  

 påpegede dog, at »skattelovgivningen er præget af en række asymmetrier,  

 varierende skattesatser og ufuldkomment samspil mellem f.eks.  

 afskrivningsregler og ejendomsavancebeskatning, som dog væsentligst er af  

 betydning for beskatningsniveauet.« Lovforslaget indeholder på den baggrund forslag til ændring af  

 uhensigtsmæssig praksis vedr. ejendomsavancebeskatningen.
Dette gælder  

 specielt justeringen af anskaffelsessummerne i  

 ejendomsavancebeskatningsloven, som strammer op vedr. dobbelte fradrag, samt  

 justeringen af mulighederne for at genanbringe fortjenester i  

 ikke-erhvervsmæssige aktiver.
 Lovforslagets erhvervsøkonomiske konsekvenser skal generelt ses i  

 sammenhæng med den samlede omlægning af erhvervsbeskatningen, jfr. det  

 samtidigt hermed fremsatte forslag til lov om ændring af forskellige  

 skattelove (Nedsættelse af skattesatsen for selskaber og fonde samt  

 virksomhedskatteprocenten m.m.).
De foreslåede afskrivningsregler vil indebære administrative lettelser for  

 erhvervslivet som følge af forenklingen af regelsættene.
Overgangen til  

 enhedsafskrivningssatser for bygninger vil medføre en vis omfordeling af  

 skattebetalingen mellem de forskellige brancher.
Eksempelvis vil forslaget  

 for ejendomme i hotel- og restaurationsbranchen og biografer m.v. (litra  

 b-bygninger) have en gunstig virkning, uanset hvor i afskrivningsforløbet den  

 enkelte virksomhed befinder sig.
De forøgede afskrivningsmuligheder svarer  

 ved fuld udnyttelse til mindre skat i størrelsesordenen 70 mill. kr.
For  

 kapitalintensive erhverv vil afskrivningslovforslaget medføre en stramnning.
6. Miljømæssige konsekvenser Forslaget skønnes ikke at have nævneværdige miljømæssige konsekvenser.
7. Forholdet til EU-retten Lovforslaget skønnes ikke at indeholde EU-retlige aspekter.
Bemærkninger til lovforslagets enkelte bestemmelser Kapitel 1 Til § 1 Bestemmelsen er en kort indledningsbestemmelse, der i et vist omfang  

 erstatter den gældende lovs § 1, stk. 1.
 I den gældende lovs § 1, stk. 1, nævnes de aktiver, som loven omfatter,  

 nemlig driftsmidler og skibe, der benyttes erhvervsmæssigt, bygninger og  

 dræningsanlæg.
Med de foreslåede regler udvides afskrivningslovens område væsentligt,  

 således at der i loven vil blive hjemmel til afskrivning på visse andre  

 udgifter, der tidligere er blevet afskrevet med hjemmel uden for  

 afskrivningsloven, f.eks. immaterielle aktiver og afskrivning på udgifter til  

 ombygning, forbedring eller indretning af lejede lokaler.
Det er derfor ikke  

 fundet hensigtsmæssigt i lovforslagets § 1 at opregne alle de  

 afskrivningsberettigede aktiver, som det er tilfældet i den gældende lovs §  

 1.
Med den foreslåede bestemmelse lovfæstes samtidig en fortsat grundlæggende  

 betingelse for adgangen til at foretage skattemæssig afskrivning, nemlig  

 kravet om erhvervsmæssig benyttelse.
Der kan således alene afskrives på et  

 aktiv, når dette benyttes erhvervsmæssigt.
Dette fremgår allerede af den  

 gældende lovs § 1, dog kun for så vidt angår driftsmidler og skibe.
Med den  

 foreslåede bestemmelse understreges det, at den erhvervsmæssige benyttelse er  

 et krav, der stilles til alle typer aktiver.
Dette indebærer dog ikke, at der  

 ændres ved adgangen til at afskrive på delvis erhvervsmæssigt benyttede  

 driftsmidler og bygninger m.v.
Betingelsen om erhvervsmæssig benyttelse  

 gælder, medmindre andet særskilt er fastsat.
For så vidt angår afskrivning på  

 immaterielle aktiver omfattet af lovforslagets § 40 og § 41, fraviges  

 betingelsen om aktuel erhvervsmæssig benyttelse, idet bestemmelserne i lighed  

 med de gældende regler i ligningslovens §§ 8 L, 16 E og 16 F, giver adgang  

 til afskrivning allerede i aftaleåret.
Uanset at det ikke fremgår udtrykkeligt af den gældende afskrivningslov,  

 har det været forudsat, at retten til at afskrive tilkommer ejeren af  

 aktivet, dog bortset fra edb-software.
Dette gælder fortsat.
For visse typer aktiver bliver der med lovforslaget imidlertid ikke tale  

 om, at afskrivningsretten tilkommer ejeren af selve aktivet, men derimod  

 indehaveren af en begrænset rettighed over aktivet.
Dette gælder særligt  

 afskrivning på visse af de immaterielle aktiver m.v., der er hjemlet i det  

 foreslåede kapitel 5 om andre afskrivninger.
For så vidt angår adgangen til  

 afskrivning på edb-software, er det med forslaget tydeliggjort, at  

 indehaveren af en tidsubegrænset brugsret til edb-software kan afskrive, jf.  

 omtalen nedenfor i bemærkningerne til den foreslåede bestemmelse i § 2, stk.  

 2.
Den gældende lovs § 1, stk. 1, 2. pkt., bestemmer, at lovens regler  

 desuden gælder, hvor aktiverne benyttes til forsøgs- eller  

 forskningsvirksomhed, som er knyttet til den skattepligtiges erhverv.
Det er  

 med forslaget ikke fundet nødvendigt med en særskilt bestemmelse herfor, idet  

 betingelsen om erhvervsmæssig benyttelse må anses for opfyldt, når der  

 foreligger forsøgs- eller forskningsvirksomhed, der er knyttet til den  

 skattepligtiges erhverv.
 Bestemmelsen i den gældende lovs § 1, stk. 2, om aktiver, der benyttes til  

 erhvervsmæssig udlejning, og som er anskaffet før den 12. maj 1989, er med  

 forslaget flyttet til kapitlet om ikrafttrædelses- og overgangsbestemmelser  

 som § 67.
Kapitel 2 Driftsmidler og skibe Kapitlet indeholder regler om afskrivning på driftsmidler og skibe og  

 svarer i et vist omfang til den gældende lovs afsnit I - III.
 Ved lovforslaget er reglen i den gældende lovs § 2 A om afskrivning på  

 særskilt saldo for udelukkende erhvervsmæssigt anvendte driftsmidler  

 anskaffet af virksomheder beliggende i erhvervszone flyttet til kapitlet om  

 ikrafttrædelses- og overgangsregler som § 62. Den gældende lovs § 3 A om  

 fuldt fradrag for udgifter til miljøforbedrende driftsmidler i landbrug m.v.  

 er udgået, da reglen alene gælder anskaffelse i tidsrummet fra den 1.  

 december 1985 til den 30. september 1995. Reglen i den gældende lovs § 7 om  

 anskaffelsesbegrebet er med forslaget erstattet af den generelle bestemmelse  

 i den foreslåede § 3.
De særlige regler om forskudsafskrivning på skibe, der findes i den  

 gældende lovs afsnit III i §§ 14 - 17, er ved lovforslaget harmoniseret med  

 reglerne for forskudsafskrivning på driftsmidler, der findes i den gældende  

 lovs afsnit IV A.
Bestemmelser om forskudsafskrivning på både driftsmidler og  

 skibe findes herefter i det foreslåede kapitel 4.
Lovforslaget indeholder i øvrigt ikke som den gældende lov et særskilt  

 kapitel om afskrivning på skibe.
Skibe er således medtaget i lovforslagets  

 kapitel 2 sammen med driftsmidler.
 Det foreslåede kapitel 2 er, efter underafsnittet med de generelle fælles  

 bestemmelser om afskrivning i de foreslåede §§ 2 - 4, inddelt i to yderligere  

 underafsnit.
Et underafsnit vedrører driftsmidler og skibe, der udelukkende benyttes  

 erhvervsmæssigt, og svarer således til den gældende lovs afsnit I, dog med  

 den tilføjelse, at underafsnittet efter forslaget også omfatter  

 erhvervsmæssigt benyttede skibe.
Yderligere er i underafsnittet som § 10  

 medtaget en bestemmelse om afskrivning på dok- og beddingsanlæg.
En lignende  

 bestemmelse findes i den gældende lovs § 29 D.
 Det sidste underafsnit indeholder bestemmelser om delvis erhvervsmæssigt  

 benyttede driftsmidler og skibe og svarer til den gældende lovs afsnit II.
Fælles bestemmelser Til § 2 Af bestemmelsens stk. 1 fremgår, at maskiner, inventar og andre  

 driftsmidler samt skibe afskrives efter reglerne i kapitel 2, såfremt de  

 benyttes udelukkende eller delvis erhvervsmæssigt.
Den foreslåede bestemmelses stk. 2 fastsætter, at udgift til anskaffelse  

 af edb-software ligeledes afskrives efter reglerne i kapitel 2, uanset om der  

 alene er tale om erhvervelse af en tidsubegrænset brugsrettighed i medfør af  

 en softwarelicensaftale eller lignende.
Den foreslåede bestemmelse i § 40,  

 stk. 2, om afskrivning på udgifter til anskaffelse af immaterielle aktiver  

 finder således ikke anvendelse i forhold til anskaffelse af retten til  

 edb-programmer.
Den foreslåede bestemmelse i stk. 2 skal sammenholdes med den foreslåede  

 bestemmelse i § 6, stk. 1, nr. 4, hvorefter hele anskaffelsessummen for  

 edb-software kan vælges fradraget (straksafskrevet) i den skattepligtige  

 indkomst for anskaffelsesåret.
Sidstnævnte foreslåede bestemmelse svarer  

 således til, at der efter den gældende afskrivningslovs § 3, stk. 1, er  

 adgang til at straksafskrive bl.a. anskaffelsessummen for edb-software.
 Software er den overordnede betegnelse for den information, der indgår i  

 og styrer et edb-system, herunder programmer og data, der anvendes af det  

 pågældende system, og som ikke er en del af edb-systemets maskinel.
Efter bestemmelsen behandles edb-software efter reglerne i kapitel 2,  

 uanset om den skattepligtige alene får licens eller lignende tidsubegrænset  

 rettighed til anvendelse af softwaren.
Det almindelige krav om ejerskab  

 fraviges således i de tilfælde, hvor erhververens adkomst til softwaren er  

 begrænset til en egentlig tidsubegrænset brugsret eller lignende.
Dette er  

 tilfældet, hvor erhververen på grund af de særlige ophavsretlige forhold ikke  

 opnår den råderet over softwaren, der svarer til almindelige ejerbeføjelser,  

 f.eks. retten til at overdrage, udleje eller mangfoldiggøre softwaren.
At edb-software efter den foreslåede bestemmelse behandles efter reglerne  

 i kapitel 2, indebærer, at hele driftsmiddelkapitlets regler finder  

 anvendelse på edb-software.
Dette betyder bl.a., at de foreslåede  

 bestemmelser i §§ 11 - 13 om delvis erhvervsmæssigt benyttede driftsmidler og  

 skibe også kan finde anvendelse på anskaffet edb-software.
Den foreslåede bestemmelses stk. 3 indeholder en - negativ - afgrænsning  

 af visse aktiver, såsom antikviteter, kunstværker m.v., hvorpå der ikke kan  

 afskrives.
Bestemmelsen afskærer afskrivning på et aktiv, såfremt det efter  

 sin art og anvendelse normalt ikke udsættes for værdiforringelse.
Dette er en  

 lovfæstelse af gældende praksis, og der er således ikke tilsigtet ændringer.
Til § 3 Bestemmelsen lovfæster en række efter praksis gældende betingelser for  

 afskrivning på driftsmidler og skibe.
Bestemmelsen indeholder en generel  

 definition af begrebet »anskaffet« og erstatter herved den gældende  

 lovs §§ 7 og 11, hvorefter et driftsmiddel anses som anskaffet, når levering  

 har fundet sted.
Bestemmelsen vedrører alle driftsmidler og skibe, dvs. både  

 de udelukkende og de delvis erhvervsmæssigt benyttede.
Der er ikke med  

 bestemmelsen tilsigtet nogen ændring af gældende praksis.
Betingelsen i bestemmelsens nr. 1 om, at driftsmidlet eller skibet er  

 leveret til en igangværende virksomhed, indebærer to kriterier, der begge  

 skal være opfyldt.
For det første skal der være sket levering af aktivet.
Ved  

 levering skal i denne henseende - som det er tilfældet efter gældende praksis  

 - forstås levering i købelovens forstand.
For det andet indebærer  

 bestemmelsen, at den skattepligtige skal have påbegyndt erhvervsmæssig  

 virksomhed i det år, hvori afskrivningen ønskes foretaget.
Den foreslåede  

 regel omfatter også eksempelvis lønmodtageres adgang til at afskrive på  

 driftsmidler, der benyttes erhvervsmæssigt.
En sådan aktivitet er også  

 virksomhed i lovens forstand.
For afskrivning på delvis erhvervsmæssigt  

 benyttede driftsmidler og skibe gælder som hidtil, at afskrivningen ikke kan  

 påbegyndes inden det indkomstår, hvori driftsmidlet eller skibet benyttes  

 erhvervsmæssigt.
Hvis driftsmidlet eller skibet i en periode fra  

 erhvervelsestidspunktet alene indgår i den private benyttelse, er der ikke  

 adgang til afskrivning på aktivet.
 Bestemmelsens nr. 2 indebærer, at driftsmidlet eller skibet skal være  

 anskaffet med henblik på at indgå i virksomhedens drift.
 Bestemmelsens nr. 3 indebærer, at driftsmidlet eller skibet skal være i en  

 sådan færdiggjort og færdigmonteret stand, at det vil kunne benyttes i  

 virksomhedens drift efter sit formål.
Når der er tale om fremstilling af driftsmidler eller skibe i egen  

 virksomhed og til brug for denne, vil der som udgangspunkt gælde de samme  

 betingelser for, hvornår anskaffelse anses for at have fundet sted som nævnt  

 ovenfor.
For så vidt angår vurderingen af, om selve leverings  

 betingelsen, jf. forslagets § 3, nr. 1, er opfyldt, må denne vurdering dog  

 afpasses efter omstændighederne.
Der kan således ikke lægges afgørende vægt  

 på fysisk faktisk levering eller risikoovergang, når et driftsmiddel m.v.  

 f.eks. bygges på det sted i virksomheden, hvor det skal anvendes.
Til § 4 Bestemmelsen fastsætter følgerne af, at den skattepligtige ændrer  

 benyttelsen af driftsmidler eller skibe fra udelukkende erhvervsmæssig  

 benyttelse til privat benyttelse eller omvendt.
Efter den foreslåede  

 bestemmelse behandles dette som salg henholdsvis køb af de pågældende  

 aktiver.
Det samme gælder efter bestemmelsen ved ændring fra eller til delvis  

 erhvervsmæssig benyttelse.
Som salgssum eller købesum anvendes handelsværdien  

 på det tidspunkt, hvor benyttelsen ændres.
 Bestemmelsen svarer indholdsmæssigt til den gældende lovs § 32, men  

 affattelsen har undergået en sproglig forenkling og er herved gjort kortere.
Udelukkende erhvervsmæssigt benyttede driftsmidler og skibe Til § 5 Bestemmelsen fastsætter nærmere, hvorledes afskrivningsgrundlaget opgøres  

 efter saldometoden.
 Bortset fra, at bestemmelsen også omfatter skibe, svarer den  

 indholdsmæssigt til den gældende lovs § 2. Mere detaljeret svarer den  

 foreslåede bestemmelses stk. 1 - 3 til den gældende lovs § 2, stk. 1 - 6. Den  

 foreslåede bestemmelses stk. 4 og 5 om udskydelse af selskabers førsteårs  

 afskrivning m.v. på udlejningsdriftsmidler svarer stort set til den gældende  

 lovs § 2, stk. 8 og 9.
Dog foreslås det at afskaffe kravet i den gældende lovs § 2, stk. 4, om,  

 at afskrivningen skal foretages med hele procenter.
Forslaget herom er i  

 overensstemmelse med en anbefaling i afskrivningsgruppens betænkning fra 1985  

 om forenkling af afskrivningsloven (Betænkning 1031/85, side 24).
Reglen om afskrivning med hele procenter på driftsmidler m.v. formodes med  

 afskrivningsloven i 1957 at være indført af praktiske hensyn.
Det kan være  

 lettere for den skattepligtige at regne med hele procenter.
Omvendt kan den  

 skattepligtige også foretrække, at saldoværdien slutter med et rundt tal,  

 hvilket kan være svært, såfremt kravet om hele procenter skal opfyldes.
I  

 praksis har skattemyndighederne administreret reglen meget liberalt.
Når  

 hertil kommer, at der ikke stilles krav om hele procenter for  

 bygningsafskrivningerne, forekommer det forenklende også at fjerne kravet fra  

 den øvrige del af afskrivningsloven.
Endvidere kan den skattepligtige i dag udligne skattemyndighedernes  

 ændring af skatteansættelsen med forøgede skattemæssige af- og  

 nedskrivninger.
Da der kun kan afskrives med hele procenter, giver dette  

 administrative vanskeligheder både for den skattepligtige og  

 skattemyndighederne.
Det er på grund af dette krav om hele procenter  

 vanskeligt at foretage en nøjagtig udligning, hvorfor der ofte kun skal ske  

 en mindre ændring i ansættelsen.
 Den foreslåede forenkling vil medføre en administrativ lettelse, idet  

 skattemyndighederne herefter kun skal kontrollere, at  

 maksimumafskrivningssatsen (25 pct.) ikke overskrides, jf. stk. 3 i den  

 foreslåede bestemmelse, mens de ikke skal undersøge, om der afskrives med  

 hele procenter.
 Reglerne i den gældende lov om afskrivning på udelukkende erhvervsmæssigt  

 benyttede skibe indeholdes i den gældende lovs afsnit III i §§ 12 og 13.  

 Efter § 12 foretages skattemæssig afskrivning under eet for samtlige skibe,  

 der hører til en skattepligtigs virksomhed og udelukkende benyttes  

 erhvervsmæssigt. § 13 i den gældende lov er en henvisningsbestemmelse,  

 hvorefter reglerne i den gældende lovs afsnit I om afskrivning på udelukkende  

 erhvervsmæssigt benyttede driftsmidler finder anvendelse på erhvervsmæssigt  

 benyttede skibe.
Lovforslaget indeholder ikke som den gældende lov et særskilt kapitel om  

 afskrivning på skibe.
Skibe er således medtaget i forslagets kapitel 2 sammen  

 med driftsmidler og således også i den foreslåede bestemmelse i § 5.
 Dette indebærer, at en virksomheds udelukkende erhvervsmæssigt benyttede  

 driftsmidler og skibe efter lovforslaget skal føres på samme  

 afskrivningssaldo.
 I konsekvens heraf er det i den foreslåede overgangsbestemmelse i § 56  

 fastsat, at den afskrivningsberettigede saldoværdi for skibe ved udgangen af  

 indkomståret 1998 overføres til den samlede saldo i lovforslagets § 5 for  

 driftsmidler og skibe ved begyndelsen af indkomståret 1999.
Efter bestemmelsens stk. 1 skal driftsmidler og skibe, som en  

 skattepligtig udelukkende benytter erhvervsmæssigt, afskrives på en samlet  

 saldo for virksomheden.
Har den skattepligtige flere virksomheder, opgøres en  

 saldo for hver virksomhed.
I en virksomhed, hvor der er flere personligt og  

 solidarisk hæftende ejere, eksempelvis et interessentskab eller lignende,  

 opgør hver ejer eller interessent en saldo for sig.
Efter stk. 2, 2. pkt., i den foreslåede bestemmelse tillægges saldoværdien  

anskaffelses summen for driftsmidler og skibe, der er anskaffet  

 i indkomståret.
Dette indebærer efter den foreslåede bestemmelse i § 3 bl.a.,  

 at driftsmidlet eller skibet skal være leveret til virksomheden inden  

 udgangen af indkomståret.
Stk. 2, 2. pkt., i den foreslåede bestemmelse  

 indeholder endvidere reglen om, at salgssummen for driftsmidler og skibe, der  

 er solgt i indkomstårets løb, fradrages saldoværdien.
Af bestemmelsen  

 fremgår, at salgssummen fradrages på det tidspunkt, hvor der er sket  

levering . Dette indebærer en ændring i forhold til gældende ret, hvor  

 der lægges vægt på det tidspunkt, hvor salget er  aftalt.
Herved  

 fjernes det »hul« i afskrivningerne, der efter gældende ret kan  

 opstå, hvor hverken sælger eller køber kan afskrive på driftsmidlet, fordi  

 salgssummen for solgte driftsmidler og skibe fradrages saldoværdien allerede  

 i aftaleåret, uanset om driftsmidlet eller skibet først måtte blive leveret  

 til køberen i det følgende indkomstår.
Ved »levering« forstås  

 levering i købelovens forstand som omtalt ovenfor i bemærkningerne til den  

 foreslåede § 3. En negativ saldoværdi behandles i overensstemmelse med  

 bestemmelsen i forslagets § 8.
Den foreslåede bestemmelse har koncentreret indholdet af den gældende lovs  

 § 2 i en kortere form.
I den forbindelse er det ikke fundet nødvendigt at  

 videreføre den gældende lovs § 2, stk. 5, om opgørelse af den ultimosaldo,  

 der skal overføres til det følgende indkomstår, idet dette nu følger af den  

 foreslåede bestemmelses stk. 2, sidste pkt., hvorefter saldoværdien ved  

 indkomstårets begyndelse udgør det beløb, hvortil driftsmidler og skibe  

 anskaffet i tidligere indkomstår er nedbragt ved afskrivninger.
Afskrivning kan højst udgøre 25 pct. af den afskrivningsberettigede  

 saldoværdi, jf. bestemmelsens stk. 3, mod i dag 30 pct.
Nedsættelsen af  

 afskrivningsprocenten skal dog først have virkning fra og med indkomståret  

 2000.
 Bestemmelsens stk. 4 og 5 svarer til den gældende lovs § 2, stk. 8 og 9,  

 jf. omtalen ovenfor, idet bestemmelserne dog også gælder for foreninger  

 omfattet af selskabsskattelovens § 1, stk. 1, nr. 4. Envidere foreslås det,  

 jf. bestemmelsens stk. 4, at den særskilte afskrivning for indkomståret efter  

 anskaffelsesåret kan ske med indtil 50 pct. af anskaffelsessummen.
Den foreslåede bestemmelse i stk. 4 om udskydelse af selskabers førsteårs  

 afskrivning er en forholdsvis bred bestemmelse, idet den omfatter enhver type  

 udlejningsvirksomhed.
Bestemmelsen omfatter også virksomhed med udlejning af  

 eksempelvis biler, hårde hvidevarer, forbrugerelektronik,  

 entreprenørmaskiner, stilladser, lifte m.v.
Bestemmelsen kan således også  

 omfatte udlejning af aktiver, hvor udlejningen er led i normal  

 forretningsmæssigt drevet virksomhed i selskabet, og hvor anskaffelsen af  

 udlejningsaktiverne ikke primært må tilskrives de tilhørende skattefordele.
Det foreslås på baggrund heraf i stk. 6, at Ligningsrådet skal kunne  

 dispensere fra reglerne om udskydelse af førsteårs afskrivning.
Formålet er  

 at friholde selskabers normale forretningsmæssige virksomhed med udlejning af  

 aktiver.
 Ligningsrådet skal herefter kunne give dispensation i tilfælde, hvor rådet  

 anser det som godtgjort, at anskaffelsen af aktiver, der enten anskaffes med  

 henblik på udlejning, eller som ved anskaffelsen allerede er udlejet, er et  

 led i normal forretningsmæssigt drevet virksomhed i selskabet og i det  

 væsentlige ikke sker med henblik på udnyttelse af skatteregler.
I tilfælde, hvor anskaffelsen ikke primært sker med henblik på anvendelse  

 af aktiverne i selskabets egen normale virksomhed, men i stedet primært sker  

 med henblik på at reducere selskabets umiddelbare skattebetaling i kraft af  

 adgangen til at foretage skattemæssige afskrivninger på anskaffede  

 udlejningsaktiver, foreligger der som udgangspunkt ikke normal  

 forretningsmæssigt drevet virksomhed.
I sådanne tilfælde må det antages, at  

 selskabet ikke ville anskaffe de pågældende udlejningsaktiver, medmindre der  

 kan foretages skattemæssige afskrivninger på disse.
Ligningsrådet kan ved  

 behandlingen af dispensationsansøgningerne lægge vægt på, om selskabet er  

 likvidationsmodent, om selskabet før anskaffelsen i det væsentlige var uden  

 økonomisk risiko ved erhvervsmæssig aktivitet, eller om selskabets  

 ejerforhold i forbindelse med anskaffelsen af aktiverne er ændret væsentligt.
 Har udlejning af aktiver derimod været selskabets normale virksomhed eller  

 en del heraf i flere år forud for anskaffelsen, eller har selskabets  

 ejerkreds i det væsentlige været uændret i en årrække forud for anskaffelsen,  

 taler dette som udgangspunkt for at indrømme selskabet dispensation.
Begrundelsen for, at reglerne er udformet som dispensationsregler, er, at  

 det på det foreliggende grundlag ikke er muligt at fastsætte objektive regler  

 for, hvornår et selskabs udlejning af driftsmidler eller skibe i det  

 væsentlige er forretningsmæssigt begrundet og, hvornår et selskabs udlejning  

 af aktiverne i det væsentlige er skattemæssigt begrundet.
Der vil i  

 afgrænsningen altid indgå et vist skønselement.
Ved at udforme reglerne som  

 dispensationsregler skabes der gennem Ligningsrådets afgørelser efterhånden  

 en praksis for de forhold, der kan begrunde en dispensation for selskabet, og  

 de forhold, der kan begrunde et afslag.
Når Ligningsrådet efterhånden har  

 fastlagt en nærmere praksis på området, vil det blive overvejet at udforme  

 objektive regler.
Til § 6 Bestemmelsen svarer - med en væsentligt ændret systematik - til den  

 gældende lovs § 3, stk. 1 - 4, stk. 5, 1. pkt., stk. 7, 1. pkt., og stk. 8,  

 1. pkt., om adgang til straksafskrivning.
Af den foreslåede lovbestemmelses stk. 1 fremgår, at den skattepligtige i  

 stedet for at afskrive efter saldometoden efter den foreslåede § 5 kan vælge  

 at fradrage (straksafskrive) hele anskaffelsessummen for driftsmidler m.v.  

 som nævnt i nr. 1 - 4. Fradraget foretages i det indkomstår, hvori  

 anskaffelsen finder sted.
Det følger af bestemmelsen, at den skattepligtige  

 skal foretage et valg mellem enten fuld straksafskrivning eller afskrivning  

 efter saldometoden i den foreslåede § 5.
De aktiver, der efter bestemmelsens stk. 1 kan straksafskrives, er efter  

 bestemmelsens nr. 1 driftsmidler med en fysisk levetid på tre år eller  

 derunder, efter nr. 2 driftsmidler med en anskaffelsessum på 6.700 kr. i  

 1987-grundbeløb (svarende til 8.900 kr. i 1998) eller derunder, efter nr. 3  

 driftsmidler og skibe til forsøgs- og forskningsvirksomhed, bortset fra  

 driftsmidler og skibe, der anvendes til efterforskning efter råstoffer, og  

 efter nr. 4 edb-software.
Dette svarer som udgangspunkt, jf. nedenfor om  

 bestemmelsens nr. 2 til den gældende lovs § 3, stk. 1 og 2.
I bestemmelsens nr. 1 er det understreget, at der lægges vægt på aktivets  

fysiske levealder.
Dette er i overensstemmelse med den forståelse af  

 begrebet levealder, der har været anlagt i praksis.
I bestemmelsens nr. 2 foreslås en vis stramning af anvendelsesområdet for  

 straksafskrivning af småaktiver.
I dag er udgangspunktet for vurderingen af,  

 om et driftsmiddelsæt, hvis samlede pris overstiger beløbsgrænsen, kan  

 opdeles i mindre enheder, om den enkelte genstand efter sin bestemmelse kan  

 fungere som et selvstændigt driftsmiddel.
Det er det enkelte aktivs anskaffelsessum, der er afgørende for, om  

 udgiften kan afskrives straks.
Anskaffelsessummen for eksempelvis 5 maskiner,  

 der hver for sig koster 8.700 kr., kan straksafskrives til et samlet beløb på  

 43.500 kr.
I gældende praksis anses sammenbyggede reoler som eet driftsmiddel, og en  

 maskine bestående af flere enkeltdele, men hvis funktion kræver, at de  

 anvendes sammen, for eet driftsmiddel.
En pc'er og en printer er derimod i  

 praksis anset for selvstændige driftsmidler.
Udgifter til anskaffelse af staldinventar (drægtighedsbokse,  

 drægtighedsbokseskillerum, bindsler og nakkelåse, vandkopper, forværk og  

 skillerum til spaltebokse) kan efter landsskatteretspraksis også  

 straksafskrives, selvom enkeltdelene normalt anvendes i større eller mindre  

 samlede enheder.
Der lægges herved vægt på muligheden for at ændre  

 indretningen af stalden efter driftsformen og for at anvende inventardelene  

 enkeltvis.
 Efter den nu foreslåede bestemmelse i 2. pkt. skal aktiver i et samlesæt  

 eller lignende samt aktiver, der er bestemt til at fungere sammen, anses for  

 eet driftsmiddel.
Efter den foreslåede bestemmelse er den faktiske anvendelse ikke afgørende  

 for adgangen til straksafskrivning, men afgørende skal alene være, om de  

 enkelte aktiver efter deres konstruktion og indretning må anses for at være  

 bestemt til at blive anvendt samlet.
Det er efter bestemmelsen derfor ikke  

 tilstrækkeligt, at et aktiv kan fungere selvstændigt på den måde, at det vil  

 kunne indgå som en funktionsdygtig del af forskellige driftsmidler, men  

 afgørende er kun, om det pågældende aktiv må anses for at være bestemt til at  

 fungere sammen med et andet aktiv.
I så fald foreligger der eet driftsmiddel  

 efter den foreslåede bestemmelse.
Efter den foreslåede bestemmelse vil eksempelvis forværk og  

 skillerum til spaltebokse i en landbrugsstald ikke kunne anses for  

 selvstændige driftsmidler, idet de pågældende aktiver må anses for at være  

 bestemt til at fungere samlet.
Ligeledes vil sammenbyggede reoler,  

 stilladser, husdyrbure, pc'er og printer - uanset at der er tale om flere  

 separate aktiver - i konkrete tilfælde kunne anses for eet driftsmiddel.
Det forhold, at der af hensyn til transport eller lignende sker en  

 adskillelse af et driftsmiddel i mindre enheder, kan heller ikke føre til, at  

 de adskilte dele af denne grund kan anses for selvstændige driftsmidler.
Det  

 er efter den foreslåede bestemmelse også uden betydning, om de enkelte  

 aktiver faktureres individuelt.
 Efter den foreslåede bestemmelse i 3. pkt. kan aktiver, der er bestemt til  

 at fungere sammen med allerede anskaffede aktiver, ikke straksafskrives,  

 såfremt den samlede anskaffelsessum herved kommer til at overstige  

 beløbsgrænsen på 6.700 kr. (i 1987-niveau). Bestemmelsen indebærer, at der  

 ikke skal ske ændring af de allerede foretagne straksfradrag, men at der ikke  

 kan foretages straksafskrivning på de senere anskaffede småaktiver, der er  

 bestemt til at fungere sammen med de allerede anskaffede aktiver.
 Med den foreslåede opstramning af anvendelsesområdet for straksafskrivning  

 af småaktiver er det formålet bl.a. at bringe retstilstanden tilbage til  

 landsskatteretspraksis fra før 1987.
Det foreslås i 4. pkt., at udgifter til forbedring af et småaktiv  

 sidestilles med udgifter til anskaffelse af aktiver, der er bestemt til at  

 fungere sammen med et allerede anskaffet aktiv.
Efter gældende praksis kan  

 forbedringsudgifter på småaktiver straksafskrives i det indkomstår, hvori  

 udgifterne afholdes, selvom udgiften til aktivet og forbedringsudgiften ikke  

 ville kunne straksafskrives, hvis de pågældende udgifter blev set under eet.
 Bestemmelsen om edb-software i nr. 4 skal sammenholdes med den foreslåede  

 § 2, stk. 2, hvorefter kravet om ejerskab fraviges for edb-software.
Bestemmelsens stk. 2 indebærer, at salgssummen ved salg af et  

 straksafskrevet driftsmiddel m.v. - uden for tilfælde af virksomhedsophør,  

 jf. den foreslåede § 9 - skal medregnes i den skattepligtige indkomst for  

 salgs- og leveringsåret, bortset fra, at der efter forslaget stilles krav om  

 levering, jf. i øvrigt bemærkningerne til lovforslagets § 5 herom.  

 Bestemmelsen svarer indholdsmæssigt til den gældende lovs § 3, stk. 5, 1.  

 pkt.
Reglen i den gældende lovs § 3, stk. 5, 2. pkt., hvorefter forsikrings-  

 og erstatningssummer behandles som salgssummer, indgår med lovforslaget i en  

 generel bestemmelse i § 48 i kapitel 6 om almindelige bestemmelser.
Bestemmelsens stk. 3 vedrørende selskabers anskaffelser af  

 udlejningsaktiver svarer til den gældende lovs § 3, stk. 7, dog således, at  

 selskabsbeskattede foreninger omfattet af § 1, stk. 1, nr. 4, i  

 selskabsskatteloven også er medtaget i bestemmelsen.
Reglen i den gældende  

 lovs § 3, stk. 7, 2. pkt., om selskabers anvendelse af  

 investeringsfondshenlæggelser til forlods afskrivning på udlejningsaktiver er  

 med lovforslaget flyttet til kapitel 7 om ikrafttrædelses- og  

 overgangsbestemmelser som § 66, som følge af, at investeringsfondsloven er  

 under afvikling.
I stk. 3, 2. pkt., foreslås en bestemmelse, hvorefter  

 Ligningsrådet kan dispensere fra anvendelsen af stk. 3, 1. pkt.  

 Dispensationen gives efter reglerne i § 5, stk. 6, se nærmere herom i  

 bemærkningerne til § 5.
 Bestemmelsens stk. 4 om salg af udlejningsaktiver svarer - udover det  

 tilføjede krav om levering, jf. ovenfor - til den gældende lovs § 3, stk. 8,  

 dog således, at dettes 2. pkt. med forslaget indgår i den generelle  

 bestemmelse i § 48 omtalt ovenfor.
 Bestemmelsen i den gældende lovs § 3, stk. 6, om begrænsning af nystartede  

 virksomheders adgang til at straksafskrive anskaffede småaktiver er som et  

 led i forenklingen af afskrivningsreglerne ikke videreført med lovforslaget.
Bestemmelsen om begrænsningen af nystartede virksomheders adgang til at  

 straksafskrive anskaffede småaktiver er oprindelig indført ved lov nr. 183 af  

 31. maj 1968 og må ses i lyset af en række øvrige begrænsninger i  

 afskrivningsreglerne, der blev gennemført i sidste halvdel af 1960'erne, men  

 som siden er ophævet.
Begrænsningen af nystartede virksomheders adgang til  

 straksafskrivning af anskaffelsessummen for småaktiver har imidlertid levet  

 videre.
Med lovforslaget foreslås denne skattemæssige begrænsning af de  

 nystartede virksomheders virke ophævet.
Til § 7 Efter bestemmelsen fradrages udgift til reparation af et skadelidt  

 driftsmiddel eller skib i den skattepligtige indkomst for det indkomstår,  

 hvori reparationen foretages.
Endvidere regulerer bestemmelsen den  

 skattemæssige behandling af en eventuel udbetalt forsikring eller erstatning  

 i anledning af skaden.
 Bestemmelsen svarer til den gældende lovs § 4.
Til § 8 Bestemmelsen i stk. 1 indeholder regler om udligning af en fremkommen  

 negativ saldo.
Bestemmelsen svarer indholdsmæssigt til den gældende lovs § 5,  

 stk. 1 og 3. Den foreslåede bestemmelse har dog koncentreret indholdet af den  

 gældende lovs § 5, stk. 1 og 3, i en kortere form.
Den gældende lovs § 5,  

 stk. 2, om udligning af en negativ ordinær saldo ved fradrag i en  

 erhvervszonesaldo og omvendt er overført til lovforslagets kapitel 7 om  

 ikrafttrædelses- og overgangsbestemmelser som § 62, stk. 7.
 Den gældende lovs § 5, stk. 4, er en dispensationsbestemmelse, hvorefter  

 der kan gives tilladelse til fristforlængelse, når ganske særlige  

 omstændigheder taler derfor.
Sådanne særlige omstændigheder kan f. eks. være, at der er indgået aftale  

 om bestilling af aktiver til levering inden udløbet af fristen, og  

 anskaffelse af disse aktiver vil kunne udligne den negative saldo, men  

 aktiverne på grund af leverandørens forhold eller andre af skatteyderen  

 uforudsigelige forhold først kan leveres efter fristens udløb.
For  

 fiskekuttere gælder dog, at bestilling af en ny kutter blot skal være afgivet  

 inden fristens udløb.
Fristen kan derimod ikke forlænges, når det er den  

 skattepligtiges egne forhold, der er skyld i fristoverskridelsen.
Det foreslås i stk. 2 at objektivere bestemmelsen delvist, således at  

 fristen efter tilladelse fra skatteministeren kan forlænges, når visse  

 betingelser svarende til gældende praksis er opfyldt.
Fristen for udligning  

 af et negativt saldobeløb kan forlænges, når der er indgået aftale om  

 bestilling af aktiver til levering inden udløbet af fristen efter stk. 1, og  

 anskaffelsen af disse aktiver kan udligne den negative saldo, såfremt  

 aktiverne på grund af leverandørens forhold først kan leveres efter fristens  

 udløb, og den skattepligtige ikke har kunnet forudse eller afværge en  

 overskridelse af fristen efter stk. 1. Tilladelsen kan gøres betinget af, at  

 der stilles sikkerhed for skattebetalingen.
 Det er hensigten, at kompetencen til at give tilladelse til  

 fristforlængelse via en ændring af sagsudlægningsbekendtgørelsen skal  

 udlægges til den skatteansættende myndighed, det vil sige enten den kommunale  

 skattemyndighed, hvis afgørelse kan påklages til den lokale told- og  

 skatteregion, men ikke til anden administrativ myndighed, eller den lokale  

 told- og skatteregion, hvis afgørelse kan påklages til Told- og  

 Skattestyrelsen.
Med den foreslåede delvise objektivering af bestemmelsen er der ikke  

 tilsigtet afgørende ændringer af den gældende praksis.
Den særlige regel for  

 fiskekuttere foreslås dog ikke videreført.
Til § 9 Bestemmelsens stk. 1 og 3 svarer indholdsmæssigt til den gældende lovs § 6  

 om den skattemæssige behandling af fortjeneste og tab på driftsmidler m.v. i  

 forbindelse med virksomhedsophør.
Med »salg« af en virksomhed  

 sidestilles også andre former for afhændelse og afståelse, jf. den foreslåede  

 bestemmelse i § 47. Som det er tilfældet efter de gældende regler, finder  

 leveringsbetingelsen, jf. den foreslåede § 5, stk. 2, 2. pkt., ikke  

 anvendelse i tilfælde af virksomhedsophør.
Den foreslåede bestemmelse har koncentreret indholdet af den gældende lovs  

 § 6 i en kortere form.
Samtidig er affattelsen tilpasset den ophævelse af lov  

 om særlig indkomstskat m.v., der skete ved lov nr. 313 af 17. maj 1995.
Efter den foreslåede bestemmelse i stk. 2 videreføres en eventuel positiv  

 saldo, hvis ikke alle driftsmidler og skibe, der har indgået i virksomheden,  

 endnu er blevet solgt eller destrueret eller lignende.
Dette indebærer, at et  

 tab tidligst kan fradrages, når samtlige driftsmidler m.v. er solgt, da tabet  

 først konstateres på dette tidspunkt.
Bestemmelsen er i overensstemmelse med  

 gældende praksis for successiv afhændelse.
 Efter den foreslåede bestemmelses stk. 3 fradrages i salgssummer efter  

 stk. 1 de eventuelle anskaffelsessummer, der efter reglerne i lovforslagets §  

 5, stk. 4, og § 6, stk. 3, ikke fuldt ud er fradraget i den skattepligtige  

 indkomst, og som ikke i forvejen er medregnet i saldoen.
Efter den foreslåede bestemmelses stk. 4 medregnes således fortjeneste  

 eller tab, når virksomhedens indehaver er en person, kun med 90 pct. ved  

 opgørelsen af den skattepligtige indkomst for ophørsåret.
En lignende  

 bestemmelse er indeholdt i lovforslagets § 21 om beskatningen af genvundne  

 bygningsafskrivninger m.v.
I konsekvens heraf foreslås de tilsvarende  

 bestemmelser i ligningslovens § 7 P ophævet ved det samtidigt hermed  

 fremsatte forslag til lov om ændring af forskellige skattelove  

 (Konsekvensændringer som følge af afskrivningsloven samt ændringer af  

 ejendomsavancebeskatningsloven m.m.).
Efter den foreslåede bestemmelses stk. 5, 1. pkt., er det præciseret, at  

 salgssummen, når et driftsmiddel eller skib sælges efter ophørsåret,  

 medregnes fuldt ud i den skattepligtige indkomst for salgsåret.
Dette er i  

 overensstemmelse med hidtidig praksis.
Ved stk. 5, 2. pkt., foreslås det, at  

 stk. 4 finder tilsvarende anvendelse, når virksomhedens tidligere indehaver  

 er en person.
Det betyder, at salgssummen, når et driftsmiddel eller skib  

 sælges efter ophørsåret, kun medregnes med 90 pct. ved opgørelsen af den  

 skattepligtige indkomst for salgsåret, når virksomhedens tidligere indehaver  

 er en person.
Denne foreslåede nedsættelse af beskatningen ved personers  

 afhændelse af driftsmidler efter ophørsåret indebærer en lempelse i forhold  

 til de gældende regler, idet det er fundet rimeligt at behandle salg af  

 driftsmidler og skibe i forbindelse med ophør ens, hvad enten salget sker i  

 ophørsåret eller senere.
Til § 10 Bestemmelsen svarer til den gældende lovs § 29 D, dog er der foretaget  

 visse konsekvensændringer, som følge af lovforslagets nye struktur samt visse  

 mindre sproglige justeringer.
Efter den foreslåede bestemmelse kan  

 afskrivningsreglerne i §§ 5 - 9 anvendes på dok- og beddingsanlæg, der er  

 beregnet til bygning og reparation af skibe, samt på de bygninger,  

 installationer og lignende, der hører til selve dokken eller beddingen.  

 Anvendelsen af reglerne er betinget af, at der i et indkomstår anskaffes  

 aktiver som nævnt til en samlet anskaffelsessum af et grundbeløb (i  

 1987-niveau) på mindst 385.000 kr., og af, at fortjeneste m.v. på de  

 pågældende aktiver også behandles efter de nævnte regler.
Den foreslåede  

 beløbsgrænse svarer til knap 500.000 kr. i 1998, beløbsgrænsen for 1999  

 kendes endnu ikke.
Beløbsgrænsen foreslås således forhøjet fra de gældende  

 200.000 kr.
Forslaget indebærer, at dok- og beddingsanlæg afskrives på samme  

 saldo som virksomhedens driftsmidler og skibe.
Delvis erhvervsmæssigt benyttede driftsmidler og skibe De foreslåede bestemmelser i §§ 11 - 13 om afskrivning på delvis  

 erhvervsmæssigt benyttede driftsmidler og skibe svarer indholdsmæssigt i det  

 væsentlige til den gældende lovs §§ 8 - 10. Det er i underoverskriften og  

 lovteksten i øvrigt - modsat den gældende lov - præciseret, at reglerne om  

 afskrivning på delvis erhvervsmæssigt benyttede driftsmidler også omfatter  

 delvis erhvervsmæssigt benyttede skibe.
Dette er i overensstemmelse med den  

 hidtil gældende praksis.
Til § 11 Efter bestemmelsens stk. 1 skal afskrivning på driftsmidler og skibe, der  

 benyttes til både erhvervsmæssige og private formål, foretages særskilt for  

 hvert enkelt driftsmiddel eller skib.
I bestemmelsens stk. 2 fastsættes nærmere, hvorledes  

 afskrivningsgrundlaget løbende opgøres, og hvorledes afskrivningerne beregnes  

 og foretages.
Afskrivning kan højst beregnes med 25 pct. af  

 anskaffelsessummen, respektive det beløb, der henstår uafskrevet ved  

 indkomstårets begyndelse mod i dag 30 pct.
Af den beregnede afskrivning kan  

 fradrages et beløb, der svarer til den erhvervsmæssige benyttelse.
Bestemmelsens stk. 3 vedrører de tilfælde, hvor anskaffelsessummen inden  

 årets afskrivning er nedbragt til et »restbeløb« på 6.700  

 kr. i 1987-grundbeløb (svarende til 8.900 kr. i 1998) eller derunder.
Efter  

 bestemmelsen fradrages den del af restbeløbet, der svarer til den  

 erhvervsmæssige benyttelse, fuldt ud i den skattepligtige indkomst.
Når dette  

 restfradrag er foretaget, kan der ikke beregnes yderligere afskrivninger.  

 Derudover er der som noget nyt også adgang til at foretage dette fradrag, når  

 aktivets anskaffelsessum ikke overstiger et beløb af nævnte størrelse.
Hermed  

 foreslås det, at der for blandet benyttede aktiver indføres en parallel til  

 »småaktivreglen« i forslagets § 6, stk. 1, nr. 2.
Den foreslåede bestemmelse i § 11 svarer indholdsmæssigt til den gældende  

 lovs § 8. Der er dog ved affattelsen foretaget en række sproglige ændringer,  

 der tilsigter at gøre lovteksten mere tilgængelig.
Kravet i den gældende lovs  

 § 8, stk. 2, om, at afskrivningen skal foretages med hele procenter, er  

 imidlertid bortfaldet, jf. omtalen heraf i de foranstående bemærkninger til §  

 5.
 Efter bestemmelsens stk. 5 finder reglerne i § 6, stk. 1, nr. 2, 2. - 4.  

 pkt., hvorefter bl.a. aktiver i et samlesæt eller lignende samt aktiver, der  

 er bestemt til at fungere sammen, skal anses for eet driftsmiddel,  

 tilsvarende anvendelse for driftsmidler med en anskaffelsessum på 6.700 kr.  

 (1987-grundbeløb) eller derunder.
Til § 12 Sælges et delvis erhvervsmæssigt benyttet driftsmiddel eller skib, kan der  

 efter bestemmelsen ikke beregnes afskrivning for salgsåret på det solgte  

 driftsmiddel eller skib.
Den foreslåede bestemmelse indeholder endvidere  

 regler om opgørelse af fortjeneste eller tab og den skattemæssige behandling  

 heraf.
Bestemmelsen svarer indholdsmæssigt til den gældende lovs § 9, men der  

 er foretaget en række sproglige ændringer, der giver bestemmelsen en enklere  

 affattelse.
Til § 13 Udgår et delvis erhvervsmæssigt benyttet driftsmiddel eller skib af  

 driften på grund af en skade, kan der efter den foreslåede bestemmelses stk.  

 1 ikke afskrives på driftsmidlet eller skibet i det indkomstår, hvori skaden  

 er indtruffet.
For dette indkomstår behandles driftsmidlet eller skibet, som  

 om det er solgt.
Fortjeneste eller tab opgøres efter forslagets § 12, jf. §  

 48. Bestemmelsens stk. 1 svarer indholdsmæssigt til den gældende lovs § 10,  

 stk. 1, men har dog koncentreret indholdet i en kortere og mere enkel form.
Hvis reparationsudgifterne på et blandet benyttet driftsmiddel eller skib  

 er større end en udbetalt forsikrings- eller erstatningssum, kan den del af  

 det overskydende beløb, der svarer til den erhvervsmæssige andel i  

 driftsmidlets eller skibets benyttelse i det pågældende indkomstår, efter  

 bestemmelsens stk. 2, 1. pkt., fradrages i den skattepligtige indkomst.
Det  

 foreslåede stk. 2 indebærer således en ændring i forhold til de gældende  

 regler i § 10, stk. 2, 1. og 2. pkt., hvorefter der alene kan ske fradrag,  

 når skaden er sket under erhvervsmæssig benyttelse af driftsmidlet.
Fradraget  

 udgør efter de gældende regler det fulde overskydende beløb i den  

 skattepligtige indkomst.
Er skaden omvendt sket under anden benyttelse af  

 driftsmidlet, kan fradrag efter den gældende lov ikke finde sted.
Med den foreslåede ændring af stk. 2, 1. pkt., tilstræbes det at gøre  

 fradragsreglen mere rimelig og administrativt forenklende, idet der efter  

 forslaget altid vil kunne foretages et fradrag efter forholdet mellem den  

 erhvervsmæssige og private benyttelse.
Der vil herefter ikke længere blive  

 lagt vægt på, under hvilken benyttelse skaden er sket.
Overstiger forsikrings- eller erstatningssummen reparationsudgifterne,  

 skal en så stor del af det overskydende beløb, som svarer til forholdet  

 mellem de for tidligere indkomstår foretagne afskrivninger og de samlede  

 beregnede afskrivninger på driftsmidlet eller skibet for disse indkomstår,  

 efter den foreslåede bestemmelses stk. 2, 2. pkt., medregnes i den  

 skattepligtige indkomst.
Bestemmelsen svarer således til reglen i den  

 gældende lovs § 10, stk. 2, 3. pkt.
Kapitel 3 Bygninger, installationer og drænings- og markvandingsanlæg på  

 jordbrugsbedrifter Kapitlet indeholder reglerne om afskrivning på bygninger og installationer  

 samt afskrivning på drænings- og markvandingsanlæg på jordbrugsbedrifter, og  

 dækker således et område svarende til den gældende lovs afsnit IV og afsnit  

 IV B.
En bestemmelse svarende til den gældende lovs § 23 A om afskrivning på  

 bygninger og installationer, der er beliggende i en erhvervszone, er flyttet  

 til kapitel 7 om ikrafttrædelses- og overgangsbestemmelser som § 64.
Bygninger og installationer Til § 14 Den foreslåede bestemmelse afgrænser i lighed med den gældende lovs § 18  

 de bygninger, der kan afskrives.
Der er dog foretaget væsentlige materielle  

 ændringer og tillige ændringer i bestemmelsens systematik.
Den gældende lovs  

 § 18 indeholder således en udtømmende fortegnelse - positivliste - over alle  

 de typer bygninger, der er afskrivningsberettigede.
Den foreslåede  

 bestemmelse foretager derimod en negativ afgrænsning af de bygninger, hvorpå  

 der kan afskrives.
Der er dog ikke tilsigtet nogen kendelig udvidelse af  

 kredsen af bygninger, hvorpå der kan afskrives.
Samtidig ophæver den  

 foreslåede bestemmelse den gældende sondring mellem »litra a- og litra  

 b-bygninger«.
Et fælles krav for adgang til afskrivning i den gældende lovs § 18 er  

 erhvervsmæssig benyttelse.
I den gældende lovs § 18, stk. 1, litra a, er  

 samtidig opregnet en række driftsbygninger inden for landbrug, industri og  

 håndværk m.v., der kan afskrives.
Til grund for denne bestemmelse ligger en  

 antagelse om, at disse driftsbygninger generelt er udsat for en væsentlig  

 fysisk forringelse, og at deres værdi ikke vil kunne opretholdes gennem  

 normal vedligeholdelse, og/eller at de udsættes for teknisk-økonomisk  

 forringelse.
I den gældende lovs § 18, stk. 1, litra b, er nævnt andre typer  

 bygninger, der ligeledes kan afskrives, men med lavere satser end for de i  

 litra-a nævnte driftsbygninger.
Til grund for bestemmelsen i litra b ligger  

 en antagelse om, at litra b-driftsbygninger generelt nok er udsat for fysisk  

 forringelse, men dog mindre end litra a-bygningerne.
 Den gældende lovs § 18, stk. 1, litra c, indeholder en regel om  

 afskrivning på accessoriske bygninger og anlæg.
 Den gældende lovs § 18, stk. 1, litra d, indeholder en regel om  

 afskrivning på andre bygninger, der på grund af deres opførelsesmåde eller  

 andre ganske særlige omstændigheder må antages at være udsat for en sådan  

 fysisk forringelse, at deres værdi ikke vil blive opretholdt gennem normal  

 vedligeholdelse.
 Efter den gældende lovs § 18, stk. 2, kan Ligningsrådet tillade, at visse  

 bygninger - efter rådets skøn - sidestilles med de bygninger, der er nævnt i  

 stk. 1, litra a og b.
Kontorbygninger undtages efter den gældende lovs § 18, stk. 3, fra  

 afskrivning, medmindre de falder ind under reglen i stk. 1, litra c, om  

 accessoriske bygninger eller reglen i stk. 1, litra d, om bygninger, der er  

 udsat for fysisk forringelse på grund af deres opførelsesmåde eller andre  

 ganske særlige omstændigheder.
Bygninger, der anvendes til beboelse eller  

 hertil knyttede formål, undtages ligeledes efter den gældende lovs § 18, stk.  

 3, fra afskrivning, medmindre de falder ind under den nævnte regel i stk. 1,  

 litra d.
 Den gældende lovs § 18, stk. 3, indeholder endvidere en særregel om  

 afskrivning på erhvervsmæssigt benyttede beboelsesbygninger, der er  

 beliggende i udlandet, og som på grund af ganske særlige omstændigheder,  

 herunder navnlig klimatiske forhold, er udsat for en sådan fysisk  

 forringelse, at deres værdi ikke vil blive opretholdt gennem normal  

 vedligeholdelse.
I den gældende lovs § 18, stk. 4, er det fastsat, at afskrivning ikke kan  

 foretages på hoteller og plejehjem, der er opdelt i ejerlejligheder.
I det  

 gældende stk. 5 er det endvidere fastsat, at afskrivning ikke kan foretages  

 på hospitaler, fødeklinikker, læge- og tandlægeklinikker m.v.
I den foreslåede bestemmelse er foretaget en negativ afgrænsning af de  

 bygninger, hvorpå der kan afskrives.
Denne struktur indebærer som  

 udgangspunkt, at alle erhvervsmæssigt benyttede bygninger efter forslaget er  

 afskrivningsberettigede.
Dette fremgår af det foreslåede § 14, stk. 1. Samme  

 bestemmelse indebærer i sammenhæng med de foreslåede stk. 2 og 3, at den  

 hidtil gældende sondring mellem litra a- og litra b-bygninger i den gældende  

 lovs positivliste foreslås ophævet.
Ophævelsen af denne sondring indebærer en  

 væsentlig administrativ forenkling.
Der skal således ikke længere sondres  

 mellem bygninger, der er udsat for hurtig eller langsom fysisk forringelse.  

 Den gældende lovs § 18, stk. 1, litra d, hvorefter bygninger, der på grund af  

 deres opførelsesmåde eller lignende, er særligt udsat for fysisk forringelse,  

 videreføres ikke med forslaget.
Dette er en følge af den foreslåede nye  

 struktur, hvorefter der som udgangspunkt kan afskrives på alle bygninger, der  

 benyttes erhvervsmæssigt.
Der foreslås den samme afskrivningssats for alle bygninger, jf.  

 bestemmelsen i § 17, hvilket er en konsekvens af den foreslåede ophævelse af  

 sondringen mellem litra a- og litra b-bygninger.
Samtidig foreslås det, at  

 bygninger afskrives særskilt for hver enkelt bygning, hvilket følger af den  

 gældende lovs § 25. Den foreslåede bestemmelse i § 14, stk. 1, indeholder  

 samtidig en henvisning til kapitel 3 i sin helhed og dermed bl.a. til  

 afskrivningssatsen, der med forslaget er flyttet fra den gældende lovs § 22  

 til den foreslåede § 17.
Efter den foreslåede bestemmelse i § 14, stk. 2, kan afskrivning - uanset  

 bestemmelsen i stk. 1 - ikke foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab, samt lignende virksomhed inden for den finansielle  

 sektor, herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt døgninstitutioner og bygninger, der er omfattet af lov om  

 social service, og som udsættes for et tilsvarende slid, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
Reglen i det foreslåede § 14, stk. 2, nr. 1, er i overensstemmelse med det  

 gældende § 18, stk. 3, 1. pkt., hvorefter der bl.a. heller ikke kan afskrives  

 på kontorbygninger.
Begrebet kontorbygninger, eller bygninger, der anvendes  

 til kontor, forstås, således som sådanne bygninger er afgrænset i hidtidig  

 praksis efter afskrivningsloven.
Efter det foreslåede § 14, stk. 2, nr. 2, kan afskrivning ikke foretages  

 på bygninger, der anvendes til virksomhed som pengeinstitut,  

 realkreditinstitut, kreditinstitut, garantifond, forsikringsselskab,  

 værdipapircentral, fondsbørs, fondsmæglerselskab (herunder  

 børsmæglerselskab), samt bygninger, der anvendes til lignende virksomhed  

 inden for den finansielle sektor, herunder betalingsformidling.
Udtrykket  

 »lignende virksomhed inden for den finansielle sektor« omfatter  

 tillige virksomhed som vekselerer og bankier.
 De nævnte bygninger er ej heller afskrivningsberettigede efter den  

 gældende lovs § 18, da de ikke er omfattet af dennes positivliste i stk. 1. I  

 den foreslåede bestemmelse er disse bygninger som følge af den ændrede  

 systematik særskilt nævnt i listen over bygninger, der ikke kan afskrives.  

 Der er hermed blot tale om en lovfæstelse af hidtidig praksis på området.
 Efter det foreslåede § 14, stk. 2, nr. 3, kan afskrivning ikke foretages  

 på bygninger, der anvendes til postvirksomhed, medmindre der i de pågældende  

 bygninger sker postsortering med industrielt præg.
Ligningsrådet har i medfør af den gældende lovs § 18, stk. 2, givet  

 tilladelse til afskrivning på postcentre og kredspostkontorer samt på de  

 områdepostkontorer og postekspeditioner, hvori der foregår postsortering, og  

 hvorfra der foregår postomdeling, samt hvori der anvendes postcontainere til  

 den interne transport.
De pågældende bygninger eller lokaler kan afskrives på  

 linie med driftsbygninger inden for industri.
Ved den foreslåede bestemmelse  

 tilsigtes det at videreføre den gældende retstilstand med hensyn til  

 afskrivning på postbygninger.
 Reglen i det foreslåede § 14, stk. 2, nr. 4, svarer til de hidtil gældende  

 regler, hvorefter der heller ikke kan afskrives på bygninger, der anvendes  

 til beboelse eller hertil knyttede formål, bortset fra hoteller.
Dog kan der efter den foreslåede § 14, stk. 2, nr. 4, tillige foretages  

 afskrivning på døgninstitutioner og bygninger, der er omfattet af lov om  

 social service, og som udsættes for et tilsvarende slid.
Dette er som  

 udgangspunkt i overensstemmelse med hidtidig praksis, hvorefter Ligningsrådet  

 i medfør af den gældende lovs § 18, stk. 2, har indrømmet sidestilling med  

 afskrivningsberettigede bygninger.
Med bygninger, der udsættes for et  

 tilsvarende slid som døgninstitutioner, sigtes til andre døgnophold i form af  

 opholdssteder eller boformer i henhold til lov om social service.
Der foreslås adgang til at afskrive på campinghytter.
Dette er bl.a.  

 begrundet i, at sådanne campinghytter er udsat for en ikke uvæsentlig  

 nedslidning som følge af udlejning i korte perioder til en skiftende  

 brugerkreds, samt at selve faciliteterne for udlejningen ofte kan sidestilles  

 med de faciliteter, der findes på hoteller.
Ved »campinghytter«  

 forstås de campinghytter, der er omfattet af Campingreglementet, jf.  

 Miljøministeriets bekendtgørelse nr. 593 af 4. september 1986 med senere  

 ændringer.
Den gældende lovs § 18, stk. 3, 2. pkt., indeholder en regel, hvorefter  

 erhvervsmæssigt benyttede beboelsesbygninger er afskrivningsberettigede, når  

 den pågældende bygning er beliggende i udlandet, og når denne på grund af  

 særlige omstændigheder - navnlig de klimatiske forhold - er udsat for særlig  

 hurtig forringelse.
En tilsvarende regel videreføres ikke med forslaget.
Reglen i det foreslåede § 14, stk. 2, nr. 5, er i overensstemmelse med det  

 gældende § 18, stk. 4, hvorefter der heller ikke kan afskrives på hoteller og  

 plejehjem, der er opdelt i ejerlejligheder.
Den foreslåede bestemmelse svarer  

 i det hele til den gældende lovs § 18, stk. 4.
Bestemmelsen i det foreslåede § 14, stk. 2, nr. 6, er i overensstemmelse  

 med det gældende § 18, stk. 5, hvorefter der heller ikke kan afskrives på  

 hospitaler, fødeklinikker, lægeklinikker og -huse, tandlægeklinikker og  

 klinikker for fysioterapi.
Det er dog i den foreslåede bestemmelse tilføjet,  

 at der ej heller kan afskrives på bygninger, der anvendes til anden  

 virksomhed med sygdomsbehandling.
Der vil eksempelvis således ikke kunne  

 afskrives på klinikker for kiropraktik.
Affattelsen af den foreslåede  

 bestemmelse tilsigter endvidere, at der heller ikke vil kunne afskrives på  

 bygninger, der anvendes til ikke lægeligt anerkendt virksomhed med  

 sygdomsbehandling.
Bestemmelsen omfatter alene sygdomsbehandling af  

 mennesker.
Derimod vil affattelsen indebære, at dyreklinikker m.v. vil kunne  

 afskrives, uanset størrelsen af de dyr, der er i behandling.
Efter gældende  

 praksis er det alene dyreklinikker m.v. for større dyr, f.eks. landbrugsdyr,  

 der er afskrivningsberettigede.
Efter bestemmelsen i det foreslåede § 14, stk. 3, kan der afskrives på  

 accessoriske kontorbygninger eller kontorlokaler, dvs. kontorbygninger m.v.,  

 der er beliggende i tilknytning til erhvervsmæssigt benyttede bygninger,  

 hvorpå der kan afskrives efter stk. 1, jf. stk. 2, når de pågældende  

 kontorbygninger og -lokaler tjener driften af den virksomhed, hvortil de  

 afskrivningsberettigede bygninger anvendes.
Under samme betingelser finder  

 accessoriereglen ifølge 2. pkt. i det foreslåede § 14, stk. 3, også  

 anvendelse på udgravninger, veje, gårdspladser, parkeringspladser, hegn og  

 lignende.
Den foreslåede bestemmelse svarer til den gældende lovs § 18, stk.  

 1, litra c, dog er der foretaget visse sproglige justeringer.
Det er  

 præciseret, at de bygninger og lokaler, der efter den foreslåede bestemmelse  

 kan afskrives som accessoriske, er kontorbygninger og kontorlokaler, jf. den  

 foreslåede bestemmelse i § 14, stk. 2, nr. 1.
 I lighed med bestemmelsen i den gældende lovs § 29 B er det desuden  

 præciseret, at der ikke kan afskrives på udgift til erhvervelse af grund.
Til § 15 Den foreslåede bestemmelse indeholder regler om afskrivning på  

 installationer.
Bestemmelsen bygger på den gældende lovs §§ 19 og 23, men med  

 væsentlige ændringer bl.a. som følge af, at installationer, der udelukkende  

 tjener afskrivningsberettigede bygninger, efter den foreslåede bestemmelse i  

 § 15, stk. 1, skal behandles og afskrives som disse bygninger.
Det betyder,  

 at disse installationer afskrives som en bestanddel af de nævnte bygninger.  

 Det foreslåede stk. 2 vedrører afskrivning på installationer, der benyttes  

 udelukkende erhvervsmæssigt, og vedrører således både afskrivning på  

 installationer, der tjener erhvervsmæssige bygninger, der ikke kan afskrives,  

 samt erhvervsmæssige bygninger, der kun delvis er afskrivningsberettigede.  

 Det foreslåede stk. 3 vedrører blandet benyttede installationer.
Af det  

 foreslåede stk. 4, der svarer til den gældende lovs § 19, stk. 2, fremgår  

 det, at der ikke kan afskrives på installationer, der er installeret i en-  

 eller tofamilieshuse, samt at ejere af ejerlejligheder, der benyttes til  

 beboelse, ikke kan afskrive på installationer i ejendommen.
Som betegnelse for installationsbegrebet benytter den gældende  

 afskrivningslov ordene »særlige installationer«.
For at tilstræbe  

 en sproglig forenkling anvender lovforslaget alene begrebet  

 »installationer«.
Ved særlige installationer - eller efter forslaget blot installationer -  

 forstås installationer, der har en fastere tilknytning til bygningen og  

 tjener denne som sådan.
Som eksempler herpå kan nævnes enhver indretning  

 eller lignende, der har til formål at opvarme ejendommen, samt elevatorer,  

 ventilationsanlæg og varmtvandsanlæg, hvorimod sådanne anlæg normalt anses  

 som inventar, hvis de er installeret af hensyn til selve  

 produktionsprocessen.
Den vurderingsmæssige behandling er som regel afgørende  

 for, om et aktiv skal anses for et driftsmiddel (inventar), eller om det skal  

 anses for en bygningsbestanddel eller installation.
Det foreslåede stk. 1 indeholder elementer af den gældende lovs § 19, stk.  

 1, og § 23, stk. 1, om afskrivning på særlige installationer i  

 afskrivningsberettigede bygninger.
Den foreslåede bestemmelse er formuleret  

 på en sådan måde, jf. udtrykket »tjener«, at der ikke stilles krav  

 om, at installationen rent fysisk befinder sig i vedkommende bygning eller  

 bygninger.
 I den foreslåede bestemmelses stk. 1 om afskrivning på installationer er  

 det fastsat, at installationer, der udelukkende tjener  

 afskrivningsberettigede bygninger, behandles og afskrives som de nævnte  

 bygninger, hvorpå der kan afskrives efter den foreslåede bestemmelse i § 14.  

 Dette indebærer som udgangspunkt, at installationerne afskrives med samme  

 sats som den erhvervsmæssigt benyttede bygning, og at der gælder de samme  

 regler for disse installationer som for de afskrivningsberettigede bygninger.
 Sondringen mellem bygningsbestanddele og installationer har efter  

 forslaget således ikke betydning, når installationen udelukkende tjener  

 (fuldt) afskrivningsberettigede bygninger, jf. den foreslåede bestemmelse i §  

 14.
 At installationer, der udelukkende tjener afskrivningsberettigede  

 bygninger, efter den foreslåede bestemmelse i § 15, stk. 1, behandles og  

 afskrives som de nævnte bygninger, indebærer bl.a., at afskrivningssatsen for  

 installationer i disse bygninger nedsættes i forhold til gældende regler.
Til gengæld vil ændringen indebære en betydelig forenkling.
Dette gælder  

 navnlig for nybygningers vedkommende, da der med forslaget ikke længere vil  

 være behov for ved beregningen af afskrivningerne at udskille de  

 installationer, der indlægges sammen med opførelsen af bygningen.
Disse  

 installationer bliver således med forslaget en del af den  

 afskrivningsberettigede bygning.
 Som en konsekvens af, at de oprindelige installationer i bygningen med  

 forslaget ikke bliver udskilt fra selve bygningen, vil en udskiftning af  

 installationerne oftere have karakter af vedligeholdelse eller forbedring end  

 af nedrivning.
De gældende regler om, at udgifter til vedligeholdelse kan fradrages i  

 årets skattepligtige indkomst, ændres ikke ved forslaget.
Såfremt der er tale  

 om forbedring, vil udgiften hertil kunne afskrives efter reglerne om  

 ombygning eller forbedring af afskrivningsberettigede bygninger efter den  

 foreslåede § 18. Derimod vil der efter den foreslåede bestemmelse i § 22 ikke  

 længere kunne opnås særskilt nedrivningsfradrag for nedrivning af  

 installationer i afskrivningsberettigede bygninger.
Nedrivningsfradraget vil  

 med forslaget alene kunne opnås, hvis det er selve bygningen med eventuelle  

 installationer, der nedrives.
Forslaget ændrer ikke ved gældende praksis for,  

 hvad der omfattes af begrebet »nedrivning« af bygninger.
 Yderligere vil den foreslåede afskaffelse af den særskilte afskrivning på  

 installationer medføre, at straksfradragsreglen i lovforslagets § 18, stk. 2,  

 (den gældende lovs § 21, stk. 2,) i videre udstrækning vil kunne benyttes ved  

 udskiftninger.
Såfremt en installation efter bestemmelsen i § 15, stk. 1, i en periode  

 har været afskrevet sammen med en fuldt afskrivningsberettiget bygning som en  

 del af denne, vil der, når bygningen overgår til en anden benyttelse, være  

 behov for at udsondre installationens anskaffelsessum og nedskrevne værdi fra  

 bygningens.
Overgår bygningens benyttelse eksempelvis for halvdelens  

 vedkommende til kontorbrug, mens bygningen for den resterende halvdels  

 vedkommende fortsat benyttes til afskrivningsberettiget formål, vil den del  

 af den oprindelige anskaffelsessum, som vedrører installationen, fortsat  

 kunne afskrives med indtil 4 pct. årligt, indtil installationen er afskrevet  

 100 pct., mens den del af den oprindelige anskaffelsessum, som vedrører selve  

 bygningen, kun vil kunne afskrives for halvdelens vedkommende, jf. den  

 foreslåede bestemmelse i § 19, stk. 1.
Efter det foreslåede stk. 2 afskrives udelukkende erhvervsmæssigt  

 benyttede installationer, der ikke er omfattet af det foreslåede stk. 1,  

 særskilt for hver enkelt installation efter reglerne i kapitel 3. Reglen  

 afløser den gældende lovs § 23, stk. 2, og dele af dennes § 25. Den  

 foreslåede bestemmelse omfatter med denne udformning både installationer, der  

 tjener ikke-afskrivningsberettigede erhvervsbygninger efter den foreslåede  

 bestemmelse i § 14, og erhvervsbygninger, der kun delvis er  

 afskrivningsberettigede efter samme bestemmelse.
Af bestemmelsen fremgår  

 således, at installationer, der vedrører en blandet benyttet bygning, jf. den  

 foreslåede bestemmelse i § 19, kan afskrives fuldt ud, når den  

 ikke-afskrivningsberettigede del af bygningen dog anvendes erhvervsmæssigt.
 Ejendomme med 3 lejligheder eller flere, hvor ejeren bebor den ene  

 lejlighed og beskattes af den almindelige udlejningsværdi, vil i  

 overensstemmelse med gældende praksis også være omfattet af bestemmelsens  

 stk. 2 som fuldt erhvervsmæssigt benyttet.
Såfremt flere installationer vedrørende samme bygning er anskaffet i samme  

 indkomstår, kan afskrivningen efter det foreslåede 2. pkt. foretages under  

 eet for de pågældende installationer.
Denne bestemmelse svarer til  

 bestemmelsen i den gældende lovs § 25, stk. 1, for så vidt angår særlige  

 installationer.
 Den foreslåede bestemmelse i 1. pkt. indebærer bl.a., at installationer i  

 ikke-afskrivningsberettigede bygninger også afskrives med indtil 4  

 pct. årligt af anskaffelsessummen mod den gældende bundne sats på 4 pct.  

 årligt, jf. den gældende afskrivningslovs § 23, stk. 2. Satsen er fastsat i  

 den foreslåede bestemmelse i § 17 og er fælles for afskrivning på bygninger  

 og installationer efter de foreslåede bestemmelser i §§ 14 og 15.
Det foreslåede stk. 3 indeholder en bestemmelse om installationer, der  

 både benyttes til erhvervsmæssige og private formål.
Sådanne installationer  

 afskrives særskilt og i forhold til den erhvervsmæssige benyttelse.  

 Bestemmelsen vil for eksempel finde anvendelse for installationer, som tjener  

 en blandet benyttet bygning, der afskrives efter den foreslåede bestemmelse i  

 § 19, og hvor den ikke-afskrivningsberettigede del af bygningen anvendes  

 privat.
Efter gældende praksis er der fuld afskrivningsret på  

 »blandet« benyttede installationer.
Med den foreslåede bestemmelse  

 sker der således en mindre stramning af reglerne, således at der kun kan  

 afskrives forholdsmæssigt.
Dette er imidlertid på linie med de øvrige  

 »blandet« benyttede aktiver omfattet af lovforslaget.  

 Installationer vedrørende blandet benyttede bygninger kan således enten være  

 omfattet af bestemmelsen i stk. 2 eller i stk. 3.
Den foreslåede bestemmelse i stk. 4 indeholder en undtagelse fra de  

 foreslåede bestemmelser i stk. 1 - 3. Bestemmelsen afskærer i lighed med den  

 gældende lovs § 19, stk. 2, afskrivning på installationer i  

 beboelsesejendomme med een eller to selvstændige lejligheder, herunder en-  

 eller to-familieshuse.
Desuden bestemmes det, at ejere af ejerlejligheder,  

 der benyttes til beboelse, ikke kan afskrive på installationer i den bygning,  

 hvor ejerlejligheden findes.
Dette er ligeledes i overensstemmelse med den  

 gældende lovs § 19, stk. 2. Der er med den foreslåede bestemmelse ikke  

 tilsigtet en ændring i forhold til gældende praksis for den type bygninger,  

 der omfattes af bestemmelsen.
Det fremgår udtrykkeligt af bestemmelsen i lighed med den gældende regel,  

 at afskrivning ikke kan foretages på de nævnte installationer i disse  

 ejendomme.
Dette medfører, at der i modsætning til bestemmelserne i stk. 1 -  

 3 lægges vægt på, hvor installationerne rent fysisk befinder sig.
Efter bestemmelsen i den gældende afskrivningslovs § 23, stk. 3, er der  

 adgang til at forhøje afskrivningssatsen på 4 pct. årligt, når det må  

 antages, at den særlige installation er udsat for en sådan fysisk  

 forringelse, at den trods normal vedligeholdelse vil have mistet sin værdi  

 inden 25 år efter opførelsen.
Da anskaffelsessummen for alle installationer  

 nu foreslås afskrevet med indtil 4 pct. årligt, vil anskaffelsessummen kunne  

 være fuldt afskrevet i løbet af 25 år.
Samtidig hermed er adgangen til  

 hurtigere afskrivning efter den foreslåede § 17, stk. 2, justeret, således at  

 afskrivningssatsen kan forhøjes, hvis installationen vil have mistet sin  

 værdi senest 25 år efter opførelsen, se nærmere herom bemærkningerne til §  

 17.
Til § 16 Den foreslåede bestemmelse fastsætter i 1. pkt., hvornår en bygning anses  

 for anskaffet, og fastlægger dermed i sammenhæng med den foreslåede  

 bestemmelse i § 17, hvornår afskrivning på en bygning kan påbegyndes.  

 Bestemmelsen svarer således indholdsmæssigt til den gældende lovs § 22, stk.  

 1, 3. pkt.
Efter bestemmelsen er der to betingelser, der begge skal være  

 opfyldt for, at en bygning kan anses for at være anskaffet.
For det første  

 skal bygningen være erhvervet eller opført, og for det andet skal bygningen  

 benyttes erhvervsmæssigt.
Når bygningen benyttes erhvervsmæssigt, vil den  

 være afskrivningsberettiget efter den foreslåede bestemmelse i § 14,  

 medmindre den er afskåret fra afskrivning efter § 14, stk. 2.
Den foreslåede bestemmelse i § 16, 2. pkt., fastsætter, at udgifter til  

 ombygning og forbedring er afskrivningsberettiget fra og med det indkomstår,  

 hvori udgiften er afholdt, og ombygningen eller forbedringen benyttes  

 erhvervsmæssigt.
Denne regel gælder efter forslaget dog ikke for udgifter,  

 der fradrages efter den foreslåede bestemmelse i § 18, stk. 2. Efter denne  

 bestemmelse foretages fradrag i det indkomstår, hvori udgiften afholdes,  

 uanset om ombygningen eller forbedringen endnu ikke benyttes erhvervsmæssigt,  

 se nærmere herom bemærkningerne til § 18.
Til § 17 Bestemmelsen fastsætter afskrivningssatsen for bygninger, der er  

 afskrivningsberettigede efter den foreslåede bestemmelse i § 14 (den gældende  

 lovs § 18), og for installationer, der er afskrivningsberettigede efter den  

 foreslåede bestemmelse i § 15. Som følge af den nye struktur i den foreslåede  

 bestemmelse i § 14, hvorefter der ikke længere sondres mellem litra  

 a-bygninger og litra b-bygninger, gælder der en fælles afskrivningssats for  

 alle de bygninger, der er afskrivningsberettigede efter den foreslåede  

 bestemmelse i § 14. Tilsvarende gælder der samme afskrivningssats for alle  

 typer installationer, jf. den foreslåede bestemmelse i § 15.
I den foreslåede bestemmelse fastsættes det således, at de  

 afskrivningsberettigede bygninger og installationer kan afskrives med  

indtil 4 pct. årligt, således at hele anskaffelsessummen kan være  

 afskrevet i løbet af 25 år.
Når summen af anvendte afskrivningsprocenter  

 udgør 100, kan der ikke længere foretages afskrivninger på bygningen eller  

 installationen.
Det fremgår af den foreslåede bestemmelse således, at afskrivningerne for  

 både bygninger og installationer er ubundne.
Dette indebærer, at den  

 skattepligtige ikke »mister« afskrivningerne, selv om vedkommende  

 ikke udnytter den fulde afskrivningsadgang i hvert indkomstår.
Bestemmelsen  

 giver således den skattepligtige adgang til selv at fastsætte  

 afskrivningsprocenten på op til 4 pct.
Den gældende lovs § 24, stk. 1,  

 bestemmer, at afskrivning på særlige installationer i  

 ikke-afskrivningsberettigede bygninger er bundne afskrivninger, hvilket  

 indebærer, at afskrivningerne ikke kan udstrækkes over en længere periode end  

 den, der svarer til afskrivning på 4 pct. hvert år.
For installationer i  

 ikke-afskrivningsberettigede bygninger medfører den foreslåede bestemmelse,  

 at disse også skal omfattes af de ubundne afskrivninger.
Forslaget herom  

 indebærer hermed en ændring af de gældende regler om afskrivning på denne  

 type installationer.
Den foreslåede ændring er i overensstemmelse med  

 harmoniseringen af reglerne.
Samtlige afskrivninger efter lovforslaget er  

 således ubundne, med undtagelse af de hjemfaldspligtige ejendomme, jf. den  

 foreslåede bestemmelse i § 25, stk. 3.
Bestemmelsen i det foreslåede stk. 2 vedrører forhøjelse af 4 pct.-satsen  

 i stk. 1, når der er tale om bygninger eller installationer, der er særligt  

 udsat for fysisk forringelse.
Den foreslåede bestemmelse er bygget over den  

 gældende lovs § 22, stk. 2, men er affattet således, at afskrivningssatsen  

 forhøjes til en sats lig med summen af 2 pct. og en sats, der svarer til, at  

 bygningen afskrives med lige store årlige beløb over den antagelige levetid.  

 Denne affattelse indebærer isoleret set, at en bygning med en antagelig  

 levetid på mindre end 50 år vil kunne afskrives med forhøjet sats.
Den  

 forhøjede sats skal efter forslaget dog først finde anvendelse, når den  

 pågældende bygning trods normal vedligeholdelse vil have mistet sin værdi  

 senest 25 år efter opførelsen.
I den foreslåede bestemmelses stk. 3 er det fastsat, at bygninger, der er  

 accessoriske efter den foreslåede § 14, stk. 3, til en bygning, der afskrives  

 med en forhøjet sats efter den foreslåede § 14, stk. 2, ligeledes afskrives  

 med den forhøjede sats.
Det foreslåede stk. 3 bygger på den gældende lovs §  

 22, stk. 4, dog er bestemmelsen i væsentlig grad omformuleret for at tilpasse  

 bestemmelsen den nye struktur i den foreslåede § 14.
Efter den gældende lovs § 22, stk. 1, kan bygninger, der er omfattet af  

 den gældende lovs § 18, stk. 1, litra a, - industribygninger m.v. - afskrives  

 med indtil 6 pct. årligt, indtil 60 pct. er afskrevet, herefter med indtil 2  

 pct. årligt af anskaffelsessummen.
Der bliver således efter forslaget i de  

 første 10 år tale om en lidt langsommere afskrivning for disse bygninger, men  

 det udlignes delvist over hele 25 års perioden, da afskrivningerne for de  

 sidste 15 år af perioden kan fortsætte med den foreslåede sats på 4 pct.  

 årligt, i stedet for at skulle skifte til den gældende normalafskrivningssats  

 på 2 pct. årligt.
For bygninger, der er omfattet af den gældende lovs § 18, stk. 1, litra b,  

 bliver der med den foreslåede bestemmelse tale om en hurtigere  

 bygningsafskrivning.
Dette gælder bl.a. for biografer, teatre, hoteller,  

 restauranter, skoler m.v.
Disse bygninger kan efter den gældende lovs § 22,  

 stk. 3, afskrives med indtil 4 pct. årligt, indtil 40 pct. er afskrevet,  

 herefter med 1 pct. årligt af anskaffelsessummen.
For installationer i afskrivningsberettigede bygninger bliver der derimod  

 tale om en langsommere afskrivning, da disse installationer efter den  

 gældende lovs § 23, stk. 1, kan afskrives med indtil 8 pct. årligt, indtil 80  

 pct. er afskrevet, hvorefter de kan afskrives med indtil 4 pct. årligt af  

 anskaffelsessummen.
Da installationer i afskrivningsberettigede bygninger som  

 allerede nævnt efter den foreslåede bestemmelse i § 15, stk. 1, vil blive  

 behandlet og afskrevet som disse bygninger, kan installationerne i lighed med  

 de afskrivningsberettigede bygninger i medfør af den foreslåede § 17, stk. 1,  

 afskrives med indtil 4 pct. årligt, således at hele anskaffelsessummen kan  

 være afskrevet i løbet af 25 år.
Efter den gældende afskrivningslovs § 23, stk. 2, afskrives installationer  

 i ikke-afskrivningsberettigede bygninger med 4 pct. af anskaffelsessummen  

 årligt.
Der er således ingen ændring.
Afskrivningen sker på anskaffelsessummens kontantværdi, dvs.  

 anskaffelsessummen omregnet til kontantværdi efter regler fastsat af  

 skatteministeren, jf. den foreslåede bestemmelse i § 45 i kapitel 6 om  

 almindelige bestemmelser.
Reglerne om kontantværdiansættelse er nærmere  

 fastsat i Skatteministeriets bekendtgørelse nr. 486 af 31. maj 1994.
Afskrivning på grundlag af anskaffelsessummens kontantværdi er i  

 overensstemmelse med de gældende regler for så vidt angår afskrivning på  

 bygninger og installationer i afskrivningsberettigede bygninger, jf. den  

 gældende afskrivningslovs § 19 A og § 23, stk. 1, 1. pkt.
Forslaget indebærer  

 imidlertid, at afskrivning på installationer i ikke-afskrivningsberettigede  

 bygninger også skal ske på grundlag af anskaffelsessummens kontantværdi.
Afskrivningen sker ifølge bestemmelsen på grundlag af anskaffelsessummen  

 for bygningen m.v.
Dette indebærer, at prioriteringsomkostninger - herunder  

 kurstab - samt udgift til erhvervelse af byggegrund selvsagt ikke udgør en  

 del af anskaffelsessummen eller en del af forbedringsudgifter, hvorpå der kan  

 afskrives.
Dette princip fremgår direkte af den gældende lovs § 29 B, men er  

 ved forslaget ikke fundet nødvendigt at medtage i lovteksten.
Til § 18 Efter bestemmelsens stk. 1, 1. pkt., afskrives udgifter til ombygning  

 eller forbedring særskilt, jf. § 17. Bestemmelsen erstatter den gældende lovs  

 § 21, stk. 1, og det følger af henvisningen til § 17, at udgifterne afskrives  

 med den afskrivningssats, der i øvrigt anvendes for bygninger og  

 installationer.
At afskrivningen skal ske særskilt er i overensstemmelse med  

 den gældende lovs § 25. Såfremt udgifterne er afholdt i samme indkomstår, kan  

 afskrivning - efter 2. pkt. - dog foretages under eet for de pågældende  

 udgifter.
Hvis der således er tale om udgifter til anskaffelse af en bygning,  

 og der tillige i samme indkomstår foretages ombygning eller forbedring af den  

 samme bygning, kan udgifterne lægges sammen, da afskrivningsforløbet bliver  

 det samme.
Bestemmelsen i 2. pkt. svarer indholdsmæssigt til den gældende  

 lovs § 25, stk. 1, 2. og 3. pkt., jf. stk. 2.
 Den foreslåede bestemmelses stk. 2 om straksfradrag for ombygnings- og  

 forbedringsudgifter er dels en sammenskrivning af den gældende lovs § 21,  

 stk. 2 - 4, dels en række materielle ændringer i forhold til gældende ret.
Udgifter til ombygning og forbedring kan efter forslaget straksfradrages i  

 det omfang, årets udgift til ombygning, forbedring og - som noget nyt -  

 vedligeholdelse ikke overstiger 5 pct. af afskrivningsgrundlaget for året før  

 det indkomstår, hvori udgiften kan fradrages.
Vedligeholdelse skal indgå i  

 den del, der vedrører årets samlede udgift, for at lette administrationen af  

 bestemmelsen.
Herved vil visse problemer med sondring mellem udgifter til  

 forbedring og vedligeholdelse kunne undgås.
Den administrative lettelse  

 består i, at når udgifterne ikke overstiger 5 pct. af beregningsgrundlaget er  

 der ikke behov for at tage stilling til, om disse vedrører vedligeholdelse  

 eller har karakter af ombygning eller forbedring.
Dette indebærer imidlertid  

 en vis skærpelse af reglen, da udgifter til f.eks. forbedring i år, hvor der  

 er store vedligeholdelsesudgifter, ikke vil kunne straksafskrives i samme  

 omfang som hidtil.
Efter den gældende lovs § 21, stk. 3, er der to grundlag for beregning af  

 størrelsen af det maksimale straksfradrag for et indkomstår.  

 Beregningsgrundlaget er afhængigt af, hvornår bygningen er anskaffet.
For  

 bygninger anskaffet den 1. januar 1982 eller senere anvendes som  

 beregningsgrundlag afskrivningsgrundlaget for året før det indkomstår, hvori  

 udgiften kan fradrages.
Er bygningen anskaffet før denne dato, anvendes  

 ejendomsvurderingen som beregningsgrundlag.
 Med lovforslagets § 18, stk. 2, 1. pkt., foreslås det for det første at  

 harmonisere beregningsgrundlaget for alle bygninger, således at der ved  

 beregningen altid benyttes afskrivningsgrundlaget for året før det  

 indkomstår, hvori udgiften kan fradrages.
 Der foreslås for det andet en vis stramning af selve beregningsgrundlaget.
Det følger af gældende praksis, at er der flere afskrivningsberettigede  

 bygninger på samme ejendom, indgår afskrivningsgrundlagene for samtlige  

 afskrivningsberettigede bygninger på ejendommen i beregningsgrundlaget.
Det  

 gælder, selvom en forbedring eller ombygning ikke foretages på alle  

 afskrivningsberettigede bygninger men eksempelvis kun på een af flere  

 bygninger på ejendommen.
Det må anses for uhensigtsmæssigt, at beregningsgrundlaget i dag er   

 alle afskrivningsberettigede bygninger på den ejendom, hvor den bygning,  

 der ombygges eller forbedres, er beliggende.
Den nuværende måde at opgøre  

 beregningsgrundlaget på har som konsekvens, at adgangen til at foretage  

 straksfradrag for en given ombygnings- eller forbedringsudgift bliver  

 afhængig af, om der på den pågældende ejendom - tilfældigvis - findes andre  

 afskrivningsberettigede bygninger.
Jo flere afskrivningsberettigede  

 bygninger, der findes på en ejendom, jo større mulighed vil der således være  

 for at kunne straksfradrage en given udgift til ombygning eller forbedring af  

 en enkelt bygning.
Det foreslås derfor, at beregningsgrundlaget for straksfradraget bliver  

 afskrivningsgrundlaget for kun den bygning, som ombygges eller forbedres.
Det  

 vil sige, at ved opgørelsen af, om udgiften til ombygning eller forbedring af  

 en bygning kan straksfradrages eller skal aktiveres og afskrives på normal  

 måde, er det afgørende, om udgiften udgør under 5 pct. af  

 afskrivningsgrundlaget for den pågældende bygning selv.
Hvis der på samme  

 bygning i indkomståret tillige er afholdt udgifter til vedligeholdelse,  

 indgår disse udgifter også ved opgørelsen af, om udgifterne overstiger 5 pct.  

 af afskrivningsgrundlaget.
Når der er afholdt udgifter til vedligeholdelse af  

 bygningen, fragår disse udgifter forlods ved opgørelsen af, om 5 pct.s  

 grænsen overskrides, jf. nedenfor.
For virksomheder, der kun har en enkelt afskrivningsberettiget bygning pr.  

 ejendom indebærer den foreslåede ændring af beregningsgrundlaget ingen  

 stramning.
For virksomheder med flere afskrivningsberettigede bygninger på  

 samme ejendom indebærer den foreslåede ændring af beregningsgrundlag derimod  

 en stramning.
Inden for maksimumsgrænsen på 5 pct. kan ejeren som hidtil frit vælge,  

 hvor meget af en bygningsinvestering, der ønskes fradraget som straksfradrag,  

 og hvor meget der ønskes afskrevet på normal måde.
Udgifter til  

 vedligeholdelse kan dog under alle omstændigheder fradrages som  

 driftsomkostninger.
 I stk. 2, 1. pkt., er det med ordene »i stedet« fastslået, at en  

 udgift til ombygning eller forbedring, der er straksfradraget, ikke tillige  

 kan afskrives efter stk. 1. En uudnyttet straksfradragsmulighed kan ikke  

 overføres til følgende år.
 Hvis der i indkomståret ikke er afholdt udgifter til vedligeholdelse, og  

 udgifterne til ombygning og forbedring udgør mere end 5 pct. af  

 beregningsgrundlaget, kan de første 5 pct. straksfradrages, medens den del af  

 udgiften, der overstiger 5 pct. af beregningsgrundlaget, skal aktiveres og  

 afskrives på normal måde.
Den foreslåede bestemmelse i stk. 2, 2. pkt., fastsætter, at ved  

 opgørelsen af, om årets udgifter overstiger 5 pct. af afskrivningsgrundlaget,  

 medregnes først alle udgifter til vedligeholdelse før udgiften til ombygning  

 og forbedring.
Udgifter til vedligeholdelse fradrages således under alle  

 omstændigheder som en driftsomkostning i det indkomstår, hvori de afholdes.  

 Udgifter til ombygning og forbedring kan tilsvarende straksfradrages i det  

 indkomstår, hvor udgifterne er afholdt, dog forudsat, at beløbsgrænsen i stk.  

 2 giver mulighed herfor.
Den foreslåede bestemmelse i stk. 2, 3. pkt., fastsætter, at udgifter til  

 tilbygning kun kan behandles som ombygnings- eller forbedringsudgifter, når  

 tilbygningen udgør en naturlig del af den eksisterende bygning.
Heraf følger,  

 at nybygninger og »selvstændige« tilbygninger ikke giver adgang til  

 straksfradrag men alene til ordinære afskrivninger, jf. den foreslåede  

 bestemmelse i § 14. Tilbygninger er herefter arealudvidelser af en  

 eksisterende bygning.
At tilbygningen »udgør en naturlig del af den  

 eksisterende bygning« indebærer, at der fysisk skal være en sammenhæng,  

 og at bygningen fungerer som et hele.
Er tilbygningen derimod meget  

 væsentlig, og kan den fungere selvstændigt, må tilbygningen behandles som en  

 selvstændig ny bygning, hvorpå der skal afskrives efter de almindelige regler  

 i § 14, uanset eventuel fysisk forbindelse til den eksisterende bygning ved  

 mellemgange eller lignende.
Forslaget indebærer på dette punkt en stramning i  

 forhold til gældende praksis.
I modsætning til den gældende lovs § 21 foreslås det i stk. 3, 1. pkt., at  

 straksfradraget foretages i det indkomstår, hvor udgiften er afholdt, uanset  

 om ombygningen eller forbedringen endnu ikke er (færdig)opført og benyttes  

 erhvervsmæssigt efter reglen i forslagets § 16, 2. pkt.
Vurderingen af,  

 hvorvidt en udgift kan anses for at være afholdt , skal foretages  

 efter de almindelige periodiseringsregler vedrørende driftsudgifter, der  

 gælder på skatteområdet.
Efter disse regler vil det normalt kræves, at der er  

 opstået en endelig, retlig forpligtelse til at betale det pågældende beløb,  

 hvorimod beløbet normalt ikke behøver at være betalt.
Selvom udgiften efter  

 den foreslåede bestemmelse kan fradrages, uanset at ombygningen m.v. endnu  

 ikke benyttes erhvervsmæssigt, er det dog som hidtil et krav, at  

 (hoved)bygningen som sådan, hvorpå der ombygges eller forbedres, er opført og  

 benyttes erhvervsmæssigt, jf. de almindelige regler i forslagets § 16.
Efter den foreslåede bestemmelse i stk. 3, 2. pkt., kan udgifter til  

 ombygning og forbedring ikke straksfradrages i indkomstår, hvori der ikke kan  

 afskrives på bygningen.
Det gælder for eksempel år, hvor bygningen sælges,  

 nedrives eller lignende.
Yderligere foreslås i stk. 3, 2. pkt., at  

 bestemmelsen om straksfradrag i stk. 2 ikke kan anvendes i det indkomstår,  

 hvori (hoved)bygningen anskaffes.
 Bestemmelsen i stk. 4 svarer med nogle sproglige justeringer til den  

 gældende lovs § 21, stk. 4. Efter bestemmelsen anses udgifter, der er  

 straksfradraget i den skattepligtige indkomst, ikke som afskrivninger og  

 indgår ikke i afskrivningsgrundlaget for bygningen eller installationen.  

 Dette indebærer tillige, at der ikke vil ske beskatning af genvundne  

 afskrivninger for disse udgifter efter den foreslåede bestemmelse i § 21.
 Det foreslåede stk. 5 bestemmer, at udgift til ombygning eller forbedring,  

 der modsvares af en forsikringssum eller erstatningssum, ikke kan  

 straksfradrages efter bestemmelsen i stk. 2, uanset om forsikringen eller  

 erstatningen er beskattet efter § 21 eller ej.
Til § 19 Den foreslåede bestemmelse vedrører bygninger, der både anvendes til  

 afskrivningsberettiget formål efter § 14 og til andre formål.
Bestemmelsen  

 indeholder dels reglerne i den gældende lovs § 20 med visse justeringer, dels  

 nye regler vedrørende udgifter til ombygning og forbedringer af sådanne  

 bygninger samt en bestemmelse om tilfælde, hvor der er foretaget  

 ejerboligfordeling for en del af bygningen.
Stk. 1 svarer til den gældende lovs § 20, stk. 1. Den foreslåede ændrede  

 formulering, hvorefter »kontantværdi« udgår, indebærer ingen  

 materiel ændring af reglen.
Afskrivningsgrundlaget vil som hidtil være  

 anskaffelsessummens kontantværdi, hvilket fremgår af lovforslagets § 45.
 De foreslåede bestemmelser i stk. 2 og 3 vedrører afskrivning af udgifter  

 til ombygning og forbedring af en bygning, hvor kun en del af bygningen er  

 afskrivningsberettiget efter § 14. De foreslåede bestemmelser bygger på  

 princippet i momslovens § 39, stk. 3 og 4.
 Udgangspunktet for afskrivning af ombygnings- og forbedringsudgifter på  

 blandet benyttede bygninger findes i det foreslåede stk. 2. Hvor en sådan  

 udgift direkte kan henføres til den afskrivningsberettigede del af bygningen,  

 kan hele udgiften afskrives efter stk. 2. Modsætningsvis indebærer stk. 2, at  

 en udgift til ombygning eller forbedring, der vedrører den  

 ikke-afskrivningsberettigede del af bygningen, ikke vil kunne afskrives.
Stk. 3 angår de situationer, hvor en ombygnings- eller forbedringsudgift  

 både vedrører den afskrivningsberettigede og ikke-afskrivningsberettigede del  

 af bygningen, f.eks. udskiftning af hele taget.
I dette tilfælde sker der en  

 fordeling af udgiften efter etagearealet af de to bygningsdele.
Forslagets  

 stk. 2 og 3 ændrer således de gældende principper for afskrivning af  

 ombygnings- eller forbedringsudgifter i blandet benyttede bygninger.
Efter de  

 gældende regler kan udgifterne altid afskrives forholdsmæssigt efter § 21,  

 stk. 1, i afskrivningsloven uanset, om det alene er den privat benyttede del  

 af bygningen, der ombygges eller forbedres.
De foreslåede stk. 2 og 3 finder  

 tilsvarende anvendelse, hvis ombygnings- eller forbedringsudgiften ønskes  

 fradraget efter bestemmelsen i § 18, stk. 2, om straksfradrag.
Stk. 4 bygger på princippet i den gældende lovs § 20, stk. 2. Reglen har  

 karakter af en minimumsregel.
Der kan efter den foreslåede bestemmelse ikke  

 afskrives på bygninger eller på udgifter til ombygning og forbedring af  

 bygninger, der ikke i væsentligt omfang anvendes erhvervsmæssigt.  

 Efter forslaget er der således ikke adgang til afskrivning, hvor mindre end  

 25 pct. af bygningens etageareal anvendes til afskrivningsberettiget formål,  

 medmindre dette etageareal udgør mindst 300 kvadratmeter.
Procentgrænsen i  

 den gældende lovs § 20, stk. 1, på 30 pct. foreslås dermed nedsat til 25 pct.  

 Procentgrænsen bliver med den foreslåede ændring sammenfaldende med den  

 grænse, der gælder efter vurderingsloven.
Det fastholdes således, at  

 bygningen skal anvendes til afskrivningsberettiget formål i væsentligt  

 omfang.
Stk. 5 vedrører de tilfælde, hvor en del af anskaffelsessummen som følge  

 af en ejerboligfordeling kan henføres til ejerboligen.
Efter bestemmelsen  

 indgår denne del af anskaffelsessummen ikke i afskrivningsgrundlaget, og  

 tilsvarende medregnes etagearealet af denne bygningsdel heller ikke, hvilket  

 har betydning for reglerne i stk. 1, 3 og 4. Stk. 5 har til formål at gøre  

 afskrivningsgrundlaget mere præcist, hvor ejendomsvurderingen tillader det.
 For den resterende del af bygningens anskaffelsessum sker afskrivning  

 efter kvadratmeterprincippet i stk. 1.
Til § 20 Bestemmelsen svarer til den gældende lovs § 24, dog med den væsentlige  

 ændring, at den gældende lovs § 24, stk. 1, ikke længere indgår.
Den gældende  

 lovs § 24, stk. 1, bestemmer, at afskrivning på særlige installationer i  

 ikke-afskrivningsberettigede bygninger er bundne afskrivninger.
 Den foreslåede bestemmelses stk. 1 svarer til den gældende lovs § 24, stk.  

 2. Efter den foreslåede bestemmelse kan der ikke afskrives på en bygning  

 eller en installation i det indkomstår, hvori bygningen eller installationen  

 sælges, nedrives eller lignende.
Den foreslåede bestemmelses stk. 2 svarer til den gældende lovs § 24, stk.  

 3. Efter den foreslåede bestemmelse kan en bygning eller en installation, når  

 den skattepligtige ophører med at anvende bygningen eller installationen  

 erhvervsmæssigt, ikke afskrives i de indkomstår, hvori sådan anvendelse ikke  

 har fundet sted.
Der er alene foretaget en mindre sproglig justering.
Til § 21 Bestemmelsen indeholder i lighed med den gældende afskrivningslovs § 29  

 regler om beskatning af genvundne afskrivninger ved salg af  

 afskrivningsberettigede bygninger og installationer.
Med bestemmelsen  

 foreslås herudover fradrag for tab.
 Med salg sidestilles generelt andre former for afhændelse og afståelse.  

 Således behandles forsikrings- og erstatningssummer, herunder  

 ekspropriationserstatninger som salgssummer, jf. den foreslåede bestemmelse i  

 § 48.
Efter stk. 2 opgøres fortjeneste som hidtil for hver bygning eller  

 installation for sig som forskellen mellem salgssummen og den nedskrevne  

 værdi.
Den nedskrevne værdi opgøres som den afskrivningsberettigede  

 anskaffelsessum tillagt forbedringer m.v. og med fradrag af samtlige  

 foretagne afskrivninger, herunder forlods afskrivninger og  

 forskudsafskrivninger.
Som genvundne afskrivninger kan højst beskattes de  

 foretagne afskrivninger, herunder forlods afskrivninger og  

 forskudsafskrivninger.
For erhvervsmæssigt benyttede installationer i  

 ikke-afskrivningsberettigede bygninger, jf. lovforslagets § 15, stk. 2, der  

 er omfattet af den gældende lovs § 23, stk. 2, gælder, at disse efter den  

 foreslåede bestemmelse som noget nyt vil være omfattet af den foreslåede § 21  

 om opgørelse af fortjeneste og tab.
Dette er et led i de  

 forenklingsbestræbelser, hvorefter installationer og bygninger så vidt muligt  

 behandles efter de samme principper.
Bestemmelsen er endvidere ændret i overensstemmelse med ophævelsen af lov  

 om særlig indkomstskat, hvorefter genvundne afskrivninger for personer  

 medregnes med 90 pct. ved opgørelsen af den skattepligtige indkomst.
Den  

 foreslåede affattelse af § 21 indebærer desuden en række sproglige  

 forenklinger.
 Tabet opgøres efter stk. 3 som forskellen mellem den nedskrevne værdi og  

 salgssummen, idet tab kun opstår, når salgssummen er lavere end den  

 nedskrevne værdi.
I stk. 4 foreslås en regel, hvorefter der i nærmere bestemte situationer  

 ikke indrømmes tabsfradrag ved salg af en bygning eller installation efter  

 reglerne i stk. 3. Adgangen til at fratrække tab ved opgørelsen af den  

 skattepligtige indkomst afskæres således i det tilfælde, hvor en person  

 sælger en bygning eller installation til et selskab, som denne person  

 kontrollerer.
En person anses for at kontrollere et selskab, hvis vedkommende  

 direkte eller indirekte eller i fællesskab med nærtstående ejer mere end 50  

 pct. af aktiekapitalen i selskabet eller råder over mere end 50 pct. af  

 stemmerne i selskabet.
Som nærtstående anses den skattepligtiges ægtefælle,  

 forældre og bedsteforældre samt børn og børnebørn og disses ægtefæller eller  

 dødsboer efter de nævnte personer.
Stedbarns- og adoptivforhold sidestilles  

 med ægte slægtskabsforhold.
 Baggrunden for den foreslåede afskæring af tabsfradrag er helt generelt de  

 vanskeligheder, der er forbundet med at opgøre, om der er lidt et reelt tab  

 og størrelsen af dette tab, når en person sælger et aktiv til et selskab, som  

 denne person selv direkte eller indirekte kontrollerer.
Når en person overdrager en bygning m.v., der er bygget til en specifik  

 anvendelse, til et selskab, som denne person kontrollerer, ændres der typisk  

 ikke på anvendelsen af den pågældende bygning, idet selskabet anvender  

 bygningen m.v. til samme formål som hidtil, nu blot som ejer af bygningen mod  

 tidligere som lejer af bygningen.
På grund af bygningens uændrede anvendelse  

 i selskabet vil bygningen kunne siges at have en højere værdi, end hvis  

 bygningen i stedet blev solgt til en uafhængig tredjemand til et andet  

 formål.
Personen bestemmer imidlertid selv dels tidspunktet for salget, dels  

 salgsprisen og dermed i hvilket omfang salget skal udløse tab.
Overdragelse  

 af aktiver mellem parter, hvor sælger kontrollerer køber, og hvor den af  

 parterne aftalte overdragelsessum er tabsgivende for sælger, vil således  

 kunne være båret af andre motiver end rene driftsøkonomiske, eksempelvis at  

 skattemæssige afskrivninger i selskabet konverteres til et skattemæssigt tab  

 hos personen, hvor tabet kan fratrækkes i anden indkomst..
Med den foreslåede regel hindres tabsfradrag i sådanne tilfælde.
De  

 skattemæssige konsekvenser er uændrede i forhold til i dag, idet der efter  

 gældende regler ikke indrømmes tabsfradrag.
 Det foreslås i stk. 5, at der gennemføres en symmetrisk beskatning ved  

 salg af afskrivningsberettigede bygninger og installationer, således at et  

 eventuelt tab af en uafskreven anskaffelsessum for personer kan fradrages med  

 90 pct. ved opgørelsen af den skattepligtige indkomst.
Erhverver en lejer af lejede lokaler den bygning, hvori de lejede lokaler  

 befinder sig, tillægges en uafskreven restsaldo på ombygningsudgifter  

 vedrørende lejede lokaler ifølge den foreslåede bestemmelse i § 39, stk. 5,  

 anskaffelsessummen for bygningen og afskrives sammen med denne med de i § 17  

 nævnte satser.
Den uafskrevne restsaldo, der efter § 39, stk. 5, tillægges  

 afskrivningsgrundlaget, indgår i opgørelsen af fortjeneste og tab efter § 21,  

 idet beløbet tillægges anskaffelsessummen for bygningen.
De afskrivninger,  

 der herefter foretages på restsaldoen, indgår ligeledes i denne opgørelse.
 Den del af ombygningsudgifterne, der er afskrevet efter § 39, stk. 1 og 2,  

 skal efter § 21, stk. 6, endvidere tillægges anskaffelsessummen og således  

 principielt behandles som om, der var tale om forbedringsudgifter afholdt i  

 ejertiden, ligesom afskrivningerne efter § 39, stk. 1 og 2, medregnes ved  

 opgørelsen af samtlige foretagne afskrivninger efter § 21. Der sker således  

 først efterbeskatning af de foretagne afskrivninger på ombygningsudgifterne  

 ved salg af bygningen.
Til § 22 Bestemmelsen indeholder regler om fradrag, når en afskrivningsberettiget  

 bygning eller installation nedrives, og svarer i hovedtræk til den gældende  

 afskrivningslovs § 27.
Det hidtidige nedrivningsfradrag videreføres herved som et fremrykket  

 tabsfradrag i forhold til den foreslåede bestemmelse om indførelse af fradrag  

 for tab ved salg.
Tabet er konstateret på tidspunktet for nedrivningen.
 Fradraget gives således i det indkomstår, hvori nedrivningen sker.
Nedrivningsfradraget opgøres som bygningens m.v. nedskrevne værdi nedsat  

 med den eventuelle salgssum for bygninger eller materialer m.v.
Med salgssum  

 for bygninger sidestilles erstatninger, der betales i forbindelse med køb af  

 den grund, hvorpå bygningerne ligger, når det for eksempel er en betingelse  

 for aftalen, at bygningerne skal nedrives inden overdragelsen.
 Det er en forudsætning for at foretage nedrivningsfradraget for så vidt  

 angår bygninger, at den skattepligtige har ejet bygningen i mindst 5 år før  

 nedrivningen og i et tidsrum af mindst samme varighed, mens den  

 skattepligtige har ejet bygningen, har anvendt den til et formål, der  

 berettiger til skattemæssig afskrivning.
 Hvis disse betingelser ikke er opfyldt, for eksempel fordi ejendommen ikke  

 har været anvendt til et afskrivningsberettiget formål inden for de anførte  

 tidsrammer, kan tabet (nedrivningsfradraget) først fradrages ved salg af den  

 ejendom, hvorpå den nedrivningsberettigede bygning eller installation har  

 været beliggende.
 Betingelserne gælder ikke for nedrivningsfradrag i forbindelse med  

 udskiftning eller nedtagelse af installationer.
 Nedrivningsfradraget for bygninger og installationer fradrages i lighed  

 med fradrag for tab på bygninger og installationer for personer efter  

 lovforslagets § 21 med 90 pct. ved opgørelsen af den skattepligtige indkomst.
Efter det foreslåede stk. 2, kan der tillige opnås nedrivningsfradrag i  

 tilfælde, hvor betingelserne efter stk. 1 ikke er opfyldt.
Dette fradrag  

 opnås i det indkomstår, hvori ejendommen eller den del af ejendommen, hvor  

 bygningen var beliggende, sælges.
Dette fradrag, der ikke indrømmes efter de  

 gældende regler, skal ses i sammenhæng med den foreslåede indførelse af  

 tabsfradrag, jf. lovforslagets § 21. Herved sikres et tabsfradrag i de  

 tilfælde, hvor bygningen ikke længere eksisterer og derfor ikke indgår i  

 salgssummen for den afhændede ejendom.
Til § 23 Bestemmelsen indeholder regler om opgørelsen af de fremtidige  

 afskrivninger i tilfælde, hvor der på en bygning eller en installation sker  

 en skade, der ikke kan udbedres ved normal vedligeholdelse.
 Bestemmelsen svarer i princippet til den gældende lovs § 26.
 Efter disse regler kan afskrivning fra og med det indkomstår, hvori skaden  

 indtræffer, kun beregnes på grundlag af en så stor del af bygningens eller  

 installationens anskaffelsessum, som svarer til forholdet mellem bygningens  

 eller installationens værdi efter skadens indtræden og værdien umiddelbart  

 forinden.
 Der sker tilsvarende en nedsættelse af den nedskrevne værdi.
Nedsættelsen af den nedskrevne værdi er udtryk for, at der ved skaden er  

 lidt et tab ved, at nedsættelsen er afskrivninger, der fortabes.
Det  

 foreslås, at der indføres adgang til at fratrække dette tab i det indkomstår,  

 hvori skaden er sket i lighed med reglerne om fradrag for tab ved salg eller  

 nedrivning.
Tabet som følge af skade på bygninger eller installationer kan  

 for personer fradrages med 90 pct. ved opgørelsen af den skattepligtige  

 indkomst.
 Såfremt der udbetales en erstatning eller forsikring ved indtræden af en  

 skade, behandles denne efter de almindelige regler om opgørelse af gevinst og  

 tab efter forslagets § 21.
 Udgifter, der anvendes til udbedring af en sådan skade, kan afskrives  

 efter reglerne i § 18, stk. 1.
Til § 24 Der foreslås en sammenskrivning af de gældende regler i afskrivningslovens  

 § 26 A og § 29 A og en forenkling af reglerne, der indebærer, at reglerne  

 bliver parallelle med reglerne i ejendomsavancebeskatningsloven.
 Formålet med bestemmelsen er i videst muligt omfang at udskyde  

 beskatningen efter afskrivningslovens regler og  

 ejendomsavancebeskatningslovens regler ved modtagelse af en erstatnings-  

 eller forsikringssum ved en indtrådt skade til det tidspunkt, hvor ejendommen  

 sælges.
 Som udgangspunkt skal erstatnings- og forsikringssummer behandles som  

 salgssummer og beskattes efter reglerne i § 21. Forslaget indebærer  

 imidlertid, at der generelt vil ske udskydelse af beskatningen, når der sker  

 genopførelse af bygningen for erstatnings- eller forsikringssummen.
 Efter ejendomsavancebeskatningslovens § 12 vil der dog i alle tilfælde  

 være mulighed for at begære henstand med betalingen af skatten, hvis  

 betingelserne for henstand er opfyldt.
 Forslaget medfører en begrænsning af de muligheder, der hidtil har været  

 for at kombinere forskellige regelsæt om beskatning eller udskydelse af  

 beskatning efter henholdsvis afskrivningsloven og  

 ejendomsavancebeskatningsloven, der giver vidt forskellige resultater.
 Det kræves derfor efter § 24, stk. 10, at reglerne i den foreslåede  

 ejendomsavancebeskatningslovens § 10 anvendes samtidig med reglerne i § 24.
Hovedreglerne for succession i den skadelidte bygnings eller installations  

 afskrivningsgrundlag m.v. efter afskrivningslovens regler er, - at den genopførte bygning m.v. findes på den samme ejendom som de  

 skaderamte bygninger, og - at genopførelsen sker i en bestemt periode.
 De regler, der er indeholdt i den foreslåede bestemmelse i § 24, stk. 1 -  

 11, skal gælde for de afskrivningsberettigede bygninger, medens betingelserne  

 m.v. i den foreslåede § 10 i ejendomsavancebeskatningsloven skal gælde for  

 såvel de afskrivningsberettigede som de ikke-afskrivningsberettigede  

 bygninger under eet.
Erstatningen Udgangspunktet i bestemmelsen er, at der genopføres for et beløb, der  

 mindst svarer til erstatningen.
I stk. 3 er indeholdt regler om afskrivninger og afskrivningsgrundlag fra  

 perioden inden skaden er sket.
De foretagne afskrivninger og  

 afskrivningsgrundlaget påvirkes ikke af de udgifter, der afholdes til  

 genopførelse af ejendommen efter, at skaden er sket, medmindre der som  

 ovenfor nævnt genopføres for et mindre beløb end forsikrings- eller  

 erstatningssummen.
Det indebærer, at afskrivningerne i fortsættelse af  

 genopførelsen foretages på samme måde og på samme grundlag, som indtil skaden  

 skete.
Bestemmelsens stk. 4 vedrører det beløb, der anvendes til genopførelse,  

 når det anvendte beløb overstiger en udbetalt erstatnings- eller  

 forsikringssum.
Det overskydende beløb kan afskrives efter reglerne om  

 afskrivning på ombygnings- og forbedringsudgifter, men kun for så vidt angår  

 den del af det overskydende beløb, der anses for anvendt på  

 afskrivningsberettigede bygninger og installationer.
 Genopføres der for et beløb, der overstiger erstatnings- eller  

 forsikringssummen, kan dette beløb efter den foreslåede bestemmelse i stk. 4  

 afskrives efter de almindelige regler om forbedrings- og ombygningsudgifter i  

 den foreslåede bestemmelse i § 18, stk. 1, men derimod ikke efter de særlige  

 straksfradragsregler i § 18, stk. 2 - 5.
Efter det foreslåede stk. 5 skal reglerne dog også omfatte situationer,  

 hvor der genopføres for et mindre beløb end erstatningen.
Det foreslås i 1.  

 pkt., at den overskydende del af forsikringssummen m.v. fradrages i  

 afskrivningsgrundlaget efter afskrivningsloven, og at det overskydende beløb  

 fradrages i ejendommens anskaffelsessum efter ejendomsavancebeskatningsloven.  

 Der sker tilsvarende en nedsættelse af den nedskrevne værdi efter  

 afskrivningsloven.
Ved en delvis genopførelse, hvor det overskydende beløb  

 overstiger den nedskrevne værdi efter afskrivningsloven, skal den del, der  

 ikke kan rummes i den nedskrevne værdi m.v., tages ud og beskattes særskilt  

 på samme måde som genvundne afskrivninger beskattes.
Hermed er der gjort  

 endeligt op med dette beløb, og denne del af beløbet får således ikke  

 indflydelse på afskrivningsgrundlaget eller anskaffelsessummen m.v., hvilket  

 fremgår af den foreslåede nye affattelse af ejendomsavancebeskatningslovens §  

 10, stk. 3, 4. pkt., jf. § 2, nr. 24, i det samtidig hermed fremsatte forslag  

 til lov om ændring af forskellige skattelove (Konsekvensændringer m.v. som  

 følge af afskrivningsloven).
Samme ejendom Det er en betingelse i såvel afskrivningslovens § 24 som  

 ejendomsavancebeskatningslovens § 10, at genopførelsen eller genanskaffelsen  

 skal ske på den samme ejendom.
Det foreslås i stk. 6 dog, at der kan ske genopførelse eller  

 genanskaffelse på en anden ejendom, når en lov eller en offentlig myndigheds  

 bestemmelse hindrer, at genopførelse kan ske på den ejendom, hvor de  

 skaderamte bygninger m.v. fandtes.
Det gælder også i tilfælde, hvor skaden  

 har ramt en eller flere erhvervsejendomme, der tilhører samme ejer og udgør  

 en driftsenhed, og ejeren ønsker at foretage genopførelse på en anden af  

 disse ejendomme end den skaderamte.
 Dette gælder efter stk. 7 dog kun, såfremt den skattepligtige inden for  

 fristerne efter stk. 1, nr. 2, og stk. 2, foretager genopførelse for et  

 beløb, der mindst svarer til erstatnings- eller forsikringssummen.
Ved genopførelse på en anden ejendom finder reglerne i stk. 3 og 4 om  

 afskrivningsgrundlaget og afskrivningerne som udgangspunkt anvendelse.
Stk. 8  

 og 9 indeholder dog nogle særlige regler for afskrivningsgrundlag og  

 afskrivninger, når genopførelsen sker på en anden ejendom.
I stk. 8, 1. pkt., præciseres det princip, at det beløb, hvormed  

 udgifterne til genopførelse overstiger forsikrings- eller erstatningssummen,  

 tillægges afskrivningsgrundlaget for den genopførte bygning m.v. uanset, at  

 genopførelsen sker på en anden ejendom.
Sker der genopførelse af en bygning  

 m.v. på den oprindelige ejendom, følger det direkte af stk. 4, at det  

 overskydende beløb tillægges afskrivningsgrundlaget for denne bygning m.v.
Af stk. 8, 2. pkt., fremgår det, at hvis der sker genopførelse af flere  

 bygninger m.v., fordeles det overskydende beløb efter andelen af de samlede  

 udgifter til genopførelse, der kan henføres til den enkelte bygning m.v.
Det  

 gælder uanset, om der sker genopførelse af flere bygninger m.v. på den  

 oprindelige ejendom, om der sker genopførelse på såvel den oprindelige  

 ejendom som en anden ejendom eller på en eller flere andre ejendomme.
 Afskrivninger på det overskydende beløb foretages efter reglerne i  

 lovforslagets § 18, stk. 1, om afskrivning på ombygnings- og  

 forbedringsudgifter.
 Stk. 9 omhandler afskrivningsgrundlaget og de foretagne afskrivninger  

 vedrørende den skaderamte bygning m.v.
Stk. 9, 1. pkt., omhandler det tilfælde, hvor der sker genopførelse på en  

 anden ejendom end den skaderamte.
Det fremgår af bestemmelsen, at den del af  

 afskrivningsgrundlaget for og de foretagne afskrivninger, der kan henføres  

 til det skaderamte, overføres til den genopførte bygning.
Sker der  

 genopførelse af en bygning m.v. på den oprindelige ejendom, følger det  

 direkte af stk. 3, at det afskrivningsgrundlag og de foretagne afskrivninger,  

 der kan henføres til det skaderamte, videreføres på den genopførte bygning.
Af stk. 9, 2. pkt., fremgår det, at hvis der sker genopførelse af flere  

 bygninger m.v., fordeles det afskrivningsgrundlag og de foretagne  

 afskrivninger, der kan henføres til det skaderamte, efter andelen af de  

 samlede udgifter til genopførelse, der kan henføres til den enkelte bygning  

 m.v.
Dette gælder uanset, om der sker genopførelse af flere bygninger m.v. på  

 den oprindelige ejendom, om der sker genopførelse på såvel den oprindelige  

 ejendom som en anden ejendom eller på en eller flere andre ejendomme.
Genopførelsesperioden Genopførelsen eller genanskaffelsen skal efter forslaget være sket enten:
- i det indkomstår, hvori skaden indtræffer, - i det nærmest følgende indkomstår, eller - senest i det førstkommende indkomstår efter det indkomstår, hvori  

 erstatningssummen er endeligt fastsat.
 Genopførelsesperioden er den samme efter reglerne i afskrivningsloven og  

 ejendomsavancebeskatningsloven.
 Der er efter bestemmelsen i stk. 2 mulighed for at opnå forlængelse af  

 perioden for genopførelse eller genanskaffelse.
 Hvis der ikke sker genopførelse i den fastsatte periode, skal der efter  

 afskrivningsloven ske efterbeskatning af de genvundne afskrivninger opgjort  

 efter § 21. Efterbeskatningen sker efter det foreslåede stk. 11 med et tillæg  

 på 5 pct. for hvert år efter det år, hvori skaden er sket.
 § 24 kan ligesom ejendomsavancebeskatningslovens regler ikke anvendes,  

 hvis ejendommen hører til den skattepligtiges næringsvej, idet sådanne  

 ejendomme beskattes efter statsskattelovens § 5, litra a, jf. forslagets §  

 50.
Til § 25 Den foreslåede bestemmelse vedrører afskrivning på bygninger, der er  

 opført på lejet grund, samt ejendomme, hvorpå der hviler en  

 hjemfaldsforpligtelse eller anden forpligtelse af lignende art.
Ifølge den gældende lovs § 29 C, stk. 1, kan den skattepligtige ved  

 afskrivning på sådanne bygninger eller ejendomme fravige de almindelige  

 regler om bygningsafskrivning i den gældende lovs afsnit IV.
Afskrivningen  

 foretages i så fald med hjemmel i statsskattelovens § 6, litra a.
Denne  

 valgfrihed bortfalder ifølge forslaget, idet skattepligtige, der kan afskrive  

 på bygninger efter lovens almindelige regler i § 14, skal benytte disse  

 regler.
Skattepligtige, der ikke kan afskrive efter de almindelige regler,  

 kan i stedet benytte de foreslåede regler, der lovfæster gældende praksis.  

 Dog bortfalder adgangen til afskrivning på bygninger og ejendomme, der  

 benyttes til beboelse eller ikke-erhvervsmæssige formål, når hjemfaldspligt  

 er påtaget eller lejemålet indgået i indkomståret 1999 eller senere.
Der  

 foretages desuden nogle mindre justeringer.
I stk. 1 foreslås det, at udgifter til anskaffelse og forbedring af  

 bygninger, der ikke er afskrivningsberettigede efter § 14, kan afskrives,  

 hvis de er opført på lejet grund.
Der kan ikke afskrives på bygninger, der  

 anvendes til beboelse, herunder bygninger, der udlejes til beboelse.
Der kan  

 heller ikke afskrives på bygninger, der anvendes til ikke-erhvervsmæssige  

 formål.
Afskrivningen kan fra og med anskaffelsesåret udgøre indtil 4 pct. årligt  

 af de nævnte udgifter.
Afskrivningen kan dog ikke overstige et beløb svarende  

 til, at afskrivningen sker med lige store årlige beløb over lejeperioden,  

 hvis lejemålet er indgået for et bestemt tidsrum, eller - hvis lejemålet er  

 indgået på ubestemt tid - over en periode, hvori der er sikret lejeren  

 uopsigelighed.
Der vil således kun kunne afskrives med 3 pct. årligt, hvis et  

 lejemål er indgået for et tidsrum på 33 1/3 år, eller hvis der ved et lejemål  

 indgået på ubestemt tid er sikret lejeren uopsigelighed i 33 1/3 år.
Forslaget afviger fra gældende praksis for så vidt angår bygninger, hvor  

 lejemålet er indgået for et bestemt tidsrum, idet afskrivningen i dag kan  

 foretages med lige store årlige beløb over lejeperioden.
Den årlige  

 afskrivningsprocent kan derfor principielt være højere end 4 pct.
Ved den  

 foreslåede ændring stilles bygninger, der ikke kan afskrives efter § 14, ikke  

 bedre end de bygninger, der efter forslaget bliver omfattet af § 14. Desuden  

 kan der efter forslaget foretages et fuldt års afskrivning i  

 anskaffelsesåret, mens der ikke kan afskrives i afhændelsesåret, jf. stk. 6.  

 Efter de gældende regler kan der for disse bygninger kun fratrækkes en  

 forholdsmæssig del af et fuldt års afskrivning i begyndelsesåret og  

 ophørsåret (pro rata afskrivning).
 Afskrivningsgrundlaget er som hidtil, dvs. forbedringsudgiften eller  

 anskaffelsessummen (inkl. omkostninger ved erhvervelsen, dog ikke  

 prioriteringsomkostninger).
 Hvis der ved lejemålets ophør ydes erstatning for bygningerne med et  

 beløb, der er fastsat på forhånd, skal dette beløb efter stk. 1 fratrækkes i  

 afskrivningsgrundlaget, således at der alene afskrives på det resterende  

 beløb.
Reglerne i stk. 1 skal ifølge stk. 2 også finde anvendelse for fast  

 ejendom, hvorpå der hviler en nedlæggelses- eller nedrivningsklausul.  

 Nedrivningsklausuler pålægges i visse tilfælde, hvor der gives dispensation  

 fra lokalplan, byggelov eller lignende.
Nedlæggelsesdeklarationer forekommer  

 ofte i forbindelse med tidsbegrænsede tilladelser til at indrette loftsetagen  

 i en beboelsesejendom til lejligheder.
I disse tilfælde kan der også i dag  

 afskrives efter samme regler, som gælder for bygninger på lejet grund.
I stk. 3 foreslås det, at fast ejendom, hvorpå der hviler en  

 hjemfaldsforpligtelse eller anden forpligtelse af lignende art, kan afskrives  

 over antallet af år indtil det tidspunkt, hvor hjemfaldsretten kan gøres  

 gældende.
Som det er tilfældet for bygninger på lejet grund m.v., kan der  

 heller ikke afskrives på fast ejendom, der anvendes til beboelse eller  

 ikke-erhvervsmæssige formål.
Såfremt bygningerne på ejendommen opfylder betingelserne for afskrivning i  

 § 14, skal de afskrives efter denne bestemmelse.
Bortset fra  

 bortfaldet af valgfriheden med hensyn til regelsættet for bygninger tilsigtes  

 der ikke ændringer i forhold til gældende praksis.
Det foreslås således, at afskrivningen sker efter en progressivt stigende  

 skala, der fastsættes af Ligningsrådet.
Det er hensigten, at skalaen skal  

 være den samme som i dag, således som den er beskrevet i ligningsvejledningen  

 (LV 1997, afsnit E.C.7). Det nuværende afskrivningsprincip skal ses ud fra en  

 antagelse om, at hjemfaldsbyrden kun vil øve ringe indflydelse på ejendommens  

 værdi ved periodens begyndelse, men til gengæld være stigende, efterhånden  

 som hjemfaldstidspunktet nærmer sig.
 Afskrivningsgrundlaget vil som hidtil være forskellen mellem ejerens  

 anskaffelsessum for ejendommen (købesum + byggesum) og det beløb, der  

 tilbagebetales ved hjemfald, eller et eventuelt erstatningsbeløb, der er  

 fastsat på forhånd.
Ifølge stk. 4 kan der, såfremt en væsentlig del af en bygning eller  

 ejendom omfattet af stk. 1, 2 eller 3 anvendes erhvervsmæssigt til andre  

 formål end beboelse, afskrives på en forholdsmæssig del af  

 anskaffelsessummen.
Hvornår der foreligger en væsentlig del afgøres efter en  

 konkret vurdering, idet der typisk vil være tale om mindst 25 pct. af  

 ejendommens areal.
Den gældende § 29 C, stk. 3, vedrørende delvis  

 erhvervsmæssig benyttelse af sommer- og fritidshuse foreslås ikke videreført.
Svarende til, hvad der efter forslaget skal gælde for installationer i  

 bygninger, der er afskrivningsberettigede efter § 14, jf. § 15, stk. 1,  

 foreslås det i stk. 5, at installationer, der udelukkende tjener bygninger,  

 hvorpå der kan afskrives efter de ovennævnte regler, behandles og afskrives  

 ligesom bygningerne.
For øvrige installationer foreslås de almindelige regler  

 at skulle finde anvendelse, jf. den foreslåede § 15.
Det foreslås i stk. 6, at der ikke kan afskrives i det indkomstår, hvori  

 lejemålet ophører, eller nedlæggelsen eller nedrivningen sker, svarende til,  

 hvad der i øvrigt skal gælde i loven.
Der kan heller ikke afskrives i det  

 indkomstår, hvori en nedlæggelsesklausul, nedrivningsklausul eller  

 hjemfaldsforpligtelse opgives.
Ligeledes kan der efter forslaget ikke  

 afskrives i det år, hvori bygningen eller ejendommen afhændes.
Den afskrivning, der kan foretages efter forslaget, tilsigter at dække det  

 tab, der opstår for f.eks. en bygnings ejer ved, at den pågældende ikke kan  

 råde over bygningen ud over lejeperioden.
Efter det foreslåede stk. 7 kan der  

 derfor ikke afskrives, hvis der ydes erstatning efter vurdering for bygninger  

 eller ejendom, eller hvis lejeren har en køberet til den lejede grund.
Det er  

 dog en betingelse, at der er tale om en køberet på vilkår, herunder til en  

 pris, der afviger fra sædvanlige markedsvilkår.
Er der tale om en køberet på  

 helt sædvanlige markedsvilkår, har køberetten ingen indflydelse på lejers  

 mulighed for at afskrive efter reglerne i § 25. Det er en betingelse, at  

 ejendommen overtages på de markedsvilkår, der er gældende på det tidspunkt,  

 hvor køberetten udnyttes.
Ligeledes kan der ikke afskrives, hvis der som  

 følge af, at den ene part har bestemmende indflydelse på den anden part, ikke  

 er nogen reel opsigelsesrisiko.
Bestemmelsen er særligt tænkt anvendt i  

 tilfælde, hvor der på grund af nær økonomisk forbindelse mellem ejer og lejer  

 ikke er en reel risiko for opsigelse af lejemålet, f.eks. når en  

 hovedaktionær udlejer grunden til det af denne dominerede selskab.
Dette  

 svarer til gældende praksis.
Der kan desuden ikke afskrives på fast ejendom,  

 hvorpå der hviler en nedlæggelses- eller nedrivningsklausul, hvis der ikke er  

 en reel risiko for, at denne klausul vil blive gjort gældende.
Til § 26 I bestemmelsens stk. 1 foreslås det i overensstemmelse med gældende  

 praksis, at et eventuelt tab i form af et uafskrevet beløb ved ophør af  

 lejemålet eller nedlæggelse af en lejlighed m.v. kan fratrækkes i den  

 skattepligtige indkomst for det indkomstår, hvori lejemålet ophører eller  

 nedlæggelsen sker.
Et uafskrevet beløb skal dog ikke kunne fratrækkes, hvis  

 lejemålet og dermed adgangen til afskrivning ophører som følge af, at lejeren  

 køber den lejede grund.
I stk. 2 foreslås det, at bestemmelsen i § 21 vedrørende genvundne  

 afskrivninger ved salg ligeledes finder anvendelse ved salg af bygninger og  

 ejendomme, hvorpå der er afskrevet efter § 25, stk. 1 - 3. Dog kan tab ikke  

 fradrages.
Regler om beskatning af genvundne afskrivninger for disse  

 bygninger er indeholdt i den gældende lovs § 29, stk. 2.
 Stk. 3 vedrørende nedrivningsfradrag er identisk med den gældende lovs §  

 29 C, stk. 4.
Drænings- og markvandingsanlæg på jordbrugsbedrifter Til § 27 Bestemmelsen vedrører afskrivning på anskaffelsessummen for dræningsanlæg  

 og jordfaste dele af markvandingsanlæg på jordbrugsbedrifter.
Reglerne for  

 afskrivning på dræningsanlæg er indeholdt i den gældende lovs § 29 S.
Efter  

 den gældende regel kan sådanne dræningsanlæg afskrives med indtil 10 pct.  

 årligt fra og med anskaffelsesåret.
Det er desuden fastsat, at afskrivning  

 ikke kan foretages i det indkomstår, hvori anlægget sælges.
Efter stk. 2 i  

 den gældende bestemmelse opgøres og beskattes fortjenesten ved salg af  

 dræningsanlæg efter afskrivningslovens § 29.
Med den foreslåede bestemmelse i § 27 vil der ikke længere ske beskatning  

 af genvundne afskrivninger ved salg af dræningsanlæg.
Dette er navnlig en  

 konsekvens af den foreslåede indførelse af succession for erhververen i  

 overdragerens skattemæssige stilling vedrørende afskrivningerne, jf.  

 bestemmelsens stk. 3 og 4.
 Udgifter til markvandingsanlæg kan efter gældende regler vælges afskrevet  

 efter afskrivningslovens § 18 som bygningsaccessorier, som grundforbedring  

 efter statsskattelovens § 6, litra a, over 10 år eller over en til  

 vandindvindingsperioden svarende årrække, hvis retten til vandindvinding er  

 begrænset.
Efter den foreslåede bestemmelses stk. 1 afskrives udgifter afholdt til  

 opførelse af anlæg af ejeren med indtil 20 pct. årligt.
Til  

 »opførelse« henregnes dels nyopførelse af anlæg, dels renovering og  

 forbedring af et bestående anlæg.
Afskrivningen kan påbegyndes i det  

 indkomstår, hvor anlægget er færdiggjort og benyttes erhvervsmæssigt.
Det  

 fremgår af formuleringen af bestemmelsen, at der er tale om en ubunden  

 afskrivning.
Bestemmelsens stk. 1, 2. pkt., indeholder den betingelse, at  

 anlægget og den bedrift, som anlægget skal tjene, har samme ejer.
Almindelig  

 vedligeholdelse af eksisterende anlæg berøres ikke af forslaget, men kan som  

 hidtil fratrækkes som en driftsomkostning efter statsskattelovens § 6, litra  

 a.
Bestemmelsens stk. 2 giver forpagteren af ejendommen adgang til at  

 afskrive på udgifter til anlæg på samme vilkår som for ejeren.
Det kræves  

 efter bestemmelsen, at forpagteren selv har afholdt udgiften, men kravet i  

 stk. 1, 2. pkt., om, at anlægget og bedriften skal have samme ejer, fraviges  

 i disse tilfælde.
I bestemmelsens stk. 3 foreslås en successionsregel, hvorefter en  

 erhverver af en ejendom, hvorpå der findes et anlæg, der ikke er afskrevet  

 fuldt ud, indtræder i sælgerens skattemæssige stilling vedrørende  

 afskrivningerne.
Dette indebærer, at erhververen fortsætter afskrivningerne  

 for den del af udgiften, der endnu ikke er afskrevet af sælgeren.
Erhververen  

 skal herved anvende den af sælgeren afholdte udgift som afskrivningsgrundlag.
I bestemmelsens stk. 4, 1. pkt., foreslås en tilsvarende successionsadgang  

 i tilfælde af ophør af forpagtningsaftalen, således at det forpagtede går  

 tilbage til ejeren.
Bestemmelsen giver ejeren adgang til at succedere i  

 forpagterens afskrivninger på udgifter til anlæg, som forpagteren har afholdt  

 i forpagtningsperioden.
Ejeren fortsætter således forpagterens afskrivninger  

 på samme måde som beskrevet ovenfor under stk. 3. I stk. 4, 2. pkt., foreslås  

 en tilsvarende bestemmelse om succession i de tilfælde, hvor der sker  

 videreforpagtning fra en forpagter til en ny forpagter.
Den ny forpagter  

 fortsætter afskrivningerne på samme vilkår som nævnt ovenfor under stk. 3.
Kapitel 4 Forskudsafskrivning Kapitlet indeholder bestemmelser om forskudsafskrivning på driftsmidler og  

 på skibe.
Kapitlet indeholder således bestemmelser, der stammer fra den  

 gældende lovs afsnit IV A om forskudsafskrivning på visse anskaffelser af  

 maskiner m.v., og bestemmelser fra den gældende lovs §§ 14 - 17 om  

 forskudsafskrivning på skibe.
Efter gældende regler er der endvidere adgang til at foretage  

 forskudsafskrivninger på bygninger og installationer.
Efter de foreslåede  

 regler videreføres denne adgang ikke .
Der foreslås af forenklingshensyn en harmonisering af bestemmelserne om  

 forskudsafskrivning, således at der skal gælde det samme, hvad enten det er  

 driftsmidler eller skibe, der ønskes forskudsafskrevet.
Harmoniseringen er  

 med forslaget generelt foretaget således, at hovedprincipperne fra den  

 gældende lovs afsnit IV A om driftsmidler videreføres og foreslås at gælde  

 tilsvarende for skibe.
Der er derfor med forslaget ikke videreført et særligt  

 kapitel for forskudsafskrivning på skibe.
 Selve forskudsafskrivningsmetoden og efterbeskatningsmetoden i tilfælde,  

 hvor der er forskudsafskrevet for meget, forenkles væsentligt med forslaget.  

 Der foreslås samtidig visse øvrige materielle ændringer samt sproglige  

 forenklinger af reglerne, som gennemgås nedenfor under de enkelte  

 bestemmelser.
Til § 28 Bestemmelsen svarer i et vist omfang til den gældende lovs § 29 E, stk. 1,  

 og fastlægger kredsen af aktiver, hvorpå der kan forskudsafskrives.
Som følge  

 af harmoniseringen af reglerne for driftsmidler og skibe, er skibe også nævnt  

 i bestemmelsen.
Der er herudover foretaget visse justeringer af redaktionel  

 karakter.
Til § 29 Bestemmelsen svarer til den gældende lovs § 29 E, stk. 2 og 3, bortset  

 fra, at den gældende bestemmelse også omfatter bygninger.
Efter lovforslaget  

 kan der ikke foretages forskudsafskrivning på bygninger m.v.
Udover visse  

 redaktionelle ændringer fremgår det, at skibe ligeledes skal opfylde de  

 fælles betingelser for forskudsafskrivning.
De fælles betingelser er efter  

 den foreslåede bestemmelse følgende:
Efter bestemmelsens nr. 1 skal der i lighed med den gældende regel være  

 truffet aftale om levering af aktivet, eller det skal være planlagt  

 fremstillet i egen virksomhed.
Den foreslåede bestemmelse medfører som noget  

 nyt for skibe, at der ikke stilles krav om kontrakt (gensidigt bebyrdende  

 aftale) om bygning af et skib, men at der tillige kan forskudsafskrives på et  

 skib, der er planlagt fremstillet i egen virksomhed.
 Betingelsen i nr. 2 svarer til den gældende betingelse i § 29 E, stk. 2,  

 nr. 2, om frist for levering eller færdigfremstilling af aktivet, dog således  

 at betingelsen foreslås udvidet til også at gælde for skibe, hvor der efter  

 gældende regler ikke findes en leveringsfrist.
Efter bestemmelsen i nr. 3 er beløbsgrænsen over hvilken, der kan  

 forskudsafskrives, hævet fra 700.000 kr. for driftsmidler til en reguleret  

 beløbsgrænse på 770.000 kr. (1987-niveau) hvilket for indkomståret 1999  

 forventes at svare til godt 1.000.000 kr.
Det fremgår af bestemmelsen samt af  

 den generelle bestemmelse i lovforslagets § 46, at beløbsgrænsen reguleres  

 efter personskattelovens § 20. For skibene er grænsen ligeledes med forslaget  

 hævet fra 200.000 kr. til 770.000 kr. (1987-niveau). Det er desuden  

 præciseret i bestemmelsen, at beløbsgrænsen gælder for de aktiver, der har  

 samme bestillings- eller planlægningsår.
Beløbsgrænsen gælder således for det  

 nye, der sættes i værk eller planlægges i indkomståret.
Efter den foreslåede bestemmelse i stk. 2, skal den enkelte persons andel  

 af den aftalte eller beregnede anskaffelsessum overstige beløbsgrænsen, når  

 retten til afskrivning på aktiverne tilkommer flere skattepligtige.  

 Bestemmelsen viderefører i et vist omfang den gældende lovs § 29 E, stk. 3,  

 dog således, at beløbsgrænsen er hævet svarende til bestemmelsens stk. 1.  

 Desuden er alle skattepligtige omfattet af bestemmelsen, ikke kun som i dag  

 flere personlige deltagere i interessentskaber, kommanditselskaber m.v.  

 Tilsvarende er det præciseret i bestemmelsen, at beløbsgrænsen finder  

 anvendelse på aktiver med samme bestillings- eller planlægningsår.
For skibe  

 indebærer den foreslåede bestemmelse i stk. 2 en materiel ændring, idet den  

 gældende afskrivningslovs regel kun vedrører forskudsafskrivning på  

 driftsmidler.
I bestemmelsens 2. pkt. er det fastsat, at beløbsgrænsen gælder  

 pr. virksomhed, hvis aktiverne skal anvendes i forskellige virksomheder.
 Sammenholdt med den foreslåede bestemmelse i § 31, stk. 1, indebærer  

 forslaget, at skattepligtige, der er omfattet af den foreslåede § 29, stk. 2,  

 alene kan forskudsafskrive på den del af deres egen andel i den samlede  

 beregnede eller aftalte anskaffelsessum, der overstiger grundbeløbet.
Til § 30 Bestemmelsen fastlægger det tidsrum, hvori forskudsafskrivning kan  

 foretages, og svarer til den gældende lovs § 29 F.
Af bestemmelsen fremgår  

 således, at forskudsafskrivning tidligst kan foretages i bestillings- eller  

 planlægningsåret og sidste gang i det tredje år efter bestillings- eller  

 planlægningsåret.
Skibe er med forslaget også omfattet af denne bestemmelse.
Dette indebærer  

 en ændring i forhold til den gældende lovs § 14, stk. 2, idet der herved  

 indføres en tidsmæssig begrænsning af forskudsafskrivning på skibe på samme  

 vilkår som for de øvrige aktiver.
Selskaber omfattet af § 1, stk. 1, nr. 1, 2 og - som noget nyt -  

 foreninger efter nr. 4, i lov om indkomstbeskatning af aktieselskaber m.v.  

 (selskabsskatteloven) kan dog ikke forskudsafskrive på aktiver bestemt til  

 udlejning før året efter bestillings- eller planlægningsåret.
Dette fremgår  

 af bestemmelsens 2. pkt.
I 3. pkt. foreslås det dog, i lighed med  

 lovforslagets § 5, stk. 6, og § 6, stk. 3, at Ligningsrådet skal kunne  

 dispensere fra anvendelsen af disse regler, se nærmere herom bemærkningerne  

 til lovforslagets § 5.
 Af bestemmelsens stk. 2 fremgår, at der i lighed med gældende ret alene  

 kan forskudsafskrives på aktiver, der endnu ikke er blevet  

 afskrivningsberettigede.
Til § 31 Bestemmelsens stk. 1, der svarer til den gældende lovs § 29 G, stk. 1,  

 fastlægger grundlaget for forskudsafskrivning.
Af bestemmelsen fremgår, at  

 der alene kan forskudsafskrives på den del af den aftalte eller beregnede  

 anskaffelsessum, der overstiger beløbsgrænsen.
I tilfælde, hvor retten til  

 afskrivning tilkommer flere skattepligtige, kan den enkelte kun  

 forskudsafskrive på den del af vedkommendes andel, der overstiger  

 beløbsgrænsen, jf. det foreslåede § 29, stk. 2.
Det beløb, der kan forskudsafskrives på, kaldes i forslaget  

 »forskudsafskrivningsgrundlaget«.
Som noget nyt skal det også for  

 skibe gælde, at der alene kan afskrives på beløbet over beløbsgrænsen.  

 Ligesom i den gældende lov stiller bestemmelsen krav om, at aktivet kan blive  

 afskrivningsberettiget.
Eventuelle senere prisstigninger indgår ikke i  

 forskudsafskrivningsgrundlaget.
I bestemmelsens stk. 2 er satserne for forskudsafskrivning fastlagt.  

 Bestemmelsen svarer således til dels den gældende lovs § 29 H, stk. 1, dels §  

 14, stk. 3. Satserne er uændrede, og der kan således forskudsafskrives med 30  

 pct. i alt på forskudsafskrivningsgrundlaget, dog ikke over 15 pct. for det  

 enkelte indkomstår.
Af bestemmelsen fremgår implicit, at aktiver med samme  

 bestillings- eller planlægningsår, skal forskudsafskrives med samme sats i de  

 enkelte indkomstår.
Dette er et led i forenklingsbestræbelserne for området.
 Den gældende lovs § 14, stk. 5, hvorefter forskudsafskrivningen  

 formindskes i tilfælde af en negativ skibssaldo svarende til den negative  

 saldo, videreføres ikke med forslaget.
Til § 32 Den foreslåede bestemmelse har til formål at regulere  

 forskudsafskrivningsgrundlaget - og dermed også det videre  

 forskudsafskrivningsforløb - i de tilfælde, hvor der løbende sker  

 anskaffelser af aktiver i den periode, hvori der kan forskudsafskrives.  

 Forslaget indebærer visse ændringer af materiel art.
Ved beregningen af størrelsen af det resterende  

 forskudsafskrivningsgrundlag efter anskaffelse af et eller flere aktiver,  

 fragår det anskaffede aktivs faktiske anskaffelsessum først i grundbeløbet  

 efter den foreslåede § 29, stk. 1, nr. 3. Bestemmelsen medfører således, at  

 der på det tidligst mulige tidspunkt gøres op med den del af den  

 aftalte/beregnede anskaffelsessum, der ikke overstiger grundbeløbet.
Hvis den  

 faktiske anskaffelsessum for aktivet ikke overstiger grundbeløbet, kan der  

 således fortsat forskudsafskrives på hele det oprindelige  

 forskudsafskrivningsgrundlag.
Den resterende del af grundbeløbet videreføres  

 herefter i regnskabet.
I det indkomstår, hvori den faktiske anskaffelsessum  

 for aktiverne overstiger grundbeløbet, fragår den resterende del af  

 anskaffelsessummen i forskudsafskrivningsgrundlaget.
Det er således først på  

 dette tidspunkt, at forskudsafskrivningsgrundlaget reduceres, jf.  

 bestemmelsens 3. og 4. pkt.
 Regnskabet for det resterende forskudsafskrivningsgrundlag efter  

 anskaffelse af et eller flere aktiver omfattet af forskudsafskrivningen er  

 således enkelt, da grundbeløb og forskudsafskrivningsgrundlag føres på en  

 saldo, hvori de faktiske anskaffelsessummer fragår, efterhånden som aktiverne  

 anskaffes.
 Bestemmelsen indebærer tillige, at en overskydende anskaffelsessum i  

 forhold til det oprindelige projekt for et aktiv vil blive  

 »modregnet« i en for lav anskaffelsessum for et andet aktiv.
 Eksempel a:
Til § 33 Den foreslåede bestemmelse vedrører som § 32 de tilfælde, hvor der sker  

 anskaffelse af eet eller flere aktiver.
Denne bestemmelse har dog til formål  

 at regulere den afskrivningsberettigede anskaffelsessum for aktiverne, når  

 disse overgår til ordinære afskrivninger efter § 5. Bestemmelsen svarer i et  

 vist omfang til den gældende lovs § 29 K.
Af bestemmelsens stk. 1 fremgår den metode, der anvendes med henblik på at  

 beregne de foretagne forskudsafskrivninger.
Kun i det omfang aktivets  

 anskaffelsessum fragår i forskudsafskrivningsgrundlaget efter lovforslagets §  

 32, skal der opgøres forskudsafskrivninger for det pågældende aktiv.
De  

 foretagne forskudsafskrivninger opgøres ved at gange den del af  

 anskaffelsessummen, der fragår i forskudsafskrivningsgrundlaget, med de  

 sammentalte forskudsafskrivningsprocenter.
Såfremt der i samme indkomstår  

 anskaffes flere aktiver, skal der ske en forholdsmæssig fordeling af de  

 foretagne forskudsafskrivninger på de forskellige aktiver.
Dette fremgår af  

 bestemmelsens stk. 1, 3. pkt.
 Eksempel b:
I bestemmelsens stk. 2 fremgår formålet med beregningen efter stk. 1.  

 Beregningen har som ovenfor nævnt til formål at regulere overgangen fra  

 forskudsafskrivning på aktivet til ordinær afskrivning.
Bestemmelsen fastslår  

 således, at den afskrivningsberettigede anskaffelsessum for aktiver, hvorpå  

 der er forskudsafskrevet, skal reduceres i det indkomstår, hvori aktiverne  

 bliver afskrivningsberettigede.
Reduktionen udgør de forskudsafskrivninger,  

 der er foretaget, og sikrer således, at der ikke afskrives to gange på det  

 samme beløb.
Reduktionen af aktivets anskaffelsessum kan ikke fradrages ved  

 opgørelsen af den skattepligtige indkomst, idet den skattepligtige i så fald  

 ville opnå dobbelt fradrag for reduktionen.
Af bestemmelsens stk. 2, 2. pkt., fremgår, at den nedskrevne værdi  

 behandles efter reglerne i § 5, stk. 1 - 3. Den nedskrevne værdi indgår  

 således på virksomhedens saldo.
Heraf følger desuden, at driftsmidler og  

 skibe, der ikke har kunnet forskudsafskrives i bestillings- eller  

 planlægningsåret, fordi de er bestemt til udlejning, jf. den foreslåede  

 bestemmelse i § 30, stk. 1, 2. pkt., ikke på ny begrænses af den tilsvarende  

 bestemmelse i den foreslåede § 5, stk. 4.
 Den gældende lovs § 29 K, stk. 3, om nedskrivning for  

 investeringsfondsmidler, der benyttes til forlods afskrivning på foretagne  

 anskaffelser, er ikke med i lovforslaget, da dette allerede fremgår af  

 investeringsfondslovens § 7, stk. 3.
Til § 34 Bestemmelsen fastlægger efterbeskatningen i de tilfælde, hvor  

 forudsætningerne for forskudsafskrivningen ikke er opfyldt.
Bestemmelsen  

 erstatter den gældende lovs § 29 P.
Der er dog foruden visse materielle  

 ændringer foretaget væsentlige sproglige forenklinger af bestemmelsen.
 Med »forudsætningerne« for forskudsafskrivningen tænkes navnlig  

 på forudsætningerne om, at de forskudsafskrevne aktiver anskaffes inden for  

 den i § 29, stk. 1, nr. 2, nævnte frist, samt at de anskaffes til et beløb,  

 der mindst udgør den aftalte/beregnede anskaffelsessum, der er forudsat ved  

 beregningen af forskudsafskrivningerne.
Af bestemmelsens stk. 1 fremgår, at den skattepligtige indkomst forhøjes  

 for det indkomstår, hvori det viser sig, at forudsætningerne ikke opfyldes.  

 Dette vil være tilfældet, når en del af eller hele  

 forskudsafskrivningsgrundlaget resterer, jf. den foreslåede § 32. Forhøjelsen  

 skal senest foretages i det fjerde indkomstår efter bestillings- eller  

 planlægningsåret.
Hele efterreguleringen skal således efter bestemmelsen ske  

 i eet indkomstår.
Efter den gældende lovs § 29 P sker der derimod for  

 driftsmidler genoptagelse af de enkelte indkomstår.
Med forslaget tilsigtes  

 således den administrative lettelse, at det alene er selvangivelsen for kun  

 eet og kun det aktuelle år, der skal reguleres.
 I efterbeskatningstilfælde lægges 5 pct. til forhøjelsen for hvert år fra  

 udløbet af vedkommende forskudsafskrivningsår, hvilket fremgår af stk. 1, 2.  

 pkt., sammenholdt med stk. 2. Dette tillæg, der svarer til det almindelige  

 tillæg i skattelovgivningen, erstatter tillægget på 0,6 pct. pr. måned i den  

 gældende lovs § 29 P, stk. 8.
I den foreslåede bestemmelses stk. 2 findes selve beregningsmetoden for  

 efterbeskatningen.
Bestemmelsen finder anvendelse i de tilfælde, hvor hele  

 forskudsafskrivningsgrundlaget resterer efter forslagets § 32, hvilket  

 betyder, at der ikke er anskaffet aktiver ud over den værdi, der svarer til  

 grundbeløbet.
Bestemmelsen finder tillige anvendelse, hvor en del af  

 forskudsafskrivningsgrundlaget resterer.
 Forhøjelsen af den skattepligtige indkomst med tillæg ved udløbet af  

 fristen beregnes efter stk. 2 på følgende måde:
1) Først opgøres forhøjelsen for hvert enkelt år, hvori der er foretaget  

 forskudsafskrivning.
Dette sker ved at gange det overskydende (resterende)  

 forskudsafskrivningsgrundlag med den forskudsafskrivningsprocent, der er  

 anvendt i det enkelte år.
 2) Herefter beregnes 5 pct.s tillægget for hvert af de beløb, der er  

 opgjort efter pkt. 1. Beløbet tillægges således 5 pct. for hvert år, der  

 følger efter det år, hvori forskudsafskrivningen er foretaget til og med det  

 år, hvori fristen efter stk. 1 udløber.
 3) Den samlede forhøjelse med tillæg, der skal ske af den skattepligtige  

 indkomst for det år, hvori fristen udløber, er herefter alle disse beløb lagt  

 sammen.
 Eksempel c:
Kontraktsummen er således i alt 340.000 kr. større end de samlede faktiske  

 anskaffelsessummer.
Da sidste aktiv omfattet af kontrakten er anskaffet,  

 konstateres det altså i det 4. år efter bestillingsåret, at forudsætningerne  

 for forskudsafskrivningen ikke opfyldes fuldt ud.
Herefter beregnes efterbeskatningen, der foretages i år 2003, på følgende måde:
 1999:
overskydende forskudsafskrivningsgrundlag ganget med årets  

 afskrivningsprocent I de tilfælde, hvor hele forskudsafskrivningsgrundlaget resterer,  

 vil de enkelte års forhøjelser desuden kunne opgøres som den  

 forskudsafskrivning, der er foretaget det pågældende år, hvortil skal lægges  

 5 pct.s tillæggene.
Af hensyn til, at lovteksten skal fremstå så enkel og  

 overskuelig som muligt, indeholder den foreslåede § 34 dog kun den  

 beregningsmetode, der fremgår af stk. 2, da denne metode dækker begge  

 tilfælde.
Bestemmelsens stk. 3 har til formål at skabe hjemmel for efterbeskatning  

 af forskudsafskrivninger i forbindelse med ophør af fuld skattepligt til  

 Danmark eller ved ophør af begrænset skattepligt efter udøvelse af  

 erhvervsvirksomhed gennem et fast driftssted i Danmark.
Den foreslåede  

 bestemmelse ligger derfor indholdsmæssigt på linie med reglerne om  

 ophørsbeskatning i kildeskattelovens § 10, selskabsskattelovens § 5, stk. 7,  

 og fondsbeskatningslovens § 2, stk. 5.
 Efter den foreslåede bestemmelse i stk. 3 skal der ske efterbeskatning af  

 de foretagne forskudsafskrivninger, når skattepligt m.v. ophører, inden  

 forudsætningerne for forskudsafskrivningen er opfyldt.
 Efter 1. pkt. i den foreslåede bestemmelse skal der ske efterbeskatning af  

 foretagne forskudsafskrivninger, hvis skattepligten til Danmark ophører for  

 en person, et selskab m.v. eller en fond, og denne skattepligt ophører af  

 anden grund end den skattepligtiges død.
 Efter 2. pkt. i den foreslåede bestemmelse gælder, at når en person eller  

 et selskab m.v. efter bestemmelserne i en dobbeltbeskatningsoverenskomst  

 indgået mellem Danmark og en fremmed stat, Færøerne eller Grønland bliver  

 hjemmehørende uden for Danmark, sidestilles dette med ophør af skattepligt.
 En person, et selskab m.v. eller en fond, som overgår fra fuld til  

 begrænset skattepligt, vil således ikke blive efterbeskattet af foretagne  

 forskudsafskrivninger, såfremt det eller de aktiver, hvorpå der er  

 forskudsafskrevet, knyttes til et fast driftssted i Danmark.
Personer, selskaber m.v. og fonde, som er fuldt skattepligtige i Danmark,  

 men som efter en dobbeltdomicilklausul i en dobbeltbeskatningsaftale bliver  

 anset for hjemmehørende i udlandet, vil heller ikke blive efterbeskattet,  

 hvis forskudsafskrivningerne relaterer sig til aktiver tilknyttet et fast  

 driftssted i Danmark.
Det hænger sammen med, at Danmark efter  

 dobbeltbeskatningsoverenskomsterne vil have beskatningsretten til indtægter  

 fra et fast driftssted beliggende her i landet.
Til § 35 Bestemmelsen svarer i alt væsentligt til den gældende lovs § 29 R og  

 regulerer de tilfælde, hvor den skattepligtige dør eller går konkurs, inden  

 forudsætningerne for forskudsafskrivningen er opfyldt fuldt ud.
Tilsvarende  

 finder reglerne anvendelse for en virksomhed, der ophører eller sælges, jf.  

 den foreslåede stk. 2.
Beregningsmetoden for de forhøjelser, der skal ske, svarer stort set til  

 den metode, der er beskrevet ovenfor til den foreslåede bestemmelse i § 34,  

 stk. 2. Der er dog den forskel, at forhøjelsen i tilfælde af død og konkurs  

 skal ske for de indkomstår, hvori der er forskudsafskrevet og ikke som i den  

 foreslåede § 34 samlet i et indkomstår.
Baggrunden for den forskel er at  

 undgå de særlige vanskeligheder, der opstår ved forhøjelse af den  

 skattepligtige indkomst i døds- eller konkursår.
Dette er desuden i  

 overensstemmelse med, hvad der gælder for forhøjelser efter  

 investeringsfondslovens § 10, stk. 1, og etableringskontolovens § 11, stk. 1.  

 I bestemmelsen er det fastsat, at den generelle frist i skattestyrelseslovens  

 § 35, stk. 1, ikke er til hinder for efterbeskatningen i de tidligere  

 indkomstår.
 Det fremgår af stk. 3, at der ligesom efter gældende regler ikke skal ske  

 efterregulering i det omfang forskudsafskrivningerne overtages efter  

 dødsboskattelovens regler herom.
 Den foreslåede § 35 finder som følge af harmoniseringen også anvendelse på  

 skibe.
Til § 36 Efter den gældende lovs § 29 Q kan Ligningsrådet forlænge fristen for  

 forhøjelse af den skattepligtige indkomst ved manglende opfyldelse af  

 betingelserne for forskudsafskrivning, når rådet skønner, at den  

 skattepligtige hverken har kunnet forudse eller afværge, at aktiverne ikke  

 blev afskrivningsberettigede inden udløbet af det fjerde indkomstår efter  

 bestillings- eller leveringsåret.
 Bestemmelsen foreslås delvist objektiveret således, at der efter  

 tilladelse fra skatteministeren kan ske forlængelse af fristen for forhøjelse  

 af den skattepligtige indkomst, når visse nærmere betingelser - svarende til  

 gældende praksis - er opfyldt.
Efter praksis er det en forudsætning for, at der meddeles fritagelse, at  

 betingelserne for at foretage forskudsafskrivninger er opfyldt.
Det beror  

 herefter på en konkret vurdering af årsagen til forsinkelsen, og hvad der er  

 gjort eller kunne være gjort for at forhindre forsinkelsen.
Der meddeles fritagelse, hvis forsinkelsen skyldes tekniske problemer.  

 Opstår problemerne sent, taler dette for, at der meddeles fritagelse, fordi  

 mulighederne for at indhente forsinkelsen her er ringe.
Som udgangspunkt kan  

 der bevilges fritagelse, hvis forsinkelsen skyldes leverandørens konkurs.
Der  

 lægges dog vægt på, om den skattepligtige har kunnet forudse konkursen,  

 tidspunktet for konkursen, og om den skattepligtige har haft mulighed for at  

 lade arbejdet udføre af andre.
Der vil ligeledes som udgangspunkt blive  

 meddelt fritagelse, hvis forsinkelsen skyldes, at skattemyndighederne har  

 tilsidesat de foretagne forskudsafskrivninger, og projektet er stillet i bero  

 med henblik på en stillingtagen til, om der kan forskudsafskrives.
Der vil  

 endvidere som udgangspunkt blive meddelt fritagelse, hvis forsinkelsen i  

 væsentlig grad skyldes myndighedernes forhold, eksempelvis, at der rejses  

 indsigelser mod en lokalplan.
Dette gælder især, hvis offentlige myndigheder  

 har givet den skattepligtige anledning til at tro, at der ikke ville være  

 hindringer for at gennemføre projektet.
 Med den foreslåede delvise objektivering af bestemmelsen er der ikke  

 tilsigtet afgørende ændringer af den hidtil gældende praksis.
 Det er hensigten, at kompetencen til at give forlængelse af fristen for  

 forhøjelse af den skattepligtige indkomst via en ændring af  

 sagsudlægningsbekendtgørelsen skal udlægges til den skatteansættende  

 myndighed, det vil sige enten den kommunale skattemyndighed, hvis afgørelse  

 kan påklages til den lokale told- og skatteregion, men ikke til anden  

 administrativ myndighed, eller den lokale told- og skatteregion, hvis  

 afgørelse kan påklages til Told- og Skattestyrelsen.
Til § 37 Efter bestemmelsen kan skatteministeren fastsætte nærmere regler for  

 specificeret opgørelse over de aktiver, der omfattes af forskudsafskrivningen  

 samt øvrige regnskaber og attestationer m.v.
Bestemmelsen erstatter den  

 gældende lovs § 29 L, stk. 2 - 4, § 29 M og § 29 N, der indeholder regler om  

 regnskaber, opgørelser m.v.
Det er imidlertid fundet hensigtsmæssigt, at  

 disse meget detaljerede regnskabskrav m.v. ikke skrives direkte i lovteksten,  

 men at de i stedet fastsættes i bekendtgørelses- og cirkulæreform.
Kapitel 5 Andre afskrivninger I kapitel 5 om andre afskrivninger er samlet en række bestemmelser, der  

 hidtil har haft hjemmel i praksis eller regler uden for afskrivningsloven.  

 Bestemmelsen i § 38 vedrører således afskrivning af den værdiforringelse, der  

 sker på en ejendom som følge af udnyttelse af ler- og grusforekomster m.v.  

 (substansforbrug), en afskrivning, der efter de gældende regler foretages med  

 hjemmel i statsskattelovens § 6, litra a.
Bestemmelsen i § 39 vedrører  

 afskrivning på udgifter til ombygning, forbedring eller indretning af lejede  

 lokaler, der efter gældende ret har hjemmel i statsskattelovens § 6, litra a.  

 Bestemmelsen i § 40 vedrører afskrivning på goodwill og andre immaterielle  

 aktiver og svarer til ligningslovens § 16 E og § 16 F. § 41 vedrører  

 straksafskrivning på udgifter til erhvervelse af knowhow eller  

 patentrettigheder, der efter ligningsloven har hjemmel i § 8 L.
Ved den  

 foreslåede bestemmelse i § 42 foreslås der adgang til at afskrive på udgifter  

 til ombygning, forbedring eller indretning af værelser i landbrugsejendomme,  

 der anvendes til landboturisme.
Ved den foreslåede bestemmelse i § 44 er  

 ligningslovens § 27 B vedrørende straksafskrivning på formuegoder, der er  

 anskaffet ved hjælp af visse nærmere opregnede tilskud, flyttet til  

 afskrivningsloven.
Til § 38 Efter gældende praksis kan ejeren af en ejendom med forekomster af grus,  

 ler, kalk, moler, tørv, brunkul m.v. løbende fradrage den del af  

 anskaffelsessummen, der kan henføres til forekomsten, og som svarer til  

 forbruget.
Ejeren har endvidere fradrag for tab som følge af den vedvarende  

 forringelse af den faste ejendoms landbrugsmæssige værdi efter endt  

 udgravning.
Med den foreslåede bestemmelse lovfæstes visse af principperne for  

 afskrivning på sådanne forekomster.
Selv om forekomster af moler, tørv og  

 brunkul og lignende forekomster ikke nævnes direkte i den foreslåede  

 bestemmelse, udelukker dette ikke afskrivning på sådanne forekomster, idet  

 opremsningen ikke er udtømmende.
Der kan efter bestemmelsen ske afskrivning  

 af den værdiforringelse, der sker ved selve forbruget eller udnyttelsen af  

 forekomsterne.
Afskrivningen skal ske i takt med, at ejendommens værdi  

 forringes.
Afskrivningen er som følge heraf variabel og ubunden, forstået på  

 den måde, at så længe der ikke sker udnyttelse, kan der ikke afskrives.
Ved § 2, nr. 8, i det samtidigt hermed fremsatte forslag til lov om  

 ændring af forskellige skattelove (Konsekvensændringer m.v. som følge af  

 afskrivningsloven) foreslås samtidig en bestemmelse, der indebærer en  

 regulering af anskaffelsessummen efter ejendomsavancebeskatningsloven, når  

 der er foretaget løbende afskrivning af værdiforringelsen.
Herved sikres det,  

 at der ikke opstår dobbeltfradrag som følge af afskrivningen.
Af den foreslåede bestemmelse fremgår desuden, at der alene kan afskrives  

 på den merpris, som ejeren har givet ved anskaffelsen af ejendommen, der kan  

 henføres til forekomsterne.
I anskaffelsestilfælde, hvor en del af  

 ejendommens anskaffelsessum ikke kan henføres til forekomsterne, kan der  

 således ikke afskrives.
Med forslaget videreføres praksis vedrørende fradrag for det varige tab af  

 landbrugsmæssig værdi på ejendommen ikke, hvilket er udtryk for en stramning  

 i forhold til gældende praksis.
Baggrunden herfor er, at der ikke er  

 konstateret et tab på fradragstidspunktet, og at der desuden ikke kan være  

 sikkerhed for, at et sådant (fremtidigt) tab vil fremkomme.
I tilfælde af, at  

 der opstår et tab ved afståelse af ejendommen, vil et sådant tab behandles  

 efter de almindelige regler i ejendomsavancebeskatningsloven.
Bygningerne kan  

 ikke afskrives, selv om disses værdi måtte falde på grund af udnyttelsen af  

 forekomsterne m.v.
Er bygningerne afskrivningsberettigede, kan de dog  

 afskrives efter de almindelige regler herom.
Den foreslåede bestemmelse indeholder ikke hjemmel til afskrivning på  

 udgifter til reetablering af arealet.
Hvorvidt sådanne udgifter kan fradrages  

 afgøres efter statsskattelovens § 6, litra a, om driftsomkostninger.
Til § 39 Bestemmelsen vedrører afskrivning på udgifter til ombygning, forbedring  

 eller indretning af lejede lokaler, der anvendes erhvervsmæssigt til andet  

 formål end beboelse, og er til dels en lovfæstelse af den praksis, der er  

 opstået med hjemmel i statsskattelovens § 6, litra a.
Forslaget indeholder  

 bl.a. den materielle ændring i forhold til gældende ret, at afskrivningen  

 ikke er bunden.
Dette indebærer, at lejeren kan vælge at afskrive med en  

 mindre sats end den sats, der udregnes på baggrund af lejeperioden uden  

 derved at miste adgangen til afskrivning for restbeløbet.
Af stk. 1 fremgår, at udgifter til ombygning, forbedring eller indretning  

 af lejede lokaler kan afskrives med indtil 20 pct. årligt.
Hvis lejemålet er  

 indgået for et bestemt tidsrum, kan afskrivningen dog ikke overstige et beløb  

 svarende til, at afskrivningen sker med lige store årlige beløb over  

 lejeperioden.
Udgifter til ombygning, forbedring og indretning af lejede lokaler kan  

 ikke afskrives ved lejemål, hvis der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, hvilket fremgår af det foreslåede stk. 2. Bestemmelsen er  

 særligt tænkt anvendt i tilfælde, hvor der på grund af nær økonomisk  

 forbindelse mellem ejer og lejer ikke er reel risiko for opsigelse af  

 lejemålet, f.eks. hvor en hovedaktionær udlejer lokaler til et selskab, som  

 hovedaktionæren dominerer.
Desuden tænkes bestemmelsen anvendt ved lejemål  

 mellem nære familiemedlemmer eller lignende.
Hvis lokalerne efter deres  

 anvendelse er omfattet af § 14, kan lejeren dog afskrive med de i § 17 nævnte  

 satser.
I sidstnævnte tilfælde har lejeren dog ikke mulighed for at fratrække  

 et eventuelt ikke afskrevet restbeløb fuldt ud i nedrivningsåret efter  

 bestemmelsens stk. 4.
Der kan ikke afskrives på udgifter til ombygning, forbedring og indretning  

 af lejede lokaler, hvis lejeren er tillagt en køberet til de lejede lokaler  

 ved lejeperiodens udløb.
Det er dog en betingelse, at der er tale om en  

 køberet på vilkår, herunder til en pris, der afviger fra sædvanlige  

 markedsvilkår.
Også her gælder muligheden for at afskrive med de i § 17  

 nævnte satser.
 Er der tale om en køberet på helt sædvanlige markedsvilkår, har køberetten  

 ingen indflydelse på lejers mulighed for at afskrive efter reglerne i § 39.  

 Det er en betingelse, at ejendommen overtages på de markedsvilkår, der er  

 gældende på det tidspunkt, hvor køberetten udnyttes.
 Af stk. 3 fremgår, at der ikke kan afskrives i det år, hvori lejemålet er  

 ophørt.
 Bestemmelsen i stk. 4 indebærer, at lejeren i tilfælde af nedrivning kan  

 fratrække eventuelt ikke afskrevne restbeløb fuldt ud i nedrivningsåret.  

 Bestemmelsen gælder dog ikke, når lejeren har afskrevet med de i § 17 nævnte  

 satser, jf. henvisningen til bestemmelsen i stk. 2.
 Efter hidtidig praksis har lejer i tilfælde af fraflytning eller  

 nedrivning inden udgifterne er afskrevet fuldt ud, kunnet fratrække  

 restbeløbet i nedrivnings- eller fraflytningsåret.
Denne praksis er for så vidt angår fraflytningssituationen ikke videreført  

 med lovforslaget som følge af den gældende bestemmelse i ligningslovens § 14  

 J om tabsfradrag på ombygningsudgifter, der lovfæstes i afskrivningsloven som  

 § 39, stk. 6. Lejer får således fradraget i form af et tabsfradrag efter  

 reglerne i stk. 6. Den situation, hvor lejer fraflytter det lejede uden at få  

 en salgssum for lokaleindretning, sidestilles med salg, hvor salgssummen er 0  

 kr.
Efter den foreslåede § 47 sidestilles andre former for afhændelse og  

 afståelse med salg.
Erhverver lejer den ejendom, hvori de lejede lokaler befinder sig, ophører  

 lejemålet.
Det følger derfor af stk. 3, at der ikke kan afskrives i  

 erhvervelsesåret, da lejemålet ophører i dette år.
 Er udgifterne til ombygning m.v. af lokalerne ikke afskrevet fuldt ud,  

 inden lokalerne erhverves, og lejemålet dermed ophører, kan et uafskrevet  

 restbeløb ikke fratrækkes i erhvervelsesåret.
 Efter hidtidig praksis efter statsskattelovens § 6, litra a, har en  

 uafskreven saldo ikke kunnet fratrækkes i erhvervelsesåret, men derimod  

 kunnet tillægges ejendommens købesum og indgå i et eventuelt  

 afskrivningsgrundlag efter afskrivningsloven.
Det foreslås med stk. 5, at denne praksis lovfæstes.
Der er alene tale om,  

 at en uafskreven restsaldo på ombygning af lejede lokaler kan tillægges  

 afskrivningsgrundlaget i henhold til afskrivningslovens almindelige regler om  

 bygningsafskrivninger og kun i det omfang, udgiften ikke er taget i  

 betragtning ved fastsættelse af købesummen.
 Den uafskrevne restsaldo kan derimod ikke tillægges anskaffelsessummen for  

 ejendommen ved opgørelsen af fortjeneste og tab efter  

 ejendomsavancebeskatningsloven, hvilket udgør en stramning i forhold til  

 gældende praksis.
Udgifterne til ombygning indgår ved opgørelsen af genvundne afskrivninger  

 efter lovforslagets § 21. Den uafskrevne restsaldo, der efter den foreslåede  

 § 39, stk. 5, tillægges afskrivningsgrundlaget, indgår i opgørelsen af  

 genvundne afskrivninger og tab, jf. bestemmelsen i § 21, idet beløbet  

 tillægges anskaffelsessummen for bygningen.
Den del af ombygningsudgifterne,  

 der er afskrevet efter stk. 1 og 2 i den foreslåede bestemmelse i § 39, skal  

 efter § 21, stk. 5, tillægges anskaffelsessummen, og således principielt  

 behandles som om der var tale om forbedringsudgifter afholdt i ejertiden,  

 ligesom afskrivningerne efter § 39, stk. 1 og 2, medregnes ved opgørelsen af  

 samtlige foretagne afskrivninger efter § 21. Der sker således først  

 efterbeskatning af de foretagne afskrivninger på ombygningsudgifter ved salg  

 af bygningen.
 I det omfang der i forbindelse med erhvervelsen af ejendommen (påny)  

 betales for ombygningen, vil denne indgå i anskaffelsessummen i relation til  

 såvel en avanceopgørelse som opgørelse af afskrivningsgrundlaget, såfremt  

 bygningen i øvrigt er afskrivningsberettiget efter afskrivningsloven.
Bestemmelsen i stk. 6 indebærer, at fortjeneste eller tab på  

 ombygningsudgifter m.v. ved afståelse af lejede lokaler medregnes ved  

 opgørelsen af den skattepligtige indkomst.
Bestemmelsen svarer til  

 ligningslovens § 14 J.
Stk. 6 om beskatning af fortjeneste eller tab på  

 ombygningsudgifter m.v. finder ikke anvendelse i de situationer, hvor lejer  

 erhverver den ejendom, hvori de lejede lokaler befinder sig, da der ikke er  

 tale om afståelse af lejede lokaler.
I dette tilfælde vil beskatningen  

 foretages efter den foreslåede bestemmelse i § 21, jf. ovenfor.
Til § 40 Bestemmelsen indeholder regler om afskrivning af goodwill og andre  

 immaterielle aktiver m.v.
Bestemmelsen svarer i alt væsentligt til  

 ligningslovens § 16 E og § 16 F, dog i en kortere form.
Henvisningerne i § 16  

 F til reglen i ligningslovens § 16 E, stk. 6, om kontantomregning af  

 anskaffelsessummer m.v. er overflødiggjort af den foreslåede generelle  

 bestemmelse i § 45. Desuden er reglerne i ligningslovens § 16 E, stk. 3, 4 og  

 5, om erhvervelse og afståelse af formuegoder ved arv eller arveforskud  

 overflødiggjort af den foreslåede generelle bestemmelse i § 49. Endelig er  

 reglerne i ligningslovens § 16 E, stk. 2, om erstatnings- og  

 forsikringssummer overflødiggjort af den foreslåede generelle bestemmelse i §  

 48.
Bestemmelsens stk. 1 omhandler afskrivning af vederlag for goodwill.  

 Afskrivning kan ske fra og med det indkomstår, hvori der er indgået endelig  

 aftale om overdragelsen, hvilket er i overensstemmelse med de gældende regler  

 i ligningsloven.
Starttidspunktet for afskrivningen udgør dog samtidig en  

 fravigelse fra det almindelige princip i afskrivningsloven om, at  

 afskrivningen er betinget af en (igangværende) erhvervsmæssig benyttelse af  

 aktivet, jf. bestemmelsen i den foreslåede § 1. For goodwill afskrives  

 anskaffelsessummen med indtil 1/7 årligt, idet afskrivningsperioden ved lov  

 nr. 1105 af 29. december 1997 for aktiver erhvervet den 1. januar 1998 eller  

 senere er afkortet fra 10 til 7 år.
Ved bestemmelsen overføres reglen i  

 ligningslovens § 16 F, stk. 1, til afskrivningsloven, idet der dog samtidig  

 foreslås to ændringer.
For det første foreslås afskrivningerne ændret fra pro  

 anno afskrivninger til fuld afskrivning i aftaleåret og ingen afskrivningsret  

 i afståelsesåret, jf. bestemmelsens stk. 4. For det andet foreslås det, at  

 afskrivningerne ændres fra bundne til ubundne.
Baggrunden for de foreslåede  

 ændringer er, at det er fundet hensigtsmæssigt så vidt muligt at harmonisere  

 afskrivningsprincipperne.
Bestemmelsens stk. 2 omhandler afskrivning af anskaffelsessummen for en  

 række immaterielle aktiver, som f.eks særlig fremstillingsmetode (knowhow)  

 eller lignende, patentret, forfatter- og kunstnerret, ret til mønster eller  

 varemærke samt afskrivning af anskaffelsessummen for erhvervelse af retten  

 ifølge en udbytte-, forpagtnings- eller lejekontrakt og endelig udgifter til  

 anskaffelse af mælkekvoter.
Forfatter- og kunstnerret omfatter rettigheder,  

 der er beskyttede i henhold til ophavsretsloven og dermed principielt også  

 retten til edb-programmer.
Udgifter til anskaffelse af retten til  

 edb-programmer afskrives dog efter reglerne i kapitel 2 om driftsmidler og  

 skibe.
Som hovedregel kan anskaffelsessummen for disse aktiver m.m. afskrives  

 fra og med aftaleåret med indtil 1/7 årligt, idet afskrivningsperioden for  

 aktiver erhvervet den 1. januar 1998 eller senere som nævnt er afkortet fra  

 10 til 7 år.
Hovedreglen finder dog ikke anvendelse for immaterielle aktiver  

 (rettigheder), som er beskyttet efter f.eks. ophavsretsloven, patentloven  

 eller lignende love, og som erhverves på et tidspunkt, hvor den resterende  

 beskyttelsesperiode er mindre end 7 år.
For disse aktiver erstattes satsen på  

 1/7 med en sats, der svarer til, at anskaffelsessummen afskrives med lige  

 store årlige beløb over den resterende beskyttelsesperiode på  

 aftaletidspunktet.
Ved erhvervelse af f.eks. en patentret på et tidspunkt,  

 hvor den resterende beskyttelsesperiode efter patentloven er 4 år, vil  

 erhververen således være berettiget til at afskrive anskaffelsessummen med  

 indtil 25 pct. årligt.
Retten til at afskrive gælder alene så længe, aktivet  

 (rettigheden) eksisterer.
Når rettigheden ikke længere eksisterer, skal der  

 heller ikke være adgang til afskrivning.
Afskrivningsretten for rettigheder,  

 der er beskyttet efter anden lovgivning, bortfalder dermed ved  

 beskyttelsesperiodens udløb, og der er ikke fradragsret for et eventuelt  

 uafskrevet restbeløb, som måtte henstå på dette tidspunkt.
Ved bestemmelsens stk. 2 overføres reglerne i ligningslovens § 16 F, stk.  

 2, med en række ændringer til afskrivningsloven, jf. dog nedenfor om  

 mælkekvoter.
Som for goodwill foreslås de bundne pro anno afskrivninger  

 ændret til ubundne afskrivninger med fuld afskrivning i aftaleåret og ingen  

 afskrivningsret i afståelsesåret.
Derudover foreslås det, at der indføres  

 samme afskrivningsperiode for de tidsbegrænsede og de tidsubegrænsede  

 rettigheder, således at de tidsbegrænsede rettigheder ligesom de  

 tidsubegrænsede rettigheder altid kan afskrives over en periode på 7 år.
I  

 forhold til de tidsbegrænsede rettigheder foreslås dog som nævnt ovenfor  

 indført mulighed for et kortere afskrivningsforløb, hvis rettigheden er  

 beskyttet, og den resterende beskyttelsesperiode på aftaletidspunktet er  

 kortere end 7 år.
Reglen har til formål at undgå stramninger af  

 afskrivningsreglerne for tidsbegrænsede rettigheder i forhold til de gældende  

 regler, hvor vederlag for tidsbegrænsede rettigheder, der er beskyttede,  

 altid kan afskrives over den resterende beskyttelsesperiode på  

 aftaletidspunktet.
Endelig foreslås udtrykket »tidsbegrænsede eller  

 tidsubegrænsede rettigheder« ændret til »andre immaterielle  

 aktiver«. Ændringen er alene af sproglig karakter.
Der er således ikke  

 herved tilsigtet indholdsmæssige ændringer i forhold til gældende praksis.
Som noget nyt foreslås det skattemæssigt at sidestille mælkekvoter med  

 immaterielle aktiver.
En mælkevote er den afgiftsfrie mælkeleverance, som en  

 producent tildeles.
Mælkekvoten er knyttet til den enkelte bedrift.  

 Baggrunden for etablering af et tildelingssystem af mælkekvoter er, at EU har  

 indført afgift på mælk, der produceres ud over Danmarks samlede kvote.
 Efter praksis indtil 1998 medregnes ved opgørelsen af  

 afskrivningsgrundlaget for en landbrugsejendoms driftsbygninger  

 anskaffelsessummen for en til landbrugsejendommen hørende mælkekvote i såvel  

 den samlede anskaffelsessum for ejendommen som i den samlede ejendomsværdi,  

 der skal anvendes ved fordelingen af anskaffelsessummen på de enkelte  

 aktiver.
Efter ændring af vurderingsreglerne indgår mælkekvoter fra og med 1998  

 ikke længere i ejendomsværdien.
For ejendomsvurderinger før 1998 indgik  

 mælkekvoter derimod i ejendomsværdien.
Det vil sige, at den værdiforøgende  

 effekt, som en mælkekvote har på en ejendoms handelsværdi, er indgået i  

 ejendomsvurderingerne før 1998. For nogle afskrivningsberettigede  

 driftsbygninger i landbruget anskaffet før 1998 er afskrivningsgrundlaget for  

 driftsbygningerne - i det omfang mælkevoterne er indgået i ejendomsværdien -  

 dermed højere, end hvis mælkekvoterne ikke indgik i ejendomsværdien.
 Efter gældende praksis er vederlag for afståelse af mælkekvote uden  

 samtidig afståelse af ejendommen skattefri, idet dette er anset for  

 kompensation for tab af indkomstkilde (formuetab). Udgiften til anskaffelse  

 af mælkekvote uden samtidig anskaffelse af ejendom er heller ikke  

 fradragsberettiget.
 Efter gældende regler i ejendomsavancebeskatningsloven nedsættes  

 til gengæld ejendommens anskaffelsessum med det (skattefri) vederlag, der er  

 modtaget for afståelse af mælkekvoten, mens anskaffelsessummen forhøjes med  

 den udgift, der har været forbundet med anskaffelse af mælkekvoten.
Er modtageren blevet beskattet af kvotens værdi på tildelingstidspunktet,  

 forhøjes - ved afståelse af ejendommen - anskaffelsessummen til gengæld med  

 det beskattede beløb, dvs. med et beløb svarende til værdistigningen.
Dog  

 forhøjes anskaffelsessummen i tildelingsåret, hvis ejendommen omfattes af  

 ejendomsavancebeskatningslovens regler om indeksering.
Herved bliver -  

 uafhængigt af ejendommens overdragelse - den eventuelt beskattede  

 værdistigning som følge af gratis tildelte mælkekvoter samt den (ikke  

 fradragsberettigede) udgift til anskaffelse af mælkekvoter  

 fradragsberettigede ved opgørelse af avancer og tab efter reglerne i  

 ejendomsavancebeskatningsloven.
Det (skattefri) vederlag for afståelse af  

 mælkekvote bliver skattepligtigt ved opgørelse af avance og tab efter  

 reglerne i ejendomsavancebeskatningsloven.
Er der tale om vederlagsfri tildeling af mælkekvoter, beskattes modtageren  

 på tildelingstidspunktet af kvotens værdi, hvis værdien er væsentlig.
I de  

 tilfælde, hvor en mælkeproducerende landmand får tildelt en yderligere kvote,  

 vil der i almindelighed ikke kunne påvises, at landbrugsejendommen er steget  

 i værdi.
Beskatning vil som udgangspunkt komme på tale, hvor en kvote uden  

 bindinger tildeles en landmand, der ikke hidtil har produceret mælk på  

 ejendommen.
Der foreslås ændringer af den nuværende skattemæssige behandling af  

 mælkekvoter, idet det gældende regelsæt og praksis ikke kan anses for at være  

 helt sammenhængende.
Det foreslås for det første, at udgifter til anskaffelse  

 af mælkekvoter skattemæssigt sidestilles med udgifter til andre immaterielle  

 aktiver, hvilket indebærer, at anskaffelsessummen kan afskrives med indtil  

 1/7 årligt.
Er en mælkekvote tildelt vederlagsfrit, udgør anskaffelsessummen  

 0 kr, hvilket indebærer, at der så heller ikke findes et beløb, hvorpå der  

 kan afskrives.
Er landmanden blevet beskattet af mælkekvotens værdi ved  

 tildelingen, udgør det beskattede beløb anskaffelsessummen.
Ved salg af mælkekvoter opgøres fortjeneste og tab, der medregnes ved  

 opgørelsen af den skattepligtige indkomst.
Afstås kun en del af en  

 mælkekvote, anses den først erhvervede del for først afstået, medmindre det  

 ved afståelsen er fastsat, hvilken del af en mælkekvote, der afstås.
For det andet foreslås det, at mælkekvoter ikke skal indgå som en del af  

 den faste ejendom efter ejendomsavancebeskatningsloven.
Der henvises herom  

 til bemærkningerne til § 2, nr. 7-8, i det samtidig hermed fremsatte forslag  

 til lov om ændring af forskellige skattelove (Konsekvensændringer som følge  

 af afskrivningsloven samt ændring ejendomsavancebeskatningsloven m.m.).
Bestemmelsens stk. 3 indeholder regler om afskrivning af godtgørelse, der  

 er ydet i anledning af opgivelse af agentur eller lignende, visse vederlag  

 ydet for påtagelse af konkurrenceklausuler samt vederlag for afløsning af  

 visse pensionstilsagn.
Disse vederlag afskrives af yderen med indtil 1/7  

 årligt.
Der er dog adgang til at straksfradrage sådanne udgifter, når  

 ydelserne tilsammen udgør en lille del fastsat som mindre end 5 pct. af den  

 samlede lønudgift i yderens virksomhed, hvilket fremgår af stk. 3, 2. pkt.  

 Bestemmelsen svarer med en enkelt ændring til ligningslovens § 16 F, stk. 3.  

 Ændringen i forhold til ligningslovens § 16 F, stk. 3, er, at afskrivningerne  

 foreslås ændret fra bundne til ubundne.
Bestemmelsens stk. 4 indeholder en regel om, at der ikke kan foretages  

 afskrivning på goodwill og andre immaterielle aktiver samt retten ifølge en  

 udbytte-, forpagtnings- eller lejekontrakt i afståelsesåret m.v.
Reglen er en  

 konsekvens af den indførte adgang til fuld afskrivning i aftaleåret.
Bestemmelsens stk. 5 indeholder regler om nedsættelse af  

 afskrivningsgrundlaget i tilfælde af overdragelse af goodwill mellem parter,  

 hvor den ene part har bestemmende indflydelse på den anden parts handlemåde.  

 Bestemmelsen svarer grundlæggende til værnsreglen i ligningslovens § 16 F,  

 stk. 4, men der er for at imødegå eventuel usikkerhed om bestemmelsens  

 rækkevidde foretaget en præcisering af ordlyden.
I bestemmelsen henvises til  

 »selskaber m.v.«, hermed menes den type af selskaber m.v., som er  

 nævnt i selskabsskattelovens §§ 1 og 2 og fondsbeskatningsloven § 1, uanset  

 om disse måtte være fuldt skattepligtige, begrænset skattepligtige eller uden  

 skattepligt her til landet.
Bestemmelsens stk. 6 indeholder regler om afståelse af aktiver som nævnt i  

 stk. 1 og 2, hvor fortjeneste eller tab medregnes ved opgørelsen af den  

 skattepligtige indkomst.
Bestemmelsen svarer til ligningslovens § 16 E, stk.  

 1, nr. 1 - 3, og stk. 7, dog med den tilføjelse, at også forlods  

 afskrivninger skal fradrages i anskaffelsessummen, når fortjeneste eller tab  

 skal opgøres.
Her tænkes på forlods afskrivninger foretaget med  

 etableringskontomidler og investeringsfondsmidler.
Bestemmelsen i stk. 7 indebærer, at successionsreglerne i  

 kildeskattelovens § 26 A, stk. 2, og § 26 B ikke finder anvendelse ved  

 overdragelse mellem samlevende ægtefæller af aktiver som nævnt i stk. 1 og 2,  

 når en af ægtefællerne efter en dobbeltbeskatnings-overenskomst skattemæssigt  

 er hjemmehørende i en fremmed stat, Færøerne eller Grønland.
Overdragelse af  

 de omhandlede aktiver fra den ægtefælle, der er skattemæssigt hjemmehørende i  

 Danmark, til den ægtefælle, der ikke er skattemæssigt hjemmehørende i  

 Danmark, sidestilles således med salg.
Bestemmelsen svarer til ligningslovens  

 § 16 E, stk. 8.
Bestemmelsens stk. 8 indeholder regler om, at godtgørelser og vederlag i  

 anledning af opgivelse af agentur m.v. skal medregnes ved opgørelsen af den  

 skattepligtige indkomst.
Bestemmelsen svarer til ligningslovens § 16 E, stk.  

 1, nr. 4, 5 og 6.
Til § 41 Bestemmelsen i den foreslåede § 41 om straksafskrivning ved erhvervelse af  

 knowhow og patentrettigheder svarer til ligningslovens § 8 L.
Udgifter til  

 erhvervelse af licens- eller brugsrettigheder til knowhow eller  

 patentrettigheder efter den foreslåede bestemmelse kan straksafskrives.
Efter  

 gældende regler skal sådanne licens- og brugsrettigheder afskrives over 7 år.
Baggrunden for at udvide adgangen til straksafskrivning med udgifter til  

 erhvervelse af licens- eller brugsrettigheder til knowhow eller  

 patentrettigheder er ændrede forhold for virksomhederne på dette område.
I  

 nogle tilfælde vil virksomheder inden for forskning, fremfor at sælge knowhow  

 og/eller patenter i stedet indgå i fælles forskningsprojekter og/eller  

 tilbyde interessenter en licens- eller brugsret til at udnytte virksomhedens  

 knowhow og/eller patenter.
I det tilfælde, hvor en virksomhed køber en  

 licens- eller brugsrettighed til knowhow eller patentrettighed, kan udgiften  

 efter gældende regler ikke straksfradrages, men skal aktiveres og afskrives  

 over 7 år.
Når udgifter til erhvervelse af knowhow og patentrettigheder kan  

 straksafskrives, findes det rimeligt, at udgifter til erhvervelse af licens-  

 eller brugsrettigheder til know how eller patentrettigheder ligeledes kan  

 strakafskrives.
 Der er herudover foretaget visse mindre justeringer for at tilpasse  

 bestemmelsen lovforslagets struktur.
Til § 42 Der foreslås adgang til at afskrive på udgifter afholdt til ombygning,  

 forbedring eller indretning af værelser i landbrugsejendomme, når værelset  

 anvendes til udlejning til turister (bondegårdsferie), i nærmere bestemt  

 omfang.
 I regeringens redegørelse til Folketinget om landdistrikterne fra maj 1997  

 er der peget på, at landboturisme kan medvirke til at fremme  

 beskæftigelsesmulighederne i landdistrikterne og samtidigt bidrage til  

 udnyttelse af eksisterende bygninger på landet.
 Efter gældende praksis er der som udgangspunkt ikke mulighed for at  

 afskrive på investeringer i landbrugsejendomme til brug for landboturisme.  

 Det er derfor i redegørelsen anført, at muligheden for i et klart defineret  

 omfang at tillade afskrivninger i forbindelse med indretning af  

 landbrugsejendomme til brug for landboturisme, vil blive nærmere overvejet.
Efter forslaget indføres der adgang til at kunne foretage afskrivning på  

 udgifter afholdt i landbrugsejendomme til ombygning og forbedring af  

 værelser, der anvendes til udlejning til turister, på nærmere vilkår.
Det  

 foreslås, at de nævnte udgifter kan afskrives med indtil 20 pct. årligt, jf.  

 dog stk. 3 og 4. Afskrivningsadgangen gælder for udgifter afholdt til  

 ombygning og forbedring af værelser alene i eksisterende bygninger på  

 landbrugsejendommen.
Det følger af bestemmelsen, at der kun er adgang til at  

 afskrive de udgifter, som den skattepligtige har afholdt . Derimod kan  

 der ikke ske afskrivning på den del af anskaffelsessummen for en erhvervet  

 landbrugsejendom, der kan henføres til værelser, der allerede er ombygget og  

 indrettet til landboturisme.
 Adgangen til afskrivning af de nævnte udgifter kan i øvrigt kun ske i  

 landbrugsejendomme, der kan anses for erhvervsmæssigt drevet efter  

 skattelovgivningens almindelige regler og praksis herfor.
 Efter stk. 2 kan afholdte udgifter, der ikke overstiger et grundbeløb, der  

 i 1987-niveau udgør 6.700 kr., straksafskrives.
Efter stk. 3 er adgangen til at foretage afskrivning betinget af, at den  

 pågældende udlejning er momspligtig.
Det indebærer, at langtidsudlejning af  

 værelser ikke giver adgang til afskrivning, idet en sådan udlejning ikke er  

 momspligtig.
 Efter stk. 4 kan de årlige afskrivninger ikke overstige årets  

 skattepligtige indtægter.
I stk. 5 er fastsat en regel om, at ved afståelse af værelser som nævnt i  

 stk. 1 medregnes fortjeneste eller tab på ombygnings- og forbedringsudgifter  

 ved opgørelsen af den skattepligtige indkomst.
Værelser vil i praksis kun  

 kunne afstås som en del af en fast ejendomsafståelse.
Fortjenesten opgøres  

 som forskellen mellem på den ene side afståelsessummen og på den anden side  

 de afskrivningsberettigede udgifter til ombygning og forbedring med fradrag  

 af samtlige foretagne afskrivninger.
Til § 43 Den foreslåede bestemmelse vedrører afskrivning på tilslutningsafgifter.  

 Ved bestemmelsen overføres reglen i ligningslovens § 8 C til  

 afskrivningsloven, idet der samtidig foretages en række ændringer og  

 præciseringer.
 Ifølge ligningslovens § 8 C kan afgifter i anledning af en virksomheds  

 tilslutning til offentligt eller privat ejede anlæg, som har erhvervsmæssig  

 betydning for virksomheden, herunder anlæg, der tjener til forebyggelse eller  

 bekæmpelse af forurening eller støjulemper, fradrages i den skattepligtige  

 indkomst i det indkomstår, hvor de er afholdt, eller afskrives med lige store  

 årlige beløb over dette og de følgende 4 indkomstår.
Bestemmelsen blev indført ved lov nr. 184 af 30. marts 1973. Baggrunden  

 var, at det ikke fandtes rimeligt begrundet, at det skattemæssigt gjorde en  

 forskel, om en virksomhed tilsluttede sig offentligt eller privat ejede  

 anlæg, f.eks. vand-, kloak- eller rensningsanlæg, eller om virksomheden selv  

 anskaffede sådanne anlæg.
Tilslutningsafgifterne kunne som hovedregel ikke  

 fradrages eller afskrives, fordi de blev anset for udgifter, der forbedrede  

 formuen i almindelighed, mens udgifter til anskaffelse af egne anlæg kunne  

 afskrives efter afskrivningsloven.
Sådan som praksis har udviklet sig, synes det oprindelige formål med loven  

 at være trådt i baggrunden.
Skattemæssigt behandles tilslutningsafgifter mere  

 favorabelt end udgifter til egne anlæg, og der ses i praksis en bevægelse i  

 retning af at udvide bestemmelsens anvendelsesområde ved at forsøge at  

 karakterisere flere og flere udgifter som tilslutningsafgifter.
Med henblik på at bringe anvendelsesområdet i overensstemmelse med  

 bestemmelsens formål og for at undgå en lang række sager om bestemmelsens  

 rækkevidde foreslås det, at tilslutningsafgifter skal afskrives over 5 år.  

 Muligheden for fuldt ud at fradrage afgiften i det år, hvori den afholdes,  

 foreslås således afskaffet.
Dermed vil det blive mindre interessant at  

 anvende bestemmelsen på udgifter, der ligger uden for det, der umiddelbart  

 forstås ved tilslutningsafgifter.
 For at undgå, at meget små beløb skal afskrives over 5 år, foreslås det  

 dog, at sådanne afgifter kan straksafskrives, jf. bestemmelsens stk. 2.
Ligningslovens § 8 C var oprindeligt udformet således, at  

 tilslutningsafgifter af en vis størrelse skulle afskrives over en årrække.
Da  

 det ved lov nr. 607 af 14. december 1977 blev gjort valgfrit, om virksomheder  

 efter ligningslovens § 8 B ville afskrive udgifter til forsøgs- og  

 forskningsvirksomhed på en gang eller over en årrække, kom dette imidlertid  

 også til at gælde for tilslutningsafgifter, uden at der i øvrigt er  

 lighedspunkter mellem de to typer udgifter.
Baggrunden herfor var, at  

 ligningslovens § 8 C er opbygget på den måde, at der for så vidt angår  

 fradrags- og afskrivningsmetoden henvises til ligningslovens § 8 B, som blev  

 indført samtidigt med § 8 C.
Der er således ikke særskilte hensyn, som  

 tilsidesættes, ved at vende tilbage til den oprindelige retstilstand.
 Den foreslåede bestemmelse indeholder endvidere en række nye regler, der  

 skal skabe afklaring om forhold, der har givet anledning til usikkerhed i  

 praksis.
Efter ligningslovens § 8 C, jf. § 8 B, kan tilslutningsafgiften fradrages  

 i det indkomstår, hvori den er afholdt.
Afgørende er tidspunktet for den  

 retlige forpligtelse til betaling.
Dette har givet anledning til en del  

 tvister, fordi den retlige forpligtelse i en række situationer er anset for  

 indtrådt på et tidspunkt, som ligger før virksomhedens erhvervelse af  

 ejendommen, hvilket har afskåret fradragsret.
Denne praksis er nu tilsidesat  

 af Højesteret (TfS 1997, 221) uden, at der er opnået fuld klarhed over,  

 hvilken begivenhed der i relation til ligningslovens § 8 C er den relevante  

 for at anse den retlige forpligtelse til betaling af tilslutningsafgift for  

 opstået.
Det foreslås derfor i lovteksten udtrykkeligt at fastslå, at det  

 afgørende tidspunkt er forfaldstidspunktet, jf. bestemmelsens stk. 3.
 Det foreslås endvidere at lovfæste praksis, hvorefter den skattepligtige i  

 tilfælde af, at det aktiv, som er blevet tilsluttet anlægget, sælges, kan  

 fradrage en eventuel uafskreven del af tilslutningsafgiften i den  

 skattepligtige indkomst i det år, hvor salget sker, jf. bestemmelsens stk. 4.
Da tilslutningsafgiften således i forvejen er fratrukket i den  

 skattepligtige indkomst, foreslås der som stk. 5 indsat en regel om, at den  

 ikke i forbindelse med opgørelsen af skattepligtig fortjeneste eller tab ved  

 et salg kan tillægges anskaffelsessummen.
Denne regel gælder allerede ved  

 salg af fast ejendom, jf. ejendomsavancebeskatningslovens § 5, stk. 2, men  

 foreslås udvidet til andre aktiver, som tilslutningsafgiften kunne tænkes at  

 knytte sig til, og i denne form medtaget i den foreslåede bestemmelse.  

 Bestemmelsen træder i stedet for en bestemmelse om genvundne afskrivninger.  

 Da tilslutningsafgiften ikke repræsenterer et formuegode, der kan afstås  

 særskilt, vil det ikke være naturligt at tale om en afståelsessum for  

 tilslutningsafgiften som sådan og dermed heller ikke om genvundne  

 afskrivninger.
Køberen kan ikke afskrive på tilslutningsafgiften, da denne ikke er  

 afholdt af vedkommende.
Har tilslutningsafgiften forøget værdien af et  

 afskrivningsberettiget aktiv, vil det imidlertid afspejle sig i  

 salgssummen/anskaffelsessummen, som køberen vil kunne afskrive på.
Endelig foreslås der indsat en bestemmelse, som præciserer, at en eventuel  

 værdiforøgelse som følge af tilslutningen ved salg beskattes sammen med det  

 aktiv, der er blevet tilsluttet anlægget, jf. bestemmelsens stk. 6.  

 Tilslutningen er som anført ikke et formuegode i sig selv og kan ikke sælges  

 særskilt.
Den værdiforøgelse, der sker som følge af tilslutningen, må vedrøre  

 det aktiv, der tilsluttes anlægget.
Er fortjenesten ved salg af dette aktiv  

 skattepligtig, vil værdiforøgelsen som følge af tilslutningen på denne måde  

 komme til beskatning.
Til § 44 Bestemmelsen indeholder regler om adgang til straksfradrag ved anskaffelse  

 af afskrivningsberettigede aktiver, når udgiften helt eller delvis er betalt  

 ved visse nærmere opregnede tilskud.
Bestemmelsen svarer til ligningslovens §  

 27 B.
Der er dog sket ajourføring af henvisninger til forordninger og love i  

 bestemmelsens stk. 1, nr. 2 - 5 og 7 - 11, og nogle sproglige justeringer.  

 Ligningslovens § 27 B, stk. 5, er forældet og er derfor ikke medtaget i den  

 foreslåede bestemmelse.
Kapitel 6 Almindelige bestemmelser Kapitlet med de almindelige bestemmelser indeholder dels almindelige  

 bestemmelser fra den gældende lovs afsnit V, dels nye generelle bestemmelser.  

 Bestemmelserne i kapitlet foreslås at gælde for hele loven, medmindre andet  

 særskilt er fastsat.
Bestemmelsen i den gældende lovs § 30 A, hvorefter den skattepligtige ikke  

 kan medregne merværdiafgift ved opgørelsen af anskaffelsessummer,  

 forbedringsudgifter eller reparationsudgifter, der kan fradrages som  

 indgående afgift, og hvorefter den skattepligtige ikke kan medregne  

 merværdiafgift (moms) ved opgørelsen af salgssummer, er ikke videreført med  

 lovforslaget.
Der er dog ikke tilsigtet nogen ændring herved.
Det følger  

 imidlertid af de almindelige principper i afskrivningsloven, at der alene kan  

 afskrives på den afholdte udgift, og i de tilfælde, hvor momsen reelt ikke  

 indgår, skal den heller ikke indgå som en del af anskaffelsessummen eller  

 salgssummen i relation til afskrivningsloven.
Dette følger tillige af  

 almindelig regnskabsmæssig praksis og svarer til praksis i den øvrige  

 skattelovgivning.
Til § 45 Efter den foreslåede bestemmelse i stk. 1 skal anskaffelsessummer og  

 salgssummer for aktiver omfattet af denne lov, herunder også aktiver omfattet  

 af kapitlet om andre afskrivninger, omregnes til kontantværdi, der beregnes  

 ved, at den kontante del af anskaffelsessummen henholdsvis salgssummen lægges  

 sammen med kursværdien af aktivets gældsposter.
Afskrivninger foretages på  

 grundlag af den omregnede anskaffelsessum eller salgssum.
Efter den foreslåede bestemmelse i stk. 1, 3. pkt., skal inkonverterbare  

 lån for fiskefartøjer, der er stiftet eller overtaget af sælger før den 19.  

 maj 1993, hvis kursen på overdragelsestidspunktet er over 100, behandles som  

 om kursen på overdragelsestidspunktet er 100. Således skal kursen ikke lægges  

 til sælgerens salgssum, ligesom overkursen ikke indgår i køberens  

 anskaffelsessum.
Bestemmelsen er i lighed med bestemmelsen i  

 ejendomsavancbeskatningslovens § 4, stk. 4, 2. pkt., der blev indsat ved lov  

 nr. 440 af 10. juni 1997 om ændring af forskellige skattelove  

 (Konsekvensændringer m.v. i anledning af lovrevision af kursgevinstloven),  

 indsat for at imødegå eventuelt uheldige konsekvenser af indførelsen af  

 kontantværdiberegningen der blev indført med skattereformen i 1993.  

 Skattereformens lovforslag blev fremsat den 19. maj 1993. Efter bestemmelsen  

 i 4. pkt. fastsætter skatteministeren de nærmere regler om omregning af  

 anskaffelsessummer og salgssummer.
 Bestemmelsen i stk. 1 svarer indholdsmæssigt til den gældende lovs § 19 A  

 og § 33 A.
I stk. 2 - 4 foreslås regler om, at den overdragelsessum for  

 afskrivningsberettigede bygninger og installationer, grundværdi, stuehus,  

 mælkekvoter og beholdninger, som er aftalt mellem sælger og køber, anvendes  

 som sælgers afståelsessum henholdsvis købers anskaffelsessum efter  

 afskrivningsloven for de nævnte aktiver.
Hvis parterne ikke har aftalt en  

 fordeling, skal skattemyndighederne efter lovforslaget i stedet fastsætte  

 fordelingen.
Ved overdragelse af aktiver (og passiver) skal der ske en værdiansættelse  

 af de overdragne aktiver.
Dette gælder også overdragne aktiver omfattet af  

 afskrivningsloven.
Udgangspunktet er, at de overdragne aktiver skal ansættes  

 til handelsværdien.
Dette princip ændres der ikke på med lovforslaget.
Baggrunden for de foreslåede regler er, at ved overdragelse af fast  

 ejendom, der omfatter aktiver omfattet af afskrivningsloven, aftaler køber og  

 sælger i dag ikke altid en fordeling af overdragelsessummen på de enkelte  

 aktiver eller aktivtyper.
I tilfælde, hvor der købes jord og bygninger under  

 eet, er det ikke altid klart, hvad købesummen er for jorden henholdsvis for  

 de enkelte bygninger.
Der må derfor foretages en fordeling af købesummen.
I  

 dag findes der vejledning ved fordelingen af købesummen på grundværdi og  

 bygninger i forholdet mellem forskelsværdi og ejendomsværdi ved sidste  

 ejendomsvurdering.
Sådanne fordelinger medfører imidlertid ikke altid  

 korrekte ansættelser af handelsværdien.
Efter vurderingsloven opgøres en samlet ejendomsværdi, der skal svare til  

 handelsværdien for ejendommen.
Ejendomsværdien er - for landbrugsejendomme -  

 opdelt i stuehusværdi, grundværdi og en såkaldt forskelsværdi (enten  

 byggeteknisk værdi eller tillægsparcelværdi).
I vurderingssystemet bliver stuehuset - stort set - vurderet til  

 handelsværdien.
Grundværdien er derimod - efter den såkaldte bondegårdsregel  

 - som regel vurderet til under handelsværdien.
For at få ejendomsværdien  

 »op på« den samlede ejendomsværdi (handelsværdi) anvendes derfor en  

 såkaldt tillægsparcelværdi, som er et procenttillæg på 100 - 400 pct. af  

 grundværdien.
Hvis den såkaldte tekniske værdi af driftsbygningerne er højere  

 end tillægsparcelværdien anvendes denne.
Den tekniske værdi af bygningerne  

 fastsættes efter særlige normtal baseret på byggeomkostningerne for nye  

 bygninger.
 I hovedparten af tilfældene anvendes ved ejendomsvurderingen  

 tillægsparcelværdiprincippet.
Fordeling efter ejendomsvurderingen er imidlertid for landbrugets  

 driftsbygninger i de færreste tilfælde egnet til fastsættelse af  

 afskrivningsgrundlaget.
Forskellen mellem den samlede ejendomsværdi og  

 grundværdi (forskelsværdi) er for høj i forhold til driftsbygningernes værdi.  

 Dette er typisk tilfældet, når der er tale om større landbrugsejendomme eller  

 ejendomme med små eller teknisk set ikke fuldt tidssvarende driftsbygninger,  

 eller hvor der efterfølgende er erhvervet større jordarealer.
Landbrugets  

 driftsbygninger vil derfor i reglen skulle afskrives på grundlag af den  

 byggetekniske værdi.
Den byggetekniske værdi kan imidlertid ikke i  

 almindelighed antages at være et udtryk for bygningens handelsværdi.
Det er blevet fremført, at en fordeling af den samlede anskaffelsessum  

 efter ejendomsvurderingen ikke i alle tilfælde giver et retvisende billede af  

 handelsværdien.
Det skyldes grundlæggende, at ejendomsvurderingssystemet er  

 mindre velegnet til at danne grundlag for en indkomstbeskatning.  

 Vurderingssystemet er opbygget med henblik på opgørelsen af ejendomsskatter  

 og lejeværdi og ikke med det specifikke sigte at skulle anvendes ved  

 fastsættelsen af afskrivningsgrundlaget for afskrivningsberettigede  

 bygninger.
 Det findes derfor hensigtsmæssigt at fjerne fastsættelsen af  

 anskaffelsessummer og afståelsessummer for afskrivningsberettigede bygninger  

 fra de fordelinger, der hidrører fra ejendomsvurderingen.
Efter den foreslåede bestemmelse i stk. 2 anvendes ved salg af fast  

 ejendom ved opgørelsen af sælgers afståelsessum og købers anskaffelsessum for  

 aktiverne efter afskrivningsloven den fordeling af den samlede  

 overdragelsessum, som parterne har aftalt.
De aktiver, for hvilke parternes  

 aftalte fordeling af overdragelsessummen skal finde anvendelse, er  

 afskrivningsberettigede bygninger og installationer, grundværdi, stuehus,  

 mælkekvoter og beholdninger.
For andre erhverv end landbruget vil en  

 fordeling af den samlede overdragelsessum på de overdragne aktiver kun kunne  

 omfatte afskrivningsberettigede bygninger samt installationer og grundværdi.
 Fordelingen af overdragelsessummen kan parterne have aftalt i købsaftale,  

 skøde eller ved anden skriftlig aftale.
Formålet med en specifikation fsva. overdragne beholdninger er at sikre,  

 at den del af den samlede overdragelsessum, der kan henføres til beholdninger  

 i landbruget, herunder jordbeholdninger ikke kan påvirke anskaffelsessummen  

 for landbrugets driftsbygninger.
Formålet med en specifikation for  

 mælkekvoter er på samme måde at sikre, at anskaffelsessummen for landbrugets  

 driftsbygninger ikke kommer til at indeholde den del af den samlede  

 anskaffelsessum, der kan henføres til mælkekvoter.
I den foreslåede  

 bestemmelse i § 40 foreslås det i øvrigt skattemæssigt at behandle  

 mælkekvoter på samme måde som andre immaterielle aktiver, og til brug herfor  

 skal der fastsættes en anskaffelsessum.
I en del tilfælde vil parterne i overdragelsesaftalen have taget stilling  

 til, hvorledes købesummen skal fordeles på de enkelte aktiver.
Denne aftalte  

 fordeling af købesummen på de enkelte aktiver skal som udgangspunkt - ligesom  

 i dag - lægges til grund af skattemyndighederne, medmindre den aftalte  

 fordeling åbenbart ikke svarer til de faktiske værdier.
Da parterne normalt  

 har modstående interesser - idet sælger ønsker at minimere genvundne  

 afskrivninger, mens køber ønsker et så højt afskrivningsgrundlag som muligt -  

 må de aftalte overdragelsessummer for de enkelte aktiver som udgangspunkt  

 antages at svare til de faktiske handelsværdier.
Den konkrete fordeling af en  

 overdragelsessum på de enkelte aktiver, som en sælger og en køber har aftalt,  

 må som udgangspunkt derfor være udtryk for handelsværdien.
I visse tilfælde har parterne ikke modstående interesser.
Det kan være  

 tilfældet, når køber ikke skal anvende de overtagne bygninger til et  

 afskrivningsberettiget formål (og derfor ikke har interesse i et  

 afskrivningsgrundlag overhovedet), når køber i forvejen har så mange  

 »egne« afskrivninger, at vedkommende ikke kan udnytte flere  

 afskrivninger, eventuelt har skattemæssige underskud, ved familiehandler  

 eller ved handler mellem parter i et afhængighedsforhold.
 I tilfælde, hvor den skatteansættende myndighed finder, at den af parterne  

 aftalte fordeling på aktiverne ikke svarer til de faktiske værdier, vil den  

 skatteansættende myndighed - ligesom i dag - kunne tilsidesætte fordelingen,  

 når det er åbenbart, at den af parterne aftalte fordeling ikke svarer til de  

 faktiske handelsværdier.
Det nye er, at de skatteansættende myndigheder fremover ikke skal  

 basere en tilsidesættelse af den af parterne aftalte fordeling på først og  

 fremmest oplysninger fra vurderingssystemet.
Den skatteansættende myndighed  

 skal fremover i stedet selvstændigt fastsætte handelsværdien, og hvis denne  

 efter den skatteansættende myndigheds bedste skøn ikke svarer til den af  

 parterne aftalte overdragelsessum, vil skattemyndighederne i konkrete  

 tilfælde kunne tilsidesætte den af parterne aftalte fordeling.
Den fordeling af den samlede overdragelsessum på afskrivningsberettigede  

 bygninger, som parterne har aftalt, skal finde anvendelse ved såvel  

 opgørelsen af genvundne afskrivninger som ved opgørelsen af købers  

 afskrivningsgrundlag for de pågældende bygninger.
Der sker herved en  

 tydeliggørelse af princippet om anvendelsen af fælles skattemæssig værdi for  

 et aktiv for såvel sælger som køber, dog korrigeret for handelsomkostninger.
I SD-cirkulære nr. 40 af 12. december 1978 om afskrivningsgrundlaget for  

 landbrugets driftsbygninger er foreskrevet, at hvis det selvangivne  

 afskrivningsgrundlag er opgjort på grundlag af forskelsværdien og  

 ejendomsværdien ved den seneste kendte vurdering på tidspunktet for  

 indgivelse af selvangivelsen, kan det selvangivne afskrivningsgrundlag alene  

 nedsættes, hvis det afskrivningsgrundlag, som myndighederne kan godkende ved  

 ligningen (efter udtalelse indhentet fra vurderingsmyndighederne) er mere end  

 20 pct. lavere end det selvangivne.
I ligningsmæssig praksis finder  

 cirkulæret tilsvarende anvendelse ved ændring af afskrivningsgrundlaget for  

 driftsbygninger i andre erhverv, når det afskrivningsgrundlag, der er  

 beregnet efter ejendommens forskelsværdi, ændres som følge af en udtalelse  

 fra vurderingsmyndighederne.
Med den foreslåede regel om parternes fordeling af overdragelsessummen  

 tilsidesættes cirkulæret i realiteten.
Når parternes fordeling skal finde  

 anvendelse - eller fordelingen foretages af skattemyndighederne, når parterne  

 ikke selv har gjort det - skal cirkulæret ikke opretholdes.
Cirkulæret vil  

 derfor blive ophævet.
 Ophævelsen indebærer, at skattemyndighedernes værdiansættelse af en  

 afskrivningsberettiget bygning ikke længere skal være mere end 20 pct. lavere  

 end den værdi, som parterne har aftalt, for, at skattemyndighederne i  

 konkrete tilfælde kan korrigere overdragelsessummen.
Efter den foreslåede bestemmelse i stk. 3 fastsætter den skatteansættende  

 myndighed fordelingen af den samlede salgssum på de i stk. 2 nævnte aktiver,  

 hvis parterne ikke har foretaget fordelingen.
I nogle tilfælde kan  

 parterne blot have aftalt en samlet overdragelsessum men ikke, hvorledes  

 denne købesum skal fordeles på de enkelte aktiver.
I så fald foretager  

 skattemyndighederne fordelingen.
Reglen må antages at føre til, at parterne i langt de fleste tilfælde vil  

 fordele anskaffelsessummen på de nævnte aktiver.
Den fordeling, som den  

 skatteansættende myndighed foretager, vil - ligesom når parterne selv har  

 foretaget fordelingen - blive lagt til grund ved opgørelsen af sælgers  

 afståelsessum henholdsvis købers anskaffelsessum for de overdragne aktiver.  

 Hvis parterne ikke er enige i den skatteansættende myndigheds fordeling, vil  

 ansættelsen kunne påklages i det almindelige ligningssystem.
De skatteansættende myndigheder skal ved fastsættelsen af denne fordeling  

 fremover ikke først og fremmest anvende oplysninger fra vurderingssystemet,  

 eksempelvis ved at fastsætte bygningens afskrivningsgrundlag som dennes  

 byggetekniske værdi.
Den skatteansættende myndighed skal fremover i stedet  

 selvstændigt fastsætte handelsværdien for de overdragne  

 afskrivningsberettigede bygninger m.v.
Den skatteansættende myndighed kan til brug for fordelingen af en samlet  

 overdragelsessum eventuelt hente bistand fra de sekretariatsenheder i told-  

 og skatteregionerne, der på Ligningsrådets vegne har tilsynsfunktioner og  

 revisionsbeføjelser vedrørende vurderingsområdet.
Organisatorisk er tilsynet  

 i told- og skatteregionerne placeret i en særlig enhed adskilt fra  

 skyldrådssekretariatet.
I øvrigt vil den skatteansættende myndighed ved  

 fordelingen eventuelt også kunne lade relevante oplysninger fra eksempelvis  

 realkreditinstitutter, pengeinstitutter og forsikringsselskaber om overdragne  

 bygninger indgå.
 Er den skatteansættende myndighed for sælger og køber ikke den samme,  

 foreslås det, at fordelingen foretages af den skatteansættende myndighed for  

 sælgeren, dog først efter høring af den skatteansættende myndighed for køber.
 Efter den foreslåede bestemmelse i stk. 4 vil en efterfølgende ændring af  

 fordelingen på overdragne aktiver, dvs. en ændret værdiansættelse for nogle  

 af de overdragne aktiver, hos enten køber eller sælger medføre en tilsvarende  

 (med modsat fortegn) ændret værdiansættelse af de samme aktiver hos sælger  

 henholdsvis køber, dog med respekt af fristreglerne i skattestyrelseslovens §  

 35. En ændret værdiansættelse kan fremkomme som følge af en  

 skatteankenævnskendelse, en kendelse fra Landsskatteretten eller en  

 domstolsafgørelse.
Landsskatteretten kan i tilfælde, hvor afgørelsen af et klagepunkt angår  

 bedømmelsen af de skattemæssige virkninger af et retsforhold mellem klageren  

 og en tredjemand, allerede i dag bestemme, at tredjemand skal have mulighed  

 for at udtale sig over for Landsskatteretten.
Partshøring kan komme på tale,  

 når der er grund til at antage, at denne tredjemand ønsker en anden  

 bedømmelse af retsforholdet lagt til grund end den bedømmelse, som klageren  

 ønsker lagt til grund.
Til § 46 Bestemmelsen vedrører regulering af de grundbeløb, der er indeholdt i  

 lovforslaget.
Regulering af disse beløb skal ske efter den almindelige  

 bestemmelse i personskattelovens § 20. Det er således beløbene i § 5, stk. 3,  

 (små restsaldi), § 6, stk. 1, nr. 2, (småaktiver), § 10 (bundgrænsen for  

 anvendelse af reglerne i §§ 5 - 9 på dok- og beddingsanlæg), § 11, stk. 3,  

 (små restsaldi ved blandet benyttede driftsmidler og skibe), § 29, stk. 1,  

 nr. 3, (bundgrænsen for forskudsafskrivninger), § 42, stk. 2,  

 (straksafskrivning af små udgifter vedrørende indretning af værelser til  

 landboturisme), og § 43, stk. 2, (straksafskrivning af små beløb vedrørende  

 tilslutningsafgifter), der bliver reguleret.
Til § 47 Bestemmelsen er en generel bestemmelse for hele loven, der fastslår, at  

 (frivillig) afhændelse og (tvungen) afståelse i loven sidestilles med salg af  

 det pågældende aktiv eller den pågældende virksomhed.
Heraf følger, at  

 afståelsessummer og afhændelsessummer ligeledes vil blive sidestillet med  

 salgssummer.
Til § 48 Efter bestemmelsen behandles forsikrings- og erstatningssummer som  

 salgssummer, hvor andet ikke er særskilt fastsat.
Bestemmelsen gælder for  

 hele loven, og erstatter således en række bestemmelser i den gældende lov om  

 behandlingen af forsikrings- og erstatningssummer.
I visse tilfælde er der  

 dog i lovforslaget opretholdt særlige bestemmelser for behandlingen af  

 forsikrings- og erstatningssummer, f. eks. i den foreslåede § 7, stk. 2, §  

 13, stk. 2, og § 24.
Til § 49 Bestemmelsen svarer indholdsmæssigt til den gældende lovs § 31 for så vidt  

 angår erhvervelse eller overdragelse af aktiver ved gave og arveforskud, der  

 sidestilles med køb henholdsvis salg.
Derimod er arv ligeledes medtaget i  

 bestemmelsen, hvilket navnlig skal omfatte de tilfælde, hvor arvingen m.v.  

 ikke succederer i boets skattemæssige stilling.
I disse tilfælde indeholder  

 bestemmelsen således også hjemmel til fastsættelse af anskaffelsessum og  

 salgssum.
Som følge af lov nr. 426 af 14. juni 1995 om dødsbo- og gaveafgift  

 er boafgift nævnt i den foreslåede bestemmelses 2. pkt. på linie med  

 gaveafgift og indkomstskat.
Det er i bestemmelsens 4. pkt. præciseret, at når  

 erhververen efter skattelovgivningens regler indtræder i overdragerens  

 skattemæssige stilling, finder de omtalte bestemmelser ikke anvendelse.
Med  

 den foreslåede bestemmelse er indholdet af den gældende lovs § 31  

 koncentreret i en kortere form.
 Reglerne i den gældende lovs § 31, stk. 1, sidste pkt., og stk. 2, sidste  

 pkt., om omregning til kontantværdi, indgår ikke i bestemmelsen, da der i §  

 45 er foreslået en generel regel om omregning til kontantværdi, der gælder  

 for hele loven.
Til § 50 Bestemmelsen svarer i alt væsentligt til den gældende lovs § 30, stk. 1 og  

 2. Der er dog foretaget visse mindre justeringer.
Stk. 1 indebærer, at fortjeneste eller tab medregnes fuldt ud i salgsåret  

 i tilfælde, hvor aktiver er solgt som led i næring.
Henvisningen i 2. pkt.,  

 hvorefter beskatningen sker efter statsskattelovens § 5, litra a, indebærer,  

 at der ikke skal ske kontantomregning af anskaffelses- og salgssummer.
Det er  

 således de nominelle værdier, der benyttes.
 Stk. 2 er alene ændret i forhold til den gældende § 30 med henblik på at  

 tilpasse bestemmelsen lovforslagets ny kapitelinddeling.
Til § 51 Den foreslåede bestemmelse om anskaffelse af visse aktiver til brug for  

 forsøgs- eller forskningsvirksomhed svarer til den gældende lovs § 34, idet  

 der dog foreslås en enkelt ændring.
Efter gældende regler er det  

 Ligningsrådet, der kan give tilladelse til, at afskrivning kan påbegyndes før  

 igangsættelsen af den erhvervsvirksomhed, hvorpå forsøgene eller forskningen  

 tager sigte.
Efter forslaget er det fremover skatteministeren, der kan give  

 tilladelse.
Det vil ved en bekendtgørelse blive fastsat, hvem der kan give  

 tilladelse.
 Der er herudover alene foretaget visse sproglige justeringer for at  

 tilpasse bestemmelsen lovforslagets kapitelinddeling.
Til § 52 Efter den gældende lovs § 30, stk. 3, kan en skattepligtig, der har  

 foretaget afskrivninger i overensstemmelse med afskrivningslovens  

 bestemmelser efter udløbet af fristen for indgivelse af selvangivelse kun  

 ændre disse afskrivninger med Ligningsrådets tilladelse.
 Told- og Skattestyrelsen har i cirkulære 1998-3 bemyndiget de  

 skatteansættende myndigheder til i nogle nærmere angivne situationer at  

 tillade ændring af af- og nedskrivninger efter selvangivelsesfristen.  

 Cirkulæret er offentliggjort i Ministerialtidende som cirkulære nr. 22 af 12.  

 januar 1998.
 Bestemmelsen foreslås ændret på tre punkter.
For det første fastsættes det i bestemmelsen i stk. 1, at en  

 skattepligtig, der har afskrevet efter afskrivningsloven, kan ændre den  

 selvangivne afskrivningssats, når meddelelse herom er indgivet til den  

 skatteansættende myndighed senest 3 måneder efter udløbet af  

 selvangivelsesfristen.
Efter bestemmelsen skal den skattepligtige således  

 ikke som i dag anmode om en tilladelse, men den skattepligtige skal blot  

 indsende en meddelelse om, at den selvangivne afskrivningssats ønskes ændret  

 og, hvorledes den selvangivne afskrivningssats ønskes ændret.
Den  

 skatteansættende myndighed skal ved den skattepligtiges indsendelse af  

 meddelelsen dog foretage en prøvelse af, om betingelserne for at ændre den  

 selvangivne afskrivningssats er til stede.
For det andet indebærer den foreslåede bestemmelse endvidere, at  

 anmodninger om ændring af de selvangivne afskrivningsbeløb, der skyldes, at  

 afskrivningsgrundlaget ikke blev opgjort korrekt i selvangivelsen, skal  

 behandles efter de almindelige regler i skattestyrelsesloven om genoptagelse.  

 Forslaget ændrer retstilstanden, idet Ligningsrådet efter den gældende  

 bestemmelse har fulgt den praksis, at såvel anmodninger om at ændre den  

 selvangivne afskrivningssats som ansøgninger, der vedrører en ændring af  

 afskrivningsgrundlaget, er anset for omfattet af den gældende  

 afskrivningslovs § 30, stk. 3. Dette anses for uhensigtsmæssigt, idet en  

 ændring af afskrivningssatsen er en ændring af et valg truffet af den  

 skattepligtige, medens en ændring af afskrivningsgrundlaget derimod  

 grundlæggende er en korrektion af en ukorrekt retsanvendelse.
Det er kun en  

 meget begrænset del af anmodningerne i dag, der vedrører ændring af  

 afskrivningsgrundlaget.
For det tredje fastsættes det i bestemmelsen i stk. 2, at den selvangivne  

 afskrivningssats i andre tilfælde end de i stk. 1 nævnte kun kan ændres efter  

 tilladelse fra skatteministeren.
Som nævnt ovenfor kan de foretagne  

 afskrivninger efter gældende regler kun ændres med Ligningsrådets tilladelse.  

 Dette cirkulære har virkning for anmodninger, der modtages den 1. marts 1998  

 eller senere.
Efter bestemmelsen overføres kompetencen til skatteministeren.
Det er dog  

 tanken indtil videre at udlægge kompetencen til Ligningsrådet, der herefter  

 ligesom i dag kan træffe beslutning om at udlægge kompetencen helt eller  

 delvist til den skatteansættende myndighed.
Til § 53 Bestemmelsen er identisk med den gældende lovs § 44 A.
Kapitel 7 Ikrafttrædelses- og overgangsbestemmelser Til § 54 Det foreslås i stk. 1, at loven træder i kraft dagen efter bekendtgørelsen  

 i Lovtidende og har virkning fra og med indkomståret 1999. I stk. 2 foreslås  

 det, at den gældende afskrivningslov, jf. lovbekendtgørelse nr. 932 af 24.  

 oktober 1996, ophæves med virkning fra samme indkomstår, jf. dog stk. 4, 5 og  

 8.
Det foreslås i stk. 3, at afskrivningssatsen for saldoen for udelukkende  

 erhvervsmæssigt benyttede driftsmidler og skibe efter § 5, stk. 3, for  

 indkomståret 1999 maksimalt - som hidtil - kan udgøre indtil 30 pct.
Fra og  

 med indkomståret 2000 kan afskrivning på driftsmiddelsaldoen kun foretages  

 med indtil 25 pct., jf. forslagets § 5, stk. 3. For delvis erhvervsmæssigt  

 benyttede driftsmidler og skibe efter § 11, stk. 2, kan afskrivning for  

 indkomståret 1999 ligeledes foretages med indtil 30 pct.
Fra og med  

 indkomståret 2000 kan afskrivning kun foretages med indtil 25 pct.
Det  

 foreslås endvidere i bestemmelsen, at afskrivningssatsen for  

 udlejningsaktiver i indkomståret efter anskaffelsesåret, jf. § 5, stk. 4, for  

 indkomståret 1999 kan udgøre indtil 60 pct.
Fra og med indkomståret 2000 kan  

 afskrivning i indkomståret efter anskaffelsesåret foretages med indtil 50  

 pct.
 Det foreslås i stk. 4, 1. pkt., at på nybygninger, anlæg og installationer  

 som nævnt i afsnit IV A i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, kan der ikke foretages  

 forskudsafskrivning, når den bindende aftale om opførelse af aktivet indgås  

 dagen for lovforslagets fremsættelse, der er den 2. juni 1998, eller senere,  

 eller når planlægning af fremstilling af aktivet i egen virksomhed foretages  

 dagen for lovforslagets fremsættelse eller senere.
Det foreslåede virkningstidspunkt indebærer, at bygninger m.v., for hvilke  

 der dagen for lovforslagets fremsættelse eller senere indgås bindende aftaler  

 m.v. om opførelse, eller som fra samme tidspunkt planlægges fremstillet i  

 egen virksomhed, ikke vil kunne forskudsafskrives.
Disse bygninger  

 m.v. er i stedet henvist til et ordinært afskrivningsforløb.
For så vidt  

 angår fremstilling af bygninger i egen virksomhed, skal det derfor kunne  

 godtgøres, at de pågældende aktiver før lovforslagets fremsættelse var  

 planlagt fremstillet i egen virksomhed for, at disse kan behandles efter de  

 hidtil gældende regler.
Det foreslås i stk. 5, at for bindende aftaler om levering af skibe,  

 driftsmidler, bygninger, anlæg og installationer eller for planlægning af  

 fremstilling af skibe, driftsmidler, bygninger m.v. i egen virksomhed, skal §  

 14 og afsnit IV A i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, dog fortsat finde anvendelse i  

 indkomståret 1999 og senere indkomstår, når den bindende aftale er indgået  

 eller planlægningen er foretaget i indkomståret 1998 eller tidligere  

 indkomstår.
Dog kan der som nævnt ovenfor under stk. 4 allerede i henhold til  

 bindende aftaler m.v. fra og med lovforslagets fremsættelse ikke foretages  

 forskudsafskrivninger på bygninger m.v.
I det indkomstår, hvori der sker  

 levering eller færdigfremstilling af et aktiv, hvorpå der er foretaget  

 forskudsafskrivninger efter reglerne i 1. pkt., dvs. efter de hidtil gældende  

 regler fragår de foretagne forskudsafskrivninger i aktivets  

 afskrivningsberettigede anskaffelsessum efter reglerne i § 5, stk. 1 - 3, for  

 driftsmidler og skibe, og efter reglerne i § 17 for bygninger og  

 installationer.
Den foreslåede bestemmelse indebærer, at for bindende aftaler om levering  

 eller bygning af aktiver, der er indgået i indkomståret 1998 eller tidligere  

 indkomstår, eller for planlægning af fremstilling af aktiver i egen  

 virksomhed i 1998 eller tidligere indkomstår, gælder  

 forskudsafskrivningsreglerne i den hidtil gældende afskrivningslov, jf.  

 lovbekendtgørelse nr. 932 af 24. oktober 1996 fortsat i indkomståret 1999 og  

 senere indkomstår.
For bindende aftaler om opførelse af en bygning m.v. eller  

 planlægning af fremstilling af en bygning m.v. i egen virksomhed, er det dog  

 kun for aftaler indgået inden lovforslagets fremsættelse, at de hidil  

 gældende regler fortsat vil kunne finde anvendelse, idet adgangen til at  

 foretage forskudsafskrivning på bygninger m.v. i henhold til nye kontrakter  

 som nævnt ophæves fra og med lovforslagets fremsættelse.
Den foreslåede bestemmelse sikrer, at skattepligtige, der før indkomståret  

 1999 har påbegyndt et forløb med forskudsafskrivninger på driftsmidler og  

 skibe, eller før lovforslagets fremsættelse har påbegyndt et forløb med  

 forskudsafskrivninger på bygninger m.v. efter reglerne i den hidtil gældende  

 afskrivningslov, kan fortsætte med at anvende disse regler i indkomståret  

 1999 og senere indkomstår, selvom betingelserne for at foretage  

 forskudsafskrivninger efter de nye regler er foreslået ændret.
Reglen sikrer,  

 at der ikke skal ske efterbeskatning af forskudsafskrivninger alene som følge  

 af de skærpede betingelser for at foretage forskudsafskrivninger i  

 lovforslaget.
Efterbeskatning i de tilfælde, hvor der er forskudsafskrevet for meget,  

 sker således fuldt ud efter reglerne i den hidtil gældende afskrivningslov.  

 Herved undgås særlige overgangsregler for den situation, hvor en  

 skattepligtig i henhold til en kontrakt om levering, bygning eller opførelse  

 af aktiv i 1998 foretager forskudsafskrivninger efter de gældende regler, fra  

 og med 1999 skal foretage forskudsafskrivninger efter de nye regler.
En sådan  

 situation ville være uhensigtsmæssig, idet reglerne for forskudsafskrivning i  

 den gældende afskrivningslov og i lovforslaget afviger fra hinanden.
Især  

 ville efterbeskatning efter to sideløbende regelsæt afhængig af, om  

 forskudsafskrivning er foretaget før 1998 eller efter være uhensigtsmæssigt.
Efter den foreslåede bestemmelse i stk. 5, 2. pkt., skal i det indkomstår,  

 hvori der sker levering eller færdigfremstilling af et aktiv, de  

 forskudsafskrivninger på aktivet, der er foretaget efter 1. pkt., fratrækkes  

 i aktivets afskrivningsberettigede anskaffelsessum.
Den resterende  

 anskaffelsessum behandles efter reglerne i § 5, stk. 1 - 3, for driftsmidler  

 og skibe og efter § 14 for bygninger og installationer.
 Det foreslås i stk. 6, at den foreslåede adgang til at afskrive på  

 anskaffelsessummer for mælkevoter efter de regler, der gælder for  

 immaterielle aktiver, alene gælder for mælkevoter, der erhverves  i  

 indkomståret 1999 eller senere.
Det foreslås endvidere, at fortjeneste eller tab ved salg af en mælkekvote  

 efter § 40, stk. 6, skal gælde for ethvert salg, uanset hvornår en kvote er  

 anskaffet eller tildelt.
Det vil sige, at der skal opgøres fortjeneste eller  

 tab på alle kvoter, der afstås, efter de almindelige regler, jf. § 40, stk.  

 6. Fortjeneste eller tab opgøres som forskellen mellem afståelsessummen og  

 anskaffelsessummen.
For mælkekvoter erhvervet før 1999 har der ikke kunnet  

 afskrives på mælkekvoten, og følgelig skal der ikke ske nogen reduktion af  

 anskaffelsessummen.
Anskaffelsessummen udgør det vederlag, som landmanden har  

 betalt for kvoten, enten dette er sket ved et køb fra Mælkeudvalget eller ved  

 køb fra en anden landmand.
Er en kvote i sin tid tildelt landmanden  

 vederlagsfrit, er anskaffelsessummen 0 kr.
Hvis en kvote i sin tid er blevet  

 beskattet ved tildelingen, udgør det beskattede beløb anskaffelsessummen.
 I tilfælde, hvor der ikke foreligger sådanne oplysninger, der umiddelbart  

 gør det muligt at fastslå en anskaffelsessum for mælkekvoten, hvilket  

 eksempelvis kan være tilfældet, såfremt en landbrugsejendom med en tilhørende  

 mælkekvote er købt uden, at mælkekvoten er specificeret i den samlede  

 købesum, kan anskaffelsessummen som udgangspunkt opgøres som den pris for køb  

 af mælkekvoter fra Mælkeudvalget, der gjaldt på det tidspunkt, hvor  

 landbrugsejendommen blev købt.
Det foreslås i stk. 7, at den foreslåede bestemmelse i § 45, stk. 1, 3.  

 pkt., om kontantomregning af inkonverterbare lån for fiskekuttere har  

 virkning for overdragelser, der foretages den 1. januar 1999 eller senere,  

 udlodninger fra dødsboer, der foretages den 1. januar 1999 eller senere eller  

 ved skifte af uskiftet bo, når skiftebegæringen er indgivet den 1. januar  

 1999 eller senere.
Bestemmelsen kan dog anvendes ved overdragelser i perioden  

 fra dagen for fremsættelsen af lovforslaget til den 1. januar 1999, hvis  

 reglerne fører til en lavere beskatning end efter de hidtil gældende regler.
Det foreslås i stk. 8, at § 52 har virkning for meddelelser og anmodninger  

 om ændring af foretagne afskrivninger, der indgives den 1. januar 1999 eller  

 senere.
Endvidere ophæves med virkning fra samme dato den gældende  

 afskrivningslovs § 30, stk. 3, hvorefter en skattepligtig efter udløbet af  

 selvangivelsesfristen kun kan ændre foretagne afskrivninger med  

 Ligningsrådets tilladelse.
Herved opnås, at alle meddelelser og anmodninger,  

 der indgives efter den nævnte dato, behandles efter de foreslåede regler.
På  

 den måde sikres det, at der i en årrække ikke vil gælde to sideløbende  

 regelsæt afhængig af, om meddelelsen eller anmodningen om ændring af  

 foretagne afskrivninger vedrører indkomstår før 1999 eller 1999 og senere  

 indkomstår.
 Det foreslås i stk. 9 som konsekvens af, at lov om social service træder i  

 kraft den 1. juli 1998, at ændre den del af reglen i den gældende  

 afskrivningslovs § 18, stk.1, litra b, om afskrivning på plejehjem, der  

 omfattes af kap. 16 i lov om social bistand, for perioden 1. juli 1998 til  

 udgangen af indkomståret 1998. Efter den foreslåede overgangsbestemmelse kan  

 der i perioden ske afskrivning på døgninstitutioner og bygninger, der er  

 omfattet af lov om social service, og som udsættes for et tilsvarende slid.  

 Efter § 18, stk. 2, i den gældende afskrivningslov kan Ligningsrådet i den  

 nævnte periode tillade, at reglerne i bl.a. § 18, stk. 1, litra b, kan  

 anvendes på bygninger, som efter rådets skøn kan sidestilles med de der  

 nævnte.
Det foreslåede virkningstidspunkt i stk. 1, hvorefter reglerne skal have  

 virkning fra og med indkomståret 1999, jf. dog bl.a. ovenfor om  

 virkningstidspunktet for reglerne om forskudsafskrivninger, indebærer, at de  

 nye regler skal finde anvendelse for alle aktiver omfattet af  

 afskrivningsloven fra og med indkomståret 1999, uanset  

 anskaffelsestidspunktet for aktivet.
Når det i bestemmelser er fastsat, at  

 der kan foretages afskrivning på udgifter til erhvervelse eller anskaffelse  

 af aktiver, gælder det også udgifter til anskaffelse m.v. af aktiver, der er  

 sket i indkomståret 1998 og tidligere.
Herved undgås sideløbende regelsæt  

 afhængig af anskaffelsestidspunktet for aktivet.
 De nye regler skal finde anvendelse, selvom der efter de gældende regler i  

 en lang række tilfælde i dag gælder særlige afskrivningsforløb m.v. afhængig  

 af anskaffelsestidspunktet for aktivet, eller særlige regler for opgørelsen  

 af genvundne afskrivninger afhængig af anskaffelsestidspunktet for aktivet.
De gældende overgangsregler, der er fastsat i forbindelse med tidligere  

 ændringer af afskrivningsloven, videreføres således som udgangspunkt  

ikke med lovforslaget.
Der findes eksempelvis  særlige regler  

 for beskatningen af avancer på bygninger og installationer anskaffet før  

 afskrivningslovens indførelse i 1957, som har været genstand for  

 ekstraordinære afskrivninger, for afskrivninger og fortjeneste på bygninger  

 og installationer anskaffet før 1968, som hidtil er afskrevet efter  

 dagældende regler, for genvundne afskrivninger på ejendomme opført på lejet  

 grund eller hvorpå der hviler en hjemfaldsforpligtelse anskaffet før 1978,  

 for fortjenesten på bygninger anskaffet før indførelsen af kontantomregning  

 af anskaffelsessummer i 1982, for nedrivningsfradrag på bygninger anskaffet  

 før 1968. Endvidere findes der særlige regler for fritagelse for beskatning  

 af fiskekuttere og andre skibe under 150 brt. anskaffet før 1957.
Disse mange overgangsregler kan medføre betydelige administrative  

 vanskeligheder for såvel de skattepligtige som skattemyndighederne.
Det kan i  

 konkrete tilfælde være vanskeligt at finde ud af, hvorledes skatten skal  

 beregnes ved afståelse af et aktiv, der er anskaffet for år tilbage.
Jo flere  

 år anskaffelsen ligger tilbage, jo vanskeligere kan det være at sikre en  

 korrekt anvendelse af forskellige sæt sideløbende overgangsregler.
Når lovforslaget ikke medtager de gamle overgangsregler, opnås der i kraft  

 af de mere enkle regler, der herved fremkommer, således væsentlige  

 administrative fordele.
I visse tilfælde vil der dog kunne ske en skærpet  

 beskatning ved afhændelse af et aktiv i forhold til en situation, hvor disse  

 overgangsregler var foreslået videreført.
 For bygninger og installationer, der er anskaffet før indkomståret 1999,  

 og som fra og med 1999 skal afskrives med den nye afskrivningssats, gælder,  

 at summen af de anvendte afskrivningsprocenter ikke kan overstige 100.
Til § 55 Det foreslås i stk. 1 fastsat, at samtlige foretagne afskrivninger,  

 herunder forskudsafskrivninger og forlods afskrivninger, der er foretaget til  

 og med indkomståret 1998 efter de regler, der gjaldt herfor i den gældende  

 afskrivningslov og tidligere afskrivningslove eller skattelovgivningen i  

 øvrigt, indgår i opgørelsen af afskrivninger, der er foretaget før  

 indkomståret 1999. Det er således de faktisk foretagne afskrivninger for  

 indkomståret 1998 og tidligere indkomstår, der skal indgå i opgørelsen af  

 foretagne afskrivninger og opgørelsen af genvundne afskrivninger efter de nye  

 regler, jf. dog stk. 2. Der skal således ikke som følge af lovforslaget ske  

 nogen regulering af de afskrivninger m.v., der er foretaget til og med  

 indkomståret 1998. Hvis der for aktiver anskaffet i indkomståret 1998 eller  

 tidligere indkomstår gælder - eller der i en periode har gjaldt - andre  

 satser eller afskrivningsforløb end efter lovforslaget, er det de faktisk  

 foretagne afskrivninger m.v., der er fremkommet ved anvendelsen af disse  

 regler, der ved begyndelsen af indkomståret 1999 skal anses for at være  

 foretaget.
Den foreslåede bestemmelse i stk. 1 har eksempelvis også den konsekvens,  

 at bestemmelserne i § 6, stk. 2, og 41, stk. 2, også vil omfatte udgifter,  

 der er fradraget fuldt ud i den skattepligtige indkomst efter den gældende  

 afskrivningslovs § 3 og den gældende § 8 L i ligningsloven.
For indkomståret  

 1998 og tidligere indkomstår er disse udgifter således ikke fradraget efter  

 lovforslagets § 6, stk. 1, og § 41, stk. 1, men efter § 3 i den hidtil  

 gældende afskrivningslov henholdsvis den hidtil gældende § 8 L i  

 ligningsloven.
I perioden 1. januar 1982 - indkomståret 1990 gjaldt der for bl.a.  

 bygninger og installationer anskaffet i perioden og for afholdte udgifter til  

 ombygning og forbedring af bygninger og installationer i perioden  

 pristalsregulering af afskrivningsgrundlaget m.v.
Fortjenesten skulle efter  

 de dagældede regler opgøres som forskellen mellem på den ene side  

 afståelsessummen og på den anden side de afskrivningsberettigede udgifter til  

 anskaffelse m.v. pristalsreguleret indtil afståelsesåret med fradrag af de  

 skattemæssige pristalsregulerede afskrivninger.
Det følger af stk. 2, at ved opgørelsen af fortjeneste eller tab på en  

 bygning eller installation efter lovforslagets § 21 skal der ske  

 pristalsregulering til og med indkomståret 1990 af de afskrivninger, der i  

 perioden 1. januar 1982 - indkomståret 1990 er foretaget på det  

 pristalsregulerede afskrivningsgrundlag.
Eventuelle forlods afskrivninger og  

 forskudsafskrivninger pristalsreguleres fra året efter forlodsafskrivningen  

 eller anskaffelsen til og med indkomståret 1990. I praksis kan de  

 pristalsregulerede afskrivninger beregnes som en procentdel af det beløb,  

 hvormed afskrivninger kunne foretages i året før afståelsesåret, idet dette  

 beløb udgør det til og med indkomståret 1990 pristalsregulerede  

 afskrivningsgrundlag.
Den nævnte procentdel kan findes ved at sammentælle de  

 efter anskaffelsen anvendte afskrivningsprocenter (den akkumulerede  

 afskrivningsprocent). De pristalsreguleringer af anskaffelsessummen, der  

 allerede er oppebåret i perioden 1. januar 1982 - indkomståret 1990, indgår  

 dermed ved opgørelsen af fortjeneste eller tab efter lovforslagets § 21.
Som genvundne afskrivninger på bygninger m.v. kan efter lovforslagets § 21  

 dog højst beskattes de foretagne afskrivninger (eventuelt pristalsregulerede  

 afskrivninger), herunder forskudsafskrivninger og forlods afskrivninger.
I  

 det omfang der efter de gældende regler gjaldt begrænsning af adgangen til at  

 foretage afskrivninger m.v. på visse bygninger m.v., sikrer lovforslagets §  

 21 derfor, at der sker en tilsvarende reduktion af det beløb, der kan  

 beskattes som genvundne afskrivninger ved afståelser i indkomståret 1999  

 eller senere.
Kun beløb, der er fratrukket ved indkomstopgørelsen, kan  

 genvindes.
I det omfang der efter gældende regler ville ske en lempeligere eller  

 ingen beskatning af genvundne afskrivninger ved afståelsen af aktivet, kan  

 der i visse tilfælde med lovforslaget dog indtræde en større beskatning, end  

 hvis overgangsreglerne med lovforslaget havde været videreført.
Men som  

 anført kan der dog ikke ske beskatning af et større beløb som  

 genvundne afskrivninger end det beløb, der er afskrevet, herunder  

 forskudsafskrivninger og forlods afskrivninger.
Der kan således ikke ske  

 beskatning af beløb, som ikke allerede er fratrukket ved tidligere  

 indkomstopgørelser.
Til § 56 Det foreslås, at saldoværdierne for skibe efter den hidtil gældende § 12 i  

 lov om skattemæssige afskrivninger m.v. og for dok- og beddingsanlæg efter §  

 29 D i lov om skattemæssige afskrivninger m.v. ved udgangen af indkomståret  

 1998 overføres til den ny samlede saldo for driftsmidler og skibe, jf.  

 lovforslagets § 5.
Til § 57 Udgifter til anskaffelse og forbedring af bygninger m.v., der ikke kan  

 afskrives efter lovforslagets § 14, kan efter lovforslagets § 25, stk. 1,  

 afskrives, såfremt bygningen er opført på lejet grund, dog bortset fra  

 bygninger, der anvendes til beboelse eller ikke erhvervsmæssige formål.
Der  

 kan afskrives med indtil 4 pct. årligt, dvs. at der foreslås ubundne  

 afskrivninger.
Det samme gælder efter lovforslagets § 25, stk. 2, for fast  

 ejendom, hvorpå der hviler en nedlæggelses- eller nedrivningsklausul.
Efter §  

 25, stk. 3, kan anskaffelsessummen for fast ejendom, hvorpå der hviler en  

 hjemfaldsforpligtelse m.v. afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse eller ikke erhvervsmæssige formål.
Efter  

 lovforslaget kan der således ikke afskrives på bygninger, der anvendes til  

 beboelse, herunder bygninger, der anvendes til udlejning.
Der kan heller ikke  

 afskrives på bygninger, der anvendes til ikke-erhvervsmæssige formål.
Det foreslås i stk. 1, at reglerne i lovforslagets § 25, stk. 1 - 3, ikke  

 afskærer adgangen til at afskrive på en bygning eller fast ejendom anskaffet  

 i indkomståret 1998 eller tidligere indkomstår, herunder bygning og fast  

 ejendom, der anvendes til sommer- og fritidsbolig for ejeren, når der efter  

 reglerne for indkomståret 1998 eller tidligere indkomstår har kunnet  

 afskrives herpå.
Disse regler findes i den gældende afskrivningslovs § 29 C,  

 stk. 1 - 3, jf. lovbekendtgørelse nr. 932 af 24. oktober 1996, samt  

 statsskattelovens § 6, litra a.
Skattepligtige, der efter de gældende regler  

 har kunnet foretage skattemæssige afskrivninger, afskæres således ikke  

 herfra, uanset lovforslagets § 25, stk. 1 - 3. Men foretagelsen af  

 afskrivningerne skal ske efter reglerne i lovforslagets § 25, stk. 1 - 3. Det  

 indebærer bl. a., at afskrivninger på lejet grund fra og med 1999 gøres  

 ubundne, hvor de efter de hidtil gældende regler er bundne.
Undladte  

 afskrivninger efter de hidtil gældende regler kan således indhentes fra og  

 med 1999.
 Efter lovforslagets § 26, stk. 2, finder bestemmelsen i lovforslagets § 21  

 vedrørende beskatning af genvundne afskrivninger ved salg ligeledes  

 anvendelse ved salg af bygninger og ejendomme, der er omfattet af § 25, stk.  

 1 - 3. Dog kan tab ikke fratrækkes.
Det foreslås i stk. 2, at hvis et salg af en ejendom eller bygning, der er  

 afskrevet efter stk. 1, medfører, at der ikke længere kan afskrives på den  

 pågældende ejendom eller bygning, fordi den fremover anvendes til beboelse  

 eller ikke-erhvervsmæssige formål, gives der fradrag for et eventuelt tab  

 uanset lovforslagets § 26, stk. 2. Efter den foreslåede bestemmelse kan et  

 eventuelt tab ved salget fradrages ved opgørelsen af den skattepligtige  

 indkomst for afståelsesåret.
Tabet opgøres som forskellen mellem det  

 salgssummen og det uafskrevne beløb.
Til § 58 Efter lovforslagets § 27 kan udgifter til nyopførelse af dræningsanlæg og  

 jordfaste dele af markvandingsanlæg og renovering og forbedring af bestående  

 anlæg afskrives med indtil 20 pct. årligt.
Erhververen af en ejendom, hvorpå  

 der findes et anlæg, der ikke er afskrevet fuldt ud, indtræder i sælgerens  

 skattemæssige stilling vedrørende afskrivningerne.
Hvis anlægget er afskrevet  

 fuldt ud, kan erhververen af en ejendom med anlæg derimod ikke afskrive på  

 anlægget.
Det foreslås i bestemmelsen, at lovforslagets § 27 ikke afskærer adgangen  

 til at foretage afskrivning på dræningsanlæg anskaffet i indkomståret 1998  

 eller tidligere, hvis der efter de hidtil gældende regler i § 29 S i  

 afskrivningsloven, jf. lovbekendtgørelse nr. 932 af 24. oktober 1996, kunne  

 afskrives på dræningsanlægget.
Tilsvarende afskærer lovforslagets § 27 heller  

 ikke adgangen til at foretage afskrivning på jordfaste dele af  

 markvandingsanlæg anskaffet i indkomståret 1998 eller tidligere, hvis der  

 efter de hidtil gældende regler i afskrivningslovens § 18, stk. 1, litra c,  

 eller statsskattelovens § 6, litra a, har kunnet afskrives på de jordfaste  

 dele af markvandingsanlægget.
En skattepligtig, der for indkomståret 1998 kan afskrive på et anlæg,  

 selvom vedkommende ikke selv har opført eller renoveret anlægget, kan  

 således fortsat afskrive på anlægget i 1999 og følgende indkomstår.
Men  

 afskrivningerne skal ske efter reglerne i lovforslagets § 27. Det vil sige,  

 at der kan afskrives med indtil 20 pct. årligt, hvor der for indkomståret  

 1998 og tidligere indkomstår kun kan afskrives med indtil 10 pct. årligt og  

 for markvandingsanlæg med satsen for bygningsafskrivninger m.v.
Der skal  

 heller ikke ske beskatning af genvundne afskrivninger ved salg af  

 dræningsanlæg og markvandingsanlæg.
Til gengæld skal afskrivninger, der ikke  

 genvindes, nedsætte anskaffelsessummen efter ejendomsavancebeskatningsloven,  

 jf. § 2, nr. 8, i det samtidig hermed fremsatte forslag til lov om ændring af  

 forskellige skattelove (Konsekvensændringer som følge af afskrivningsloven  

 samt ændringer af ejendomsavancebeskatningsloven m.m.).
Til § 59 Efter den foreslåede bestemmelse kan aktiver omfattet af lovforslagets §  

 40, der er erhvervet før den 1. januar 1998, afskrives med indtil 10  

 pct. årligt i stedet for med indtil 1/7 årligt.
Ligeledes kan godtgørelser og  

 vederlag omfattet af lovforslagets § 40, hvor pligten til at udrede de  

 omhandlede ydelser er indtrådt før den 1. januar 1998, afskrives med  

 indtil 10 pct. årligt i stedet for med indtil 1/7 årligt.
Ved erhvervelse før  

 den 1. januar 1998 af rettigheder, der er beskyttet efter anden lovgivning,  

 og hvor den resterende beskyttelsesperiode på aftaletidspunktet er mindre end  

 10 år, afskrives med en sats, der svarer til, at anskaffelsessummen afskrives  

 med lige store årlige beløb over den resterende beskyttelsesperiode.
Med lov nr. 1105 af 29. december 1997 om afkortning af  

 afskrivningsperioden for goodwill m.m. skete der en reduktion af  

 afskrivningsperioden fra 10 til 7 år og en modsvarende forhøjelse af  

 afskrivningssatsen fra 10 pct. årligt til 1/7 årligt.
Afkortningen af  

 afskrivningsperioden gælder kun for aktiver, der erhverves den 1. januar 1998  

 eller senere, og for godtgørelser og vederlag, hvor pligten til at udrede de  

 omhandlede ydelser indtræder den 1. januar 1998 eller senere.
Afkortningen af  

 afskrivningsperioden for de pågældende aktiver var et resultat af  

 forhandlingerne om finansloven for 1998 mellem regeringen, CD, Venstre og Det  

 Konservative Folkeparti.
 Med den foreslåede bestemmelse sikres det, at aktiver m.v., der er  

 erhvervet før den 1. januar 1998, fortsat behandles efter gældende regler for  

 afskrivningsperiode og afskrivningssats, jf. lov nr. 1105 af 29. december  

 1997 således, at de pågældende aktiver ikke efter lovforslagets § 54 fra og  

 med indkomståret 1999 kan afskrives med indtil 1/7 årligt.
 For de nævnte aktiver m.v. erhvervet før den 1. januar 1998 vil dog efter  

 reglerne i forslagets § 40 - ligesom for aktiver m.v. anskaffet efter den  

 nævnte dato - gælde, at afskrivningerne ændres fra bundne til ubundne  

 afskrivninger, således at der ikke gælder en grænse for afskrivningsperioden.
Til § 60 Efter lovforslagets § 45 skal bl.a. anskaffelsessummer omfattet af  

 afskrivningsloven omregnes til kontantværdi efter regler, der fastsættes af  

 skatteministeren.
Denne bestemmelse sammenholdt med lovforslagets § 54,  

 hvorefter de nye regler skal have virkning fra og med indkomståret 1999,  

 indebærer, at der skal ske kontantomregning af anskaffelsessummer for alle  

 aktiver, der fra og med 1999 er omfattet af afskrivnings-loven.
Det gælder i  

 princippet, selv om der på det tidspunkt, hvor aktivet blev anskaffet, ikke  

 gjaldt krav om kontantomregning af anskaffelsessummen.
Det foreslås, at der uanset lovforslagets § 45 ikke skal ske  

 kontantomregning af anskaffelsessummer for aktiver, der er anskaffet i  

 indkomståret 1998 eller tidligere, såfremt der efter de dagældende regler  

 ikke skulle ske kontantomregning af anskaffelsessummer for aktiverne.
For  

 eksempelvis bygninger m.v. anskaffet før 1982 skal der ikke ske  

 kontantomregning af anskaffelsessummen.
For maskiner, inventar og lignende  

 driftsmidler og for skibe er der først fra og med indkomståret 1994 indført  

 kontantomregning af anskaffelsessummer.
For goodwill indebærer den foreslåede  

 bestemmelse tilsvarende, at i det omfang der efter gældende regler ikke skal  

 ske kontantomregning af anskaffelsessummen, skal der heller ikke som følge af  

 lovforslagets § 45 ske kontantomregning.
Til § 61 Den gældende afskrivningslov indeholder i §§ 3 A og 21 A regler om adgang  

 til straksafskrivning for udgifter til de miljøforbedrende driftsmidler og  

 anlæg i landbrug m.v., der er omtalt i § 1 i loven om støtte til  

 miljøforbedrende investeringer i mindre landbrug m.v.
Reglerne har dog ifølge  

 den ændringslov, hvorved bestemmelserne blev indsat i afskrivningsloven samt  

 senere ændringer hertil, kun haft virkning for driftsmidler og anlæg, der er  

 anskaffet henholdsvis taget i brug i perioden fra den 1. december 1985 til og  

 med den 30. september 1995. Bestemmelserne er derfor ikke medtaget i  

 lovforslaget.
Efter den gældende § 3 A, stk. 2, skal salgssummer og forsikrings- og  

 erstatningssummer vedrørende de miljøforbedrende driftsmidler behandles efter  

 reglerne i § 3, stk. 5, dvs. de skal fuldt ud medregnes i den skattepligtige  

 indkomst for det indkomstår, hvori afhændelsen finder sted.
Ved det  

 foreslåede stk. 1 videreføres denne regel.
Efter den gældende § 21 A, stk. 2,  

 skal de udgifter, der straksafskrives efter paragraffens stk. 1, indgå i  

 opgørelsen af genvundne afskrivninger i forbindelse med salg af den  

 afskrivningsberettigede bygning.
Denne regel videreføres ved det foreslåede  

 stk. 2.
Til § 62 Bestemmelsen stk. 1 - 6 svarer til den gældende lovs § 2 A med en mindre  

 sproglig justering i stk. 2. Reglerne, der giver mulighed for at afskrive med  

 dobbelte satser, gælder for de til en virksomhed hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget.
Reglerne gælder, når den skattepligtige  

 inden udgangen af kalenderåret 1994 driver erhvervsvirksomhed i en  

 erhvervszone.
Adgangen til afskrivning med dobbelte satser på driftsmidler i  

 erhvervszoner gælder indtil udgangen af indkomståret 1999. Stk. 7 svarer til  

 den gældende lovs § 5, stk. 2, med en mindre justering af henvisningen.
Stk.  

 8 indeholder en nyaffattet bestemmelse om overgang fra den særskilte saldo  

 til den ordinære driftsmiddelsaldo ved udløbet af de særlige  

 erhvervszoneregler.
Det på særskilt saldo nedskrevne beløb skal efter  

 bestemmelsen tillægges saldoværdien på den ordinære driftsmiddelsaldo ved  

 begyndelsen af indkomståret 2000.
Til § 63 Bestemmelsen indeholder regler for driftsmidler, der afskrives på særskilt  

 saldo, og som flyttes uden for erhvervszonen, eller driftsmidler, der flyttes  

 til en erhvervszone.
Bestemmelsen svarer til den gældende lovs § 32 B, hvor  

 alene henvisningerne er tilpasset lovforslagets struktur.
Til § 64 Bestemmelsen vedrører reglerne for afskrivning på bygninger og  

 installationer, der er beliggende i erhvervszoner.
Reglerne om afskrivning  

 med dobbelte satser gælder for bygninger og installationer, der kan afskrives  

 efter de almindelige bestemmelser i lovforslaget, og som er anskaffet, efter  

 at erhvervszonen blev udpeget.
Bygningerne m.v. skal endvidere benyttes  

 erhvervsmæssigt af en virksomhed etableret i erhvervszonen inden udgangen af  

 kalenderåret 1994. Adgangen til afskrivning med dobbelte satser på bygninger  

 og installationer i erhvervszoner gælder indtil udgangen af indkomståret  

 1999.
 Bestemmelsen svarer til den gældende lovs § 23 A, og der er alene  

 foretaget en sproglig justering i stk. 1 samt en konsekvensændring af  

 henvisningerne.
Til § 65 Bestemmelsen indeholder henvisning til de almindelige afskrivningsregler  

 for aktiver, der er omfattet af reglerne i §§ 62 - 64. De almindelige regler  

 finder således anvendelse i det omfang, det er foreneligt med de særlige  

 regler.
Bestemmelsen er indsat som konsekvens af, at de midlertidige  

 bestemmelser, der er indeholdt i kapitel 7, ikke er indeholdt i kapitlerne om  

 afskrivning på disse aktiver, henholdsvis kapitel 2 for driftsmidler og skibe  

 og kapitel 3 for bygninger og installationer.
Til § 66 Bestemmelsen vedrører selskaber og foreninger omfattet af § 1, stk. 1, nr.  

 1, 2 og 4, i selskabsskatteloven, som erhverver aktiver omfattet af  

 straksafskrivningsreglen i den foreslåede bestemmelse i § 6, stk. 1, med  

 henblik på udlejning.
Bestemmelsen gælder også aktiver, som allerede ved  

 erhvervelsen er udlejet.
Bestemmelsen sikrer, at disse selskaber ikke kan  

 straksfradrage udgifter til anskaffelsen efter bestemmelse i § 6, stk. 3,  

 hvis der er anvendt investeringsfondsmidler til forlods afskrivning på  

 aktiverne.
Bestemmelsen findes i den gældende lovs § 3, stk. 7, 2. pkt., og  

 er flyttet til kapitlet med ikrafttrædelses- og overgangsbestemmelser på  

 grund af den afvikling, der sker af investeringsfondsordningen.
Til § 67 Den gældende afskrivningslovs afsnit V A, der begrænser  

 afskrivningsadgangen i forbindelse med leasingvirksomhed, blev ophævet ved  

 lov nr. 388 af 7. juni 1989. Baggrunden herfor var især, at man ikke fandt  

 grundlag for at opretholde reglerne efter gennemførelsen af den nævnte lov,  

 der indebar en skærpet beskatning af anpartshavere.
Ophævelsen havde dog kun virkning for aktiver anskaffet den 12. maj 1989  

 eller senere.
For aktiver anskaffet før den 12. maj 1989 blev leasingreglerne  

 således opretholdt, hvilket foreslås videreført ved bestemmelserne i § 67.  

 Efter leasingreglerne var der ingen adgang til at pristalsregulere  

 anskaffelsessummen for nærmere afgrænsede aktiver, der udlejes, og ingen  

 mulighed for løbende at foretage afskrivninger.
 Stk. 2 og 3 svarer til den gældende afskrivningslovs § 32 A, stk. 2 og 3.
Til § 68 Bestemmelsen er identisk med den gældende lovs § 46.
Skriftlig fremsættelse (2. juni 1998) Skatteministeren (Ole Stavad):
 Jeg skal hermed tillade mig at fremsætte:
 Forslag til lov om skattemæssige afskrivninger.  

 (Afskrivningsloven).
(Lovforslag nr.
L 102).
I regeringsgrundlaget fra marts 1998 »Godt på vej - Danmark i det 21.  

 århundrede« har regeringen fastslået, at princippet om lavere skatter og  

 bredere skattebase skal videreføres for erhvervsbeskatningen.
Som led i disse  

 bestræbelser fremsættes denne erhvervsskattepakke.
 Justeringerne på erhvervsskatteområdet skal opfylde følgende  

 hovedmålsætninger:
Skattesatsen sænkes til et niveau, der forebygger, at skatteovervejelser  

 kan blive udslagsgivende ved virksomhedernes lokaliseringsbeslutninger Sikring af mere ensartede og gennemskuelige rammevilkår, der afspejler  

 fremtidens erhvervsudvikling.
 En udvidelse af skattebasen med henblik på at sikre finansiering af  

 satsreduktionen.
Regeringen foreslår, at selskabsskattesatsen, fondsbeskatningssatsen og  

 satsen i virksomhedsskatteordningen nedsættes i løbet af to år fra de  

 gældende 34 pct. til 30 pct. i 1999 og 26 pct. i år 2000. Det betyder, at  

 selskabsskattesatsen ikke vil afholde virksomheder fra at lægge produktion i  

 Danmark.
Der fastholdes en beskatning på 34 pct. for virksomheder beskæftiget  

 med olie- og kulbrinteindvinding i Nordsøen.
Med en erhvervs- og selskabsskattesats på 26 pct. placerer Danmark sig i  

 den lave ende i forhold til de øvrige EU-lande.
Det er regeringens  

 opfattelse, at der herved gives et værdifuldt signal om det danske klima for  

 etablering af selskaber og virksomheder.
Sideløbende med disse ændringer er der i EU-regie gjort store fremskridt  

 med at forhindre den egentlige selskabsskattekonkurrence, hvor enkelte lande  

 har søgt at tiltrække virksomheder fra andre lande ved hjælp af specifikke og  

 afgrænsede skattemæssige særordninger.
EU-landene har således vedtaget en  

 adfærdskodeks, som betyder, at nye særordninger, der ikke er almindeligt  

 tilgængelige for alle selskaber, ikke længere kan etableres, og at  

 eksisterende særordninger skal afvikles i de kommende år.
 Med dette forslag sikres en generel, lav selskabs- og erhvervsbeskatning,  

 som vil medvirke til, at Danmark bliver i stand til både at fastholde og  

 tiltrække arbejdspladser.
 Nedsættelsen finansieres ved en række initiativer, som samtidig vil sikre  

 mere ensartede og gennemskuelige rammevilkår, der afspejler fremtidens  

 erhvervsudvikling.
 Således reduceres bygningsafskrivningssatserne på i dag 4 og 6 pct. til en  

 enhedssats på 4 pct. med virkning fra 1999, medens satsen for  

 saldoafskrivninger reduceres fra 30 til 25 pct. med virkning fra år 2000.  

 Denne justering af afskrivningsreglerne vil skabe større neutralitet i  

 forhold til virksomhedernes investeringsbeslutninger både generelt og på  

 tværs af brancher med forskellig kapitalintensitet.
Den finansielle sektor vil få den fulde gavn af reduktionen af  

 selskabsbeskatningen både direkte og gennem et højere afkast af  

 aktiebeholdninger.
Sektoren vil imidlertid bidrage forholdsvis lidt til  

 finansieringen gennem justeringen af afskrivningsreglerne.
For at modvirke  

 denne særlige effekt, foreslås det at forhøje lønsumsafgiften for den  

 finansielle sektor med virkning fra 1999.
Der foreslås endvidere en smidiggørelse af erhvervslivets afregningsregler  

 vedrørende moms.
Forslaget indebærer en afkortning af kredittiden for de  

 store virksomheder med en årlig omsætning over 5 mill. kr med 39 dage over 4  

 år.
Til gengæld foreslås det, at de helt små virksomheder med en årlig  

 omsætning under 0,5 mill. kr. overgår fra kvartalsvis til halvårlig  

 momsafregning.
Samlet set vil antallet af indberetninger falde med netto ca.  

 40.000 årligt.
Da de store virksomheder tæller væsentligt i den samlede  

 afregning af moms, vil ændringen forbedre statens gennemsnitlige likviditet.  

 Rentefordelen heraf medgår til finansieringen af justeringen af satsen for  

 selskabsskat m.m.
Tilsvarende gælder forslaget om justeringen af kredittid  

 for pensionsinstitutternes afregning af arbejdsmarkedsbidrag.
Den resterende finansiering foreslås tilvejebragt ved at indføre en skat  

 på 10 pct. på realrenteafgiftspligtiges aktieafkast.
Kombinationen af lavere  

 sats i selskabsbeskatningen og aktieskatten vil fastholde et nogenlunde  

 uændret beskatningsniveau af investeringer i danske virksomheder.
Ved skatten  

 vil noget af den skattefordel, der ligger i den nuværende  

 realrenteafgiftsfritagelse af aktier dog flyttes fra investorerne til  

 virksomhederne.
Skatten på aktieafkast vil også omfatte investeringer i udenlandske  

 aktier, der efter de gældende regler tilsvarende danske aktier er  

 realrenteafgiftsfritaget.
Det vil gøre investering i danske selskaber  

 relativt mere attraktivt end investering i udenlandske selskaber, der ikke  

 får en nedsættelse af selskabsskatten.
Det vil være til gavn for dansk  

 erhvervslivs muligheder for at få tilført risikovillig kapital.
Den samlede provenuvirkning af den foreslåede omlægning af  

 erhvervsbeskatningen inkl. provenuet af aktieafkastskatten er et merprovenu  

 på ca. 2,5 mia. kr.
Omlægningen skønnes omtrent neutral for erhvervene under  

 eet, men virkningen for de enkelte brancher vil være forskellig, når der ses  

 bort fra aktieskatten.
 I tilknytning til justeringen foreslås en række supplerende ændringer,  

 herunder mere teknisk betonede forbedringer af visse regler, hvis  

 provenumæssige virkninger er af begrænset omfang.
I forslaget om nedsættelse af skattesatsen foreslås en vis skærpelse af  

 fondsbeskatningen ved at indføre en generel beskatning af gaver til fonde.  

 Forslaget skal ses i sammenhæng med, at fonde får gavn af nedsættelsen af  

 fondsbeskatningen, men ikke deltager i finansieringen på samme måde som  

 selskaber.
Forslaget indebærer samtidig en væsentlig forenkling af  

 fondsbeskatningen, idet alle afgrænsninger mellem forskellige typer fonde og  

 fondsmidler i forbindelse med gaver fjernes.
Endvidere foreslås en skærpelse af successionsreglerne for at opnå en mere  

 effektiv løbende afregning og inddrivelse af skatterne.
Det foreslås, at  

 juridiske personer fremover ikke kan arve med succession.
Samtidig foreslås  

 arten af aktiver, hvori der kan succederes, begrænset til aktiver, der udgør  

 en erhvervsvirksomhed, samt til hovedaktionæraktier, der udgør mere end 15  

 pct. af aktiekapitalen.
Ved succession i levende live kan der efter gældende  

 regler succederes i hovedaktionæraktier, der udgør mere end 15 pct. af  

 stemmeværdien.
Denne regel foreslås ændret, således at der også her skal ske  

 overdragelse af hovedaktionæraktier, der udgør mere end 15 pct. af  

 aktiekapitalen.
Ved ændringerne opnås, at det kun er fysiske personer, der  

 kan succedere ved død ligesom i levende live.
I levende live er det dog kun  

 den nære familiekreds, der kan succedere.
Endvidere opnås, at der gælder ens  

 regler for aktivkredsen ved succession i levende live og ved død.
Det  

 foreslås desuden, at der - svarende til reglerne for succession i levende  

 live - ikke kan arves med succession ved udlodning af aktier i finansielle  

 selskaber i lavskattelande og aktier erhvervet for lånte midler.
Skattereglerne skal modvirke, at danske datterselskaber af udenlandske  

 koncerner finansieres på vilkår, som ikke kunne være opnået på det fri marked  

 med hensyn til forholdet mellem fremmedkapital og egenkapital.
Det foreslås  

 derfor at indføre generelle regler om tynd kapitalisering, der sikrer mod at  

 udenlandske koncerner udhuler den skattepligtige indkomst i deres danske  

 datterselskaber ved at datterselskabets kapitalbehov finansieres ved en  

 uforholdsmæssig stor fremmedkapital stillet til rådighed af udenlandske  

 koncernselskaber med rentefradrag til følge.
I tilknytning hertil foreslås at  

 sikre en udtrykkelig lovhjemmel for at interesseforbundne parter ved  

 opgørelsen af den skat tepligtige indkomst skal fastsætte priser og vilkår  

 for deres transaktioner, der svarer til de priser og vilkår, uafhængige  

 parter ville have fastsat (armslængde princippet). De foreslåede regler er et  

 led i en dansk tilpasning til international skatteret på samme måde som de  

 tidligere gennemførte regler om CFC-beskatning og om transfer pricing.
Endelig fremsættes forslag til ny afskrivningslov samt forslag til lov,  

 der indeholder konsekvensændringer heraf og forslag til ændring af  

 ejendomsavancebeskatningsloven. Ændringerne vedrørende  

 ejendomsavancebeskatningsloven indeholder bl.a. forslag om, at reglen om  

 ejertidsnedslag ved beskatning af fortjeneste ved afståelse af andre  

 ejendomme end næringsejendomme afvikles over en 10 årig periode.
I  

 tilknytning hertil foreslås, at reglen om indeksering af anskaffelsessummen  

 ved afståelse af landbrugsejendomme m.v., der kan anvendes i stedet for  

 reglen om ejertidsnedslag, ophæves med virkning fra og med kalenderåret 1999.  

 Samtidig foreslås det, at der for personer indføres en regel om et  

 bundfradrag ved opgørelsen af den skattepligtige fortjeneste ved afståelse af  

 blandet benyttede ejendomme.
Idet jeg i øvrigt henviser til bemærkningerne til lovforslagene, skal jeg  

 anbefale disse forslag til Folketingets hurtige og velvillige behandling Bilag 1.
Oversigt over forslagets elementer med provenuvirkning Efter 2. behandling den 24. juni 1998 Kapitel 1 Lovens anvendelsesområde § 1. Efter reglerne i denne lov kan skattemæssig afskrivning  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre udgifter.
Kapitel 2 Driftsmidler og skibe Fælles bestemmelser § 2. Maskiner, inventar og andre driftsmidler samt skibe afskrives  

 efter reglerne i dette kapitel, såfremt de udelukkende eller delvis benyttes  

 erhvervsmæssigt.
 Stk. 2. Udgifter til anskaffelse af edb-software afskrives efter  

 reglerne i dette kapitel, uanset om der er tale om erhvervelse af en  

 tidsubegrænset brugsrettighed i henhold til en softwarelicensaftale eller  

 lignende.
 Stk. 3. Antikviteter, kunstværker og andre aktiver, der efter  

 deres art og anvendelse normalt ikke udsættes for værdiforringelse, kan ikke  

 afskrives.
§ 3. Driftsmidler og skibe anses for anskaffet, når driftsmidlet  

 eller skibet er 1) leveret til en igangværende virksomhed, 2) bestemt til at indgå i virksomhedens drift og 3) færdiggjort i et sådant omfang, at det kan indgå i driften.
 § 4. Ændrer en skattepligtig benyttelsen af driftsmidler eller  

 skibe fra udelukkende erhvervsmæssig benyttelse til privat benyttelse eller  

 omvendt, behandles dette som salg henholdsvis køb af de pågældende aktiver.  

 Det samme gælder ved ændring fra eller til delvis erhvervsmæssig benyttelse.  

 Som salgssum eller købesum anvendes handelsværdien på det tidspunkt, hvor  

 benyttelsen ændres.
Udelukkende erhvervsmæssigt benyttede driftsmidler og skibe § 5. Driftsmidler og skibe, som en skattepligtig udelukkende  

 benytter erhvervsmæssigt, skal afskrives på en samlet saldo for den enkelte  

 virksomhed.
Stk. 2. Indkomstårets afskrivninger foretages på grundlag af den  

 afskrivningsberettigede saldoværdi ved indkomstårets udgang.
Denne værdi  

 opgøres som saldoværdien ved indkomstårets begyndelse med tillæg af  

 anskaffelsessummen for driftsmidler og skibe, der er anskaffet i  

 indkomståret, og med fradrag af salgssummen for driftsmidler og skibe, der er  

 solgt og leveret i indkomstårets løb.
Udgifter til forbedring behandles på  

 samme måde som anskaffelsessummer.
Saldoværdien ved indkomstårets begyndelse  

 udgør det beløb, hvortil driftsmidler og skibe anskaffet i tidligere  

 indkomstår er nedbragt ved afskrivninger.
 Stk. 3. Afskrivning kan højst udgøre 30 pct. af den  

 afskrivningsberettigede saldoværdi efter stk. 2. Udgør den  

 afskrivningsberettigede saldoværdi før indkomstårets afskrivning et  

 grundbeløb (i 1987-niveau) på 6.700 kr. eller derunder, kan beløbet fradrages  

 fuldt ud i den skattepligtige indkomst.
Stk. 4. For selskaber og foreninger omfattet af  

 selskabsskattelovens § 1, stk. 1, nr. 1, 2 og 4, indgår anskaffelsessummen  

 for driftsmidler og skibe omfattet af stk. 1, som enten erhverves med henblik  

 på udlejning, eller som allerede ved erhvervelsen er udlejet, ikke i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives indtil 60 pct. af anskaffelsessummen for  

 udlejningsdriftsmidlet eller -skibet.
Den del af anskaffelsessummen, der ikke  

 er afskrevet, tillægges den afskrivningsberettigede saldoværdi for det andet  

 indkomstår efter anskaffelsesåret.
 Stk. 5. Sælges et udlejningsdriftsmiddel eller -skib omfattet af  

 stk. 4 i anskaffelsesåret eller indkomståret efter anskaffelsesåret,  

 fradrages henholdsvis medregnes fortjeneste eller tab i den  

 afskrivningsberettigede saldoværdi for det indkomstår, hvori salget finder  

 sted, jf. dog § 9. Bestemmelserne i stk. 4, 2. og 3. pkt., finder ikke  

 anvendelse.
 Stk. 6. Ligningsrådet kan tillade, at bestemmelsen i stk. 4 ikke  

 skal finde anvendelse, når det efter rådets skøn må anses for godtgjort, at  

 anskaffelsen af aktiver til udlejning er et led i normal forretningsmæssigt  

 drevet udlejningsvirksomhed og i det væsentlige ikke har til formål at opnå  

 adgang til at foretage skattemæssige afskrivninger på de anskaffede aktiver.
 § 6. Den skattepligtige kan i stedet for at afskrive efter § 5  

 vælge at fradrage (straksafskrive) hele anskaffelsessummen for nedennævnte  

 driftsmidler m.v. i den skattepligtige indkomst for det indkomstår, hvori  

 anskaffelsen finder sted, jf. dog stk. 3:
 1) Driftsmidler, hvis fysiske levealder må antages ikke at overstige 3 år.
2) Driftsmidler med en anskaffelsessum på et grundbeløb (i 1987-niveau) på  

 6.700 kr. eller derunder.
Aktiver i et samlesæt eller lignende samt aktiver,  

 der er bestemt til at fungere samlet, anses for eet driftsmiddel.
Aktiver,  

 der er bestemt til at fungere sammen med allerede anskaffede aktiver, kan  

 ikke straksafskrives, såfremt den samlede anskaffelsessum overstiger  

 grundbeløbet.
Forbedringsudgifter sidestilles med udgifter til anskaffelse af  

 aktiver, der er bestemt til at fungere sammen med allerede anskaffede  

 aktiver.
 3) Driftsmidler og skibe til forsøgs- og forskningsvirksomhed bortset fra  

 driftsmidler og skibe, der anvendes til efterforskning efter råstoffer.
 4) Edb-software.
 Stk. 2. Sælges et aktiv, hvis anskaffelsessum efter stk. 1 fuldt  

 ud er fradraget i den skattepligtige indkomst for anskaffelsesåret, skal  

 salgssummen medregnes i den skattepligtige indkomst for det indkomstår, hvori  

 leveringen finder sted, jf. dog § 9.
 Stk. 3. Selskaber og foreninger omfattet af selskabsskattelovens §  

 1, stk. 1, nr. 1, 2 og 4, kan først fradrage udgifter til anskaffelse af  

 aktiver omfattet af stk. 1, nr. 1, 2 og 4, som erhverves med henblik på  

 udlejning, eller som allerede ved erhvervelsen er udlejet, i den  

 skattepligtige indkomst for indkomståret efter anskaffelsesåret.  

 Ligningsrådet kan efter reglerne i § 5, stk. 6, tillade, at 1. pkt. ikke skal  

 finde anvendelse.
 Stk. 4. Sælges et aktiv omfattet af stk. 3, skal salgssummen med  

 fradrag af en eventuel anskaffelsessum, der ikke fuldt ud er fradraget i den  

 skattepligtige indkomst, medregnes i den skattepligtige indkomst for det  

 indkomstår, hvori leveringen finder sted, jf. dog § 9.
 § 7. Udgift til reparation af et skadelidt driftsmiddel eller skib  

 fradrages i den skattepligtige indkomst for det indkomstår, hvori  

 reparationen foretages.
Stk. 2. Er der udbetalt en forsikring eller erstatning i anledning  

 af skaden, udgør fradraget dog kun det beløb, hvormed reparationsudgiften  

 overstiger forsikrings- eller erstatningssummen.
Hvis forsikrings- eller  

 erstatningssummen er større end reparationsudgiften, skal det overskydende  

 beløb fradrages i saldoværdien efter § 5.
 Stk. 3. Som reparationsudgifter betragtes udgifter, der medgår til  

 at sætte aktivet i den stand, det var i ved skadens indtræden.
 § 8. I det omfang en negativ saldo, der er fremkommet som følge  

 af, at salgssummer m.v. skal fradrages i afskrivningsgrundlaget, jf. § 5,  

 stk. 2, ikke medregnes ved opgørelsen af den skattepligtige indkomst for det  

 indkomstår, hvori den er opstået, skal den udlignes ved anskaffelser eller  

 medregnes ved opgørelsen af den skattepligtige indkomst for det følgende  

 indkomstår.
Stk. 2. Fristen for udligning af et negativt saldobeløb kan efter  

 tilladelse fra skatteministeren forlænges, når der er indgået aftale om  

 bestilling af aktiver til levering inden udløbet af fristen efter stk. 1 og  

 anskaffelsen af disse aktiver kan udligne den negative saldo.
Tilladelse  

 gives, såfremt aktiverne på grund af leverandørens forhold først kan leveres  

 efter fristens udløb og den skattepligtige ikke har kunnet forudse eller  

 afværge en overskridelse af fristen efter stk. 1. Tilladelsen kan gøres  

 betinget af, at der stilles sikkerhed for skattebetalingen.
§ 9. I det indkomstår, hvori en virksomhed sælges eller i øvrigt  

 ophører (ophørsåret), kan der ikke afskrives eller straksafskrives på  

 driftsmidler eller skibe omfattet af dette kapitel.
Fortjeneste eller tab  

 medregnes ved opgørelsen af den skattepligtige indkomst for ophørsåret og  

 opgøres som forskellen mellem på den ene side salgssummen for de i ophørsåret  

 solgte driftsmidler og skibe, herunder salgssummen for straksafskrevne  

 driftsmidler og skibe, og på den anden side saldoværdien ved ophørsårets  

 begyndelse med tillæg af beløb, der i ophørsåret er anvendt til  

 nyanskaffelser.
Såfremt saldoværdien ved ophørsårets begyndelse er negativ,  

 opgøres fortjeneste eller tab som forskellen mellem på den ene side  

 salgssummerne med tillæg af et positivt beløb lig den negative saldo og på  

 den anden side udgifterne til nyanskaffelser i ophørsåret.
Stk. 2. Såfremt saldoværdien ved ophørsårets udgang er positiv og  

 der fortsat er driftsmidler eller skibe, der ikke er solgt, videreføres den  

 positive saldo for efterfølgende indkomstår.
Salgssummen for driftsmidler og  

 skibe, der sælges efter ophørsåret, fradrages i saldoværdien.
Tab kan først  

 fradrages i den skattepligtige indkomst for det indkomstår, hvori det sidste  

 driftsmiddel eller skib er solgt.
 Stk. 3. I de i stk. 1 nævnte salgssummer fradrages eventuelle  

 anskaffelsessummer, der som følge af reglerne i § 5, stk. 4, og § 6, stk. 3,  

 ikke fuldt ud er fradraget i den skattepligtige indkomst, og som ikke i  

 forvejen er medregnet i saldoen.
 Stk. 4. For personer medregnes fortjeneste eller tab opgjort efter  

 stk. 1 og 2 med 90 pct. ved opgørelsen af den skattepligtige indkomst for  

 ophørsåret.
Stk. 5. Sælges et driftsmiddel eller skib efter ophørsåret ud over  

 de i stk. 2 nævnte tilfælde, medregnes salgssummen fuldt ud i den  

 skattepligtige indkomst for det indkomstår, hvori salget finder sted.
For  

 personer finder stk. 4 tilsvarende anvendelse på salgssummen.
§ 10. Afskrivningsreglerne i §§ 5-9 kan anvendes på dok- og  

 beddingsanlæg, der er beregnet til bygning og reparation af skibe, samt på de  

 bygninger, installationer og lignende, der hører til selve dokken eller  

 beddingen.
Anvendelsen af reglerne er betinget af, at der i et indkomstår  

 anskaffes aktiver som nævnt i 1. pkt. til en samlet anskaffelsessum af et  

 grundbeløb (i 1987-niveau) på mindst 385.000 kr. og af, at fortjeneste m.v.  

 på de pågældende aktiver også behandles efter de nævnte regler.
Delvis erhvervsmæssigt benyttede driftsmidler og skibe § 11. Driftsmidler og skibe, som en skattepligtig benytter både  

 til erhvervsmæssige og til private formål, skal afskrives særskilt for hvert  

 enkelt driftsmiddel eller skib.
Stk. 2. Afskrivning kan i anskaffelsesåret beregnes med indtil 30  

 pct. af anskaffelsessummen.
For hvert af de følgende indkomstår kan  

 afskrivning beregnes med indtil 30 pct. af det beløb, der henstår uafskrevet  

 ved indkomstårets begyndelse.
Af den således beregnede afskrivning kan  

 fradrages et beløb, der svarer til den erhvervsmæssige benyttelse i det  

 pågældende indkomstår.
 Stk. 3. Udgør anskaffelsessummen, eller er den inden afskrivning  

 nedbragt til et grundbeløb (i 1987-niveau) på 6.700 kr. eller derunder, kan  

 det beløb, der svarer til den erhvervsmæssige benyttelse, fradrages fuldt ud  

 i den skattepligtige indkomst.
 Stk. 4. Forbedringsudgifter vedrørende driftsmidler eller skibe  

 som nævnt i stk. 1 behandles som anskaffelsessummer og afskrives på samme  

 måde og sammen med det driftsmiddel eller skib, som udgiften vedrører.
 Stk. 5. For driftsmidler med en anskaffelsessum på et grundbeløb  

 (i 1987-niveau) på 6.700 kr. eller derunder, finder § 6, stk. 1, nr. 2, 2.-4.  

 pkt., tilsvarende anvendelse.
§ 12. Sælges et driftsmiddel eller skib som nævnt i § 11, kan der  

 ikke for salgsåret beregnes afskrivning på det solgte driftsmiddel eller  

 skib.
Fortjeneste eller tab opgøres som forskellen mellem salgssummen og det  

 uafskrevne beløb ved salgsårets begyndelse forhøjet med eventuelle  

 forbedringsudgifter afholdt i salgsåret.
Ved beregningen af det uafskrevne  

 beløb ved salgsårets begyndelse fragår de afskrivninger, der er beregnet for  

 de enkelte indkomstår.
Fortjeneste eller tab medregnes ved opgørelsen af den  

 skattepligtige indkomst for salgsåret med en så stor del, som svarer til  

 forholdet mellem de ved indkomstopgørelsen i alt fratrukne afskrivninger og  

 de samlede beregnede afskrivninger.
§ 13. Udgår et driftsmiddel eller skib som nævnt i § 11 af driften  

 på grund af en skade, kan der ikke afskrives på driftsmidlet eller skibet i  

 det indkomstår, hvori skaden er indtruffet.
For dette indkomstår behandles  

 driftsmidlet eller skibet, som om det er solgt.
Fortjeneste eller tab, jf. §  

 48, opgøres efter § 12.
Stk. 2. Såfremt der til reparation af et skadelidt driftsmiddel  

 eller skib afholdes udgifter, der overstiger en i anledning af skaden  

 udbetalt forsikrings- eller erstatningssum, kan den del af det overskydende  

 beløb, der svarer til den erhvervsmæssige andel i driftsmidlets eller skibets  

 benyttelse i det pågældende indkomstår, fradrages i den skattepligtige  

 indkomst.
Overstiger forsikrings- eller erstatningssummen  

 reparationsudgifterne, skal en så stor del af det overskydende beløb, som  

 svarer til forholdet mellem de for tidligere indkomstår foretagne  

 afskrivninger og de samlede beregnede afskrivninger på driftsmidlet eller  

 skibet for disse indkomstår, medregnes i den skattepligtige indkomst.
Kapitel 3 Bygninger, installationer og drænings- og markvandingsanlæg på  

 jordbrugsbedrifter Bygninger og installationer § 14. Erhvervsmæssigt benyttede bygninger afskrives særskilt for  

 hver enkelt bygning efter reglerne i dette kapitel.
Stk. 2. Uanset bestemmelsen i stk. 1 kan afskrivning ikke  

 foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab samt lignende virksomhed inden for den finansielle sektor,  

 herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt døgninstitutioner og bygninger, der er omfattet af lov om  

 social service, og som udsættes for et tilsvarende slid, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
Stk. 3. Uanset bestemmelsen i stk. 2, nr. 1, kan afskrivning dog  

 foretages på kontorbygninger eller kontorlokaler, der er beliggende i  

 tilknytning til erhvervsmæssigt benyttede bygninger, hvorpå der kan afskrives  

 efter stk. 1, når de pågældende kontorbygninger eller kontorlokaler tjener  

 driften af den virksomhed, hvortil de afskrivningsberettigede bygninger  

 anvendes.
Under samme betingelser omfatter bestemmelsen i 1. pkt. også  

 udgravninger, veje, gårdspladser, parkeringspladser, hegn og lignende, dog  

 ikke udgift til erhvervelse af grund.
 § 15. Installationer, der udelukkende tjener bygninger, hvorpå der  

 kan afskrives efter § 14, behandles og afskrives som de nævnte bygninger.
Stk. 2. Installationer, der udelukkende benyttes erhvervsmæssigt,  

 og som ikke er omfattet af stk. 1, afskrives særskilt for hver enkelt  

 installation efter reglerne i dette kapitel.
Såfremt flere installationer  

 vedrørende en bygning er anskaffet i samme indkomstår, kan de pågældende  

 installationer dog afskrives under eet.
 Stk. 3. Installationer, der benyttes til både erhvervsmæssige og  

 private formål, afskrives særskilt og i forhold til den erhvervsmæssige  

 benyttelse.
 Stk. 4. Der kan ikke afskrives på installationer i  

 beboelsesejendomme med en eller to selvstændige lejligheder (en- eller  

 tofamilieshuse). Ejere af ejerlejligheder, der benyttes til beboelse, kan  

 ikke afskrive på installationer i den bygning, hvori ejerlejligheden findes.
§ 16. En bygning eller en installation anses for anskaffet i det  

 indkomstår, hvori bygningen eller installationen erhverves eller opføres og  

 benyttes erhvervsmæssigt.
Udgift til ombygning og forbedring er  

 afskrivningsberettiget fra og med det indkomstår, hvori udgiften er afholdt,  

 og ombygningen eller forbedringen benyttes erhvervsmæssigt.
 § 17. Afskrivning på bygninger og installationer efter §§ 14 og 15  

 kan fra og med anskaffelsesåret foretages med indtil 5 pct. årligt af  

 anskaffelsessummen.
Stk. 2. Den i stk. 1 nævnte afskrivningssats forhøjes, når det må  

 antages, at bygningen eller installationen er udsat for en sådan fysisk  

 forringelse, at den trods normal vedligeholdelse vil have mistet sin værdi  

 senest 25 år efter opførelsen.
Afskrivningssatsen forhøjes til en sats lig  

 med summen af 3 pct. og en sats, der svarer til, at bygningen eller  

 installationen afskrives med lige store årlige beløb over den antagelige  

 levetid.
 Stk. 3. Såfremt en bygning, hvorpå der kan afskrives efter § 14,  

 stk. 3, knytter sig til en bygning, for hvilken afskrivningssatsen forhøjes  

 efter stk. 2, gælder den forhøjede sats også for den tilknyttede bygning.
 § 18. Udgifter til ombygning eller forbedring afskrives særskilt,  

 jf. § 17. Såfremt udgifterne er afholdt i samme indkomstår, kan afskrivning  

 dog foretages under eet.
Stk. 2. Udgifter til ombygning eller forbedring af  

 afskrivningsberettigede bygninger kan i stedet fradrages straks, i det omfang  

 indkomstårets udgift til vedligeholdelse, ombygning og forbedring ikke  

 overstiger 5 pct. af afskrivningsgrundlaget for den bygning, som udgifterne  

 vedrører, for året før det indkomstår, hvori udgiften kan fradrages.
Ved  

 opgørelsen af, om udgifterne overstiger 5 pct. af afskrivningsgrundlaget,  

 medregnes først udgift til vedligeholdelse.
Udgifter til tilbygning behandles  

 kun som ombygnings- eller forbedringsudgifter, når tilbygningen udgør en  

 naturlig del af den eksisterende bygning.
Stk. 3. Fradrag efter stk. 2 foretages i det indkomstår, hvori  

 udgiften afholdes, uanset om ombygningen eller forbedringen endnu ikke  

 benyttes erhvervsmæssigt efter § 16, 2. pkt.
Fradraget kan dog ikke foretages  

 i indkomstår, hvori der ikke kan afskrives på bygningen, jf. § 20, eller i  

 det indkomstår, hvori bygningen anskaffes, jf. § 16, 1. pkt.
 Stk. 4. Udgifter, der er fratrukket efter stk. 2, anses ikke som  

 afskrivninger og medregnes ikke til anskaffelsessummen ved opgørelsen af  

 skattepligtig fortjeneste eller tab efter § 21.
 Stk. 5. I det omfang udgift til ombygning eller forbedring  

 modsvares af en forsikrings- eller erstatningssum, kan udgiften ikke  

 fradrages efter reglen i stk. 2.
 § 19. Anvendes kun en del af en bygning til formål, der berettiger  

 til afskrivning efter § 14, kan der kun afskrives på den del af  

 anskaffelsessummen, der forholdsmæssigt svarer til den nævnte bygningsdels  

 etageareal.
 Stk. 2. Udgifter til ombygning og forbedring kan afskrives efter §  

 18, når udgiften direkte vedrører den afskrivningsberettigede del af  

 bygningen.
 Stk. 3. Udgifter til ombygning og forbedring, som ikke direkte kan  

 henføres til den afskrivningsberettigede eller den  

 ikkeafskrivningsberettigede del af bygningen, kan afskrives efter § 18 efter  

 forholdet mellem den afskrivningsberettigede bygningsdels etageareal og  

 bygningens samlede etageareal.
 Stk. 4. Anvendes under 25 pct. af bygningens etageareal til  

 afskrivningsberettiget formål, herunder afskrivning efter § 14, stk. 3, kan  

 der dog kun afskrives på bygningen, såfremt det nævnte etageareal udgør  

 mindst 300 kvadratmeter.
Stk. 5. Såfremt der er foretaget ejerboligfordeling på en ejendom,  

 indgår den del af en bygnings anskaffelsessum, der kan henføres til  

 ejerboligen, ikke i afskrivningsgrundlaget.
Tilsvarende medregnes  

 etagearealet af denne bygningsdel ikke.
§ 20. Afskrivning kan ikke foretages i det indkomstår, hvori  

 bygningen sælges eller nedrives.
Det samme gælder, når en installation  

 omfattet af § 15, stk. 2 eller 3, sælges, udskiftes eller nedtages endeligt.
 Stk. 2. Ophører den skattepligtige med at anvende bygningen eller  

 installationen erhvervsmæssigt, kan bygningen eller installationen ikke  

 afskrives i de indkomstår, hvori sådan anvendelse ikke har fundet sted.
 § 21. Genvundne afskrivninger eller tab ved salg af bygninger  

 eller installationer, hvorpå der er afskrevet efter § 14 eller § 15,  

 medregnes i den skattepligtige indkomst for salgsåret efter reglerne i stk.  

 2-6, medmindre § 24 finder anvendelse.
Stk. 2. Fortjenesten opgøres for hver bygning eller installation  

 som forskellen mellem salgssummen og den nedskrevne værdi.
Sidstnævnte værdi  

 opgøres som de afskrivningsberettigede udgifter til anskaffelse, forbedringer  

 m.v. med fradrag af samtlige foretagne afskrivninger, herunder forlods  

 afskrivninger og forskudsafskrivninger.
Som genvundne afskrivninger medregnes  

 højst de foretagne afskrivninger, herunder forlods afskrivninger og  

 forskudsafskrivninger, på det solgte aktiv.
 Stk. 3. Tab opgøres for hver bygning eller installation som  

 forskellen mellem den nedskrevne værdi og salgssummen.
Stk. 4. Når en person sælger en bygning eller installation til et  

 selskab, som personen kontrollerer, opnås der ikke fradrag for tab efter stk.  

 3. En person anses for at kontrollere et selskab, hvis vedkommende direkte  

 eller indirekte eller i fællesskab med nærtstående ejer mere end 50 pct. af  

 aktiekapitalen i selskabet eller råder over mere end 50 pct. af stemmerne i  

 selskabet.
Som nærtstående anses den skattepligtiges ægtefælle, forældre og  

 bedsteforældre samt børn og børnebørn og disses ægtefæller eller dødsboer  

 efter de nævnte personer.
Stedbarns- og adoptivforhold sidestilles med ægte  

 slægtskabsforhold.
 Stk. 5. For personer medregnes genvundne afskrivninger med 90 pct.  

 ved opgørelsen af den skattepligtige indkomst.
Stk. 6. Ved salg af en bygning, hvorpå den skattepligtige før  

 erhvervelsen af bygningen har afskrevet efter reglerne i § 39, medregnes til  

 anskaffelsessummen ved opgørelsen af fortjeneste eller tab tillige den del af  

 de afholdte udgifter til ombygning af lejede lokaler, der svarer til de i  

 lejeperioden foretagne afskrivninger.
Ved opgørelsen af samtlige foretagne  

 afskrivninger medregnes de efter § 39, stk. 1 og 2, foretagne afskrivninger.
§ 22. Når en afskrivningsberettiget bygning nedrives, kan der  

 foretages et fradrag i den skattepligtige indkomst for det indkomstår, hvori  

 nedrivningen sker.
Fradraget opgøres som bygningens nedskrevne værdi nedsat  

 med den eventuelle salgssum for bygninger eller materialer m.v.
Det samme  

 gælder, når en afskrivningsberettiget installation i en  

 ikkeafskrivningsberettiget bygning udskiftes eller nedtages endeligt.
Fradrag  

 efter 1. pkt. kan dog kun foretages, når den skattepligtige i mindst 5 år før  

 nedrivningen har ejet bygningen og i en periode af mindst samme længde, mens  

 den skattepligtige har ejet bygningen, har anvendt den til et  

 afskrivningsberettiget formål.
Stk. 2. Hvis betingelsen i stk. 1, 4. pkt., ikke er opfyldt, kan  

 tabet fradrages i det indkomstår, hvori ejendommen eller den del af  

 ejendommen, hvor bygningen var beliggende, sælges.
Tabet opgøres som  

 bygningens nedskrevne værdi på tidspunktet for nedrivningen nedsat med den  

 eventuelle salgssum for bygninger eller materialer m.v.
§ 23. Hvis der på en bygning eller installation sker en skade, der  

 ikke kan udbedres ved normal vedligeholdelse, kan afskrivning fra og med det  

 indkomstår, hvori skaden indtræffer, kun beregnes af den del af  

 anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Den værdiforringelse, der er sket som følge af en skade, kan  

 fradrages i det indkomstår, hvori skaden er sket.
Med hensyn til udgifter,  

 der anvendes til udbedring af en sådan skade, finder § 18, stk. 1,  

 anvendelse.
§ 24. Såfremt en skattepligtig ved en skade på sin ejendom har  

 modtaget en erstatnings- eller forsikringssum og foretager genopførelse eller  

 ombygning af den skadelidte bygning, anvendes reglerne i stk. 2-11, når 1) de genopførte bygninger m.v. findes på den samme ejendom som de  

 skaderamte bygninger, jf. dog stk. 6, og 2) genopførelsen m.v. sker enten i det indkomstår, hvori skaden  

 indtræffer, eller i det nærmest følgende indkomstår, idet fristen for  

 genopførelse dog tidligst udløber med det førstkommende indkomstår efter det  

 indkomstår, hvori erstatningssummen er fastsat endeligt.
 Stk. 2. Når særlige omstændigheder taler derfor, kan fristerne i  

 stk. 1 forlænges efter tilladelse fra skatteministeren.
 Stk. 3. Afskrivningerne og afskrivningsgrundlaget videreføres  

 uanset den skete skade og påvirkes ikke af de udgifter, der afholdes til  

 genopførelsen m.v., eller af erstatnings- eller forsikringssummen, såfremt de  

 afholdte udgifter svarer til den modtagne erstatnings- eller forsikringssum.
Stk. 4. Er det beløb, der anvendes til genopførelse m.v., større  

 end forsikrings- eller erstatningssummen, kan den skattepligtige ud over de i  

 stk. 3 nævnte afskrivninger foretage afskrivninger på den del af det  

 overskydende beløb, der kan anses for anvendt på afskrivningsberettigede  

 bygninger eller installationer.
Afskrivningerne på det overskydende beløb  

 foretages efter reglerne i § 18, stk. 1, om afskrivning på ombygnings- og  

 forbedringsudgifter.
 Stk. 5. Er det beløb, der anvendes til genopførelse m.v., mindre  

 end forsikrings- eller erstatningssummen, fragår forskelsbeløbet i  

 afskrivningsgrundlaget efter stk. 3. Ved senere salg af bygningen anses  

 beløbet som en foretagen afskrivning ved opgørelse af genvundne afskrivninger  

 eller tab efter § 21. Overstiger forskelsbeløbet den nedskrevne værdi på  

 tidspunktet for skadens indtræden, medregnes den overskydende del af  

 forskelsbeløbet i den skattepligtige indkomst for det indkomstår, hvori  

 genopførelsen senest skal være sket, jf. stk. 1, nr. 2, og stk. 2. For  

 personer medregnes dog kun 90 pct. af den overskydende del af  

 forskelsbeløbet.
Stk. 6. Uanset bestemmelsen i stk. 1, nr. 1, ikke er opfyldt,  

 finder stk. 2-5 anvendelse, såfremt 1) en lov eller en offentlig myndigheds bestemmelse hindrer, at  

 genopførelse sker på den ejendom, hvor de skaderamte bygninger m.v. fandtes,  

 eller 2) skaden har ramt en eller flere erhvervsejendomme, der tilhører samme  

 ejer og udgør en driftsenhed, og ejeren ønsker at foretage genopførelse på en  

 anden af disse ejendomme end den skaderamte.
 Stk. 7. Bestemmelsen i stk. 6 gælder dog kun, såfremt den  

 skattepligtige inden for fristerne efter stk. 1, nr. 2, og stk. 2, foretager  

 genopførelse for et beløb, der mindst svarer til erstatnings- eller  

 forsikringssummen.
Stk. 8. Overstiger de samlede udgifter ved en genopførelse på en  

 anden ejendom end den ejendom, hvor de skaderamte bygninger fandtes,  

 erstatnings- eller forsikringssummen, tillægges det overskydende beløb  

 afskrivningsgrundlaget for den genopførte bygning m.v.
Sker genopførelse af  

 flere bygninger m.v., fordeles det overskydende beløb til  

 afskrivningsgrundlagene for de genopførte bygninger m.v. efter andelen af de  

 samlede udgifter til genopførelse af de enkelte bygninger m.v.
Stk. 9. Ved genopførelse af bygninger m.v. på en anden ejendom end  

 den ejendom, hvor de skaderamte bygninger m.v. fandtes, overføres den del af  

 afskrivningsgrundlaget for og de foretagne afskrivninger på bygninger m.v. på  

 den skaderamte ejendom, der kan henføres til det skaderamte.
Sker  

 genopførelse af flere bygninger m.v., fordeles den del af  

 afskrivningsgrundlaget og de foretagne afskrivninger, der kan henføres til  

 det skaderamte, efter andelen af de samlede udgifter til genopførelse af de  

 enkelte bygninger m.v.
 Stk. 10. Ved anvendelse af reglerne i stk. 2-9, skal reglerne i  

 ejendomsavancebeskatningslovens § 10 samtidig anvendes.
 Stk. 11. Finder genopførelse eller genanskaffelse ikke sted inden  

 for de i stk. 1 og 2 nævnte frister, skal de genvundne afskrivninger, jf. §  

 21, med tillæg af 5 pct. for hvert år fra udløbet af det indkomstår, hvori de  

 genvundne afskrivninger konstateres, og indtil udløbet af det indkomstår,  

 hvori genopførelsen senest skulle være sket, medregnes i den skattepligtige  

 indkomst for sidstnævnte indkomstår.
§ 25. Udgifter til anskaffelse og forbedring af bygninger, som  

 ikke opfylder betingelserne for afskrivning i § 14, kan afskrives, såfremt  

 bygningen er opført på lejet grund, bortset fra bygninger, der anvendes til  

 beboelse eller ikke-erhvervsmæssige formål.
Afskrivningen kan fra og med  

 anskaffelsesåret eller året for forbedringen foretages med indtil 5 pct.  

 årligt af anskaffelsessummen eller forbedringsudgiften.
Den årlige  

 afskrivning kan dog ikke overstige et beløb svarende til, at afskrivning sker  

 med lige store årlige beløb over lejeperioden, hvis lejemålet er indgået for  

 et bestemt tidsrum eller over en periode, hvori lejeren er sikret  

 uopsigelighed.
Såfremt der ved lejemålets ophør ydes erstatning for  

 bygningerne med et beløb, der er fastsat på forhånd, reduceres  

 afskrivningsgrundlaget med dette beløb.
 Stk. 2. For fast ejendom, hvorpå der hviler en nedlæggelses- eller  

 nedrivningsklausul, og som ikke opfylder betingelserne for afskrivning i §  

 14, finder reglerne i stk. 1 tilsvarende anvendelse.
Stk. 3. Anskaffelsessummen for fast ejendom, hvorpå der hviler en  

 hjemfaldsforpligtelse eller anden forpligtelse af lignende art, jf. dog stk.  

 2, kan fra og med anskaffelsesåret afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse eller ikke-erhvervsmæssige formål.
Såfremt  

 ejendommens bygninger opfylder betingelserne for afskrivning i § 14, skal  

 anskaffelsessummen for bygningerne afskrives efter den nævnte bestemmelse.  

 Afskrivningen efter 1. pkt. sker efter en progressivt stigende skala, der  

 fastsættes af Ligningsrådet.
Hvis der ved hjemfaldet skal ske tilbagebetaling  

 eller ydes erstatning med et på forhånd fastsat beløb, reduceres  

 afskrivningsgrundlaget med beløbet.
 Stk. 4. Anvendes en væsentlig del af en ejendom, der omfattes af  

 stk. 1, 2 eller 3, erhvervsmæssigt til andre formål end beboelse, kan der  

 foretages afskrivning på så stor en del af anskaffelsessummen, som  

 forholdsmæssigt svarer til denne del af ejendommen.
 Stk. 5. Installationer, der udelukkende tjener bygninger, hvorpå  

 der kan afskrives efter stk. 1, 2 eller 3, behandles og afskrives som de  

 nævnte bygninger.
Stk. 6. Der kan ikke afskrives efter stk. 1 eller 2 i det  

 indkomstår, hvori lejemålet er ophørt eller nedlæggelsen eller nedrivningen  

 er sket.
Der kan heller ikke afskrives i det indkomstår, hvori en  

 nedlæggelsesklausul, nedrivningsklausul eller hjemfaldsforpligtelse opgives.  

 Ligeledes kan der ikke afskrives i det indkomstår, hvori en bygning eller  

 ejendom omfattet af stk. 1, 2 eller 3 sælges.
Stk. 7. Der kan ikke afskrives efter stk. 1 eller 2, hvis der som  

 følge af, at den ene part har bestemmende indflydelse på den anden parts  

 handlemåde, ikke består en reel risiko for opsigelse af lejemålet.  

 Tilsvarende kan der ikke afskrives, hvis der ikke består en reel risiko for,  

 at en nedlæggelses- eller nedrivningsklausul vil blive gjort gældende.
Der  

 kan ikke afskrives, hvis der ydes erstatning efter vurdering for bygninger  

 eller ejendom omfattet af stk. 1, 2 eller 3, eller hvis lejeren er tillagt en  

 køberet til den lejede grund ved lejeperiodens udløb på vilkår, der afviger  

 fra markedsvilkår.
§ 26. Ved ophør af lejemålet eller nedlæggelse af en lejlighed  

 m.v., inden der er foretaget fuld afskrivning af anskaffelsessummen for  

 bygningerne m.v. efter § 25, stk. 1 eller 2, kan det uafskrevne beløb  

 fradrages i den skattepligtige indkomst i det indkomstår, hvori lejemålet  

 ophører eller nedlæggelsen sker.
Dette gælder dog ikke, hvis lejemålet  

 ophører som følge af, at lejeren køber grunden.
 Stk. 2. Bestemmelserne i § 21 finder tilsvarende anvendelse ved  

 salg af bygninger og ejendomme, hvorpå der er afskrevet efter § 25, stk. 1-3.  

 Tab kan dog ikke fradrages.
Stk. 3. Nedrives en bygning, der er afskrevet, som følge af, at  

 den er opført på lejet grund, eller der påhviler ejendommen en  

 hjemfaldsforpligtelse eller anden forpligtelse af lignende art, kan der i den  

 skattepligtige indkomst for det indkomstår, hvori nedrivning sker, foretages  

 et nedrivningsfradrag.
Fradraget udgør så stor en del af det uafskrevne beløb  

 nedsat med den eventuelle salgssum for materialer m.v., som svarer til  

 forholdet mellem de i alt foretagne afskrivninger og fuld afskrivning for den  

 forløbne del af afskrivningsperioden.
Drænings- og markvandingsanlæg på jordbrugsbedrifter § 27. Udgifter afholdt til opførelse af dræningsanlæg og jordfaste  

 dele af markvandingsanlæg på jordbrugsbedrifter afskrives med indtil 20 pct.  

 årligt i den skattepligtige indkomst fra og med det indkomstår, hvori  

 anlægget er færdiggjort og benyttes erhvervsmæssigt.
Det er en betingelse, at  

 anlægget og den bedrift, som anlægget skal tjene, har samme ejer, jf. dog  

 stk. 2.
 Stk. 2. Afholdes udgiften til opførelse af et dræningsanlæg eller  

 jordfaste dele af et markvandingsanlæg af forpagteren af den bedrift, som  

 anlægget skal tjene, kan forpagteren afskrive udgiften efter reglerne i stk.  

 1, 1. pkt.
 Stk. 3. Ved salg af den ejendom, hvor anlægget findes, inden  

 udgiften er afskrevet fuldt ud, indtræder erhververen i overdragerens  

 skattemæssige stilling vedrørende afskrivningen.
Stk. 4. Ved ophør af forpagtningsaftalen, inden forpagteren har  

 afskrevet udgiften fuldt ud, indtræder ejeren i forpagterens skattemæssige  

 stilling vedrørende afskrivningen.
I tilfælde, hvor der er sket  

 videreforpagtning fra en forpagter til en anden forpagter, indtræder den  

 anden forpagter i den første forpagters skattemæssige stilling vedrørende  

 afskrivningen.
Kapitel 4 Forskudsafskrivning § 28. Forskudsafskrivning kan foretages efter reglerne i dette  

 kapitel på driftsmidler og skibe, der udelukkende skal benyttes  

 erhvervsmæssigt, og hvorpå der kan afskrives efter kapitel 2.
§ 29. Forskudsafskrivning kan foretages, når 1) den skattepligtige enten har truffet bindende aftale om levering af  

 driftsmidlerne eller bygning af skibet eller har planlagt at fremstille dem i  

 egen virksomhed, 2) levering eller færdiggørelse af driftsmidlerne eller skibene ifølge  

 aftalen eller planerne tidligst skal ske i det første og senest i det fjerde  

 indkomstår efter bestillings- eller planlægningsåret og 3) den samlede aftalte anskaffelsessum eller, hvis aktiverne skal  

 fremstilles i egen virksomhed, den beregnede anskaffelsessum for aktiver med  

 samme bestillings- eller planlægningsår overstiger et grundbeløb (i  

 1987-niveau) på 770.000 kr.
 Stk. 2. Tilkommer retten til afskrivning på aktiverne flere  

 skattepligtige, kan den enkelte skattepligtige kun forskudsafskrive, hvis den  

 enkeltes andel i den aftalte eller beregnede anskaffelsessum for aktiver med  

 samme bestillings- eller planlægningsår overstiger grundbeløbet efter stk. 1,  

 nr. 3. Skal aktiverne benyttes i forskellige virksomheder, kan den  

 skattepligtige kun forskudsafskrive, når anskaffelsessummen for aktiverne for  

 hver enkelt virksomhed overstiger grundbeløbet.
§ 30. Forskudsafskrivning kan første gang foretages ved opgørelsen  

 af den skattepligtige indkomst for bestillings- eller planlægningsåret og  

 sidste gang ved indkomstopgørelsen for det tredje indkomstår efter  

 bestillings- eller planlægningsåret.
Selskaber og foreninger omfattet af  

 selskabsskattelovens § 1, stk. 1, nr. 1, 2 eller 4, kan dog tidligst  

 forskudsafskrive på driftsmidler og skibe, der erhverves med henblik på  

 udlejning, eller som ved indgåelse af bindende aftale om levering er udlejet,  

 i året efter det indkomstår, hvori bestilling eller planlægning er sket.  

 Ligningsrådet kan efter reglerne i § 5, stk. 6, tillade, at 2. pkt. ikke skal  

 finde anvendelse.
 Stk. 2. Forskudsafskrivning kan kun foretages på aktiver, der ved  

 indkomstårets udløb endnu ikke opfylder betingelserne i § 3 for at kunne  

 afskrives.
§ 31. Forskudsafskrivning foretages på grundlag af den del af den  

 samlede aftalte eller beregnede anskaffelsessum, der overstiger grundbeløbet  

 efter § 29, stk. 1, nr. 3 (forskudsafskrivningsgrundlaget), dog kun i det  

 omfang, anskaffelsessummen kan afskrives efter denne lov.
Eventuelle senere  

 prisstigninger indgår ikke i forskudsafskrivningsgrundlaget.
Stk. 2. Forskudsafskrivningen kan foretages med indtil 15 pct.  

 årligt af forskudsafskrivningsgrundlaget.
Forskudsafskrivningen kan dog i alt  

 højst udgøre 30 pct. af det nævnte grundlag.
§ 32. Når driftsmidler eller skibe, hvorpå der er  

 forskudsafskrevet, bliver afskrivningsberettigede efter § 5, fragår  

 aktivernes faktiske anskaffelsessum i den samlede aftalte eller beregnede  

 anskaffelsessum, efterhånden som aktiverne anskaffes.
Anskaffelsessummen  

 fragår først i grundbeløbet, jf. § 29, stk. 1, nr. 3. Herefter fragår den  

 overskydende del af anskaffelsessummen i forskudsafskrivningsgrundlaget, jf.  

 § 31, stk. 1. Der kan i det enkelte indkomstår alene forskudsafskrives på den  

 del af forskudsafskrivningsgrundlaget, der resterer ved indkomstårets udløb.
§ 33. I det omfang et aktivs anskaffelsessum efter bestemmelsen i  

 § 32 fragår i forskudsafskrivningsgrundlaget, opgøres de  

 forskudsafskrivninger, der er foretaget på aktivet.
Forskudsafskrivningerne  

 for det enkelte aktiv beregnes ved at gange den samlede  

 forskudsafskrivningsprocent med den del af den faktiske anskaffelsessum, der  

 fragår i forskudsafskrivningsgrundlaget.
Såfremt flere aktiver bliver  

 afskrivningsberettigede i samme indkomstår, fordeles den del af den faktiske  

 anskaffelsessum, der fragår i forskudsafskrivningsgrundlaget, forholdsmæssigt  

 på aktiverne.
Stk. 2. De forskudsafskrivninger, der efter stk. 1 er foretaget på  

 det enkelte aktiv, fratrækkes i aktivets afskrivningsberettigede  

 anskaffelsessum.
Den resterende anskaffelsessum behandles efter reglerne i §  

 5, stk. 1-3.
§ 34. Opfyldes forudsætningerne for forskudsafskrivning ikke,  

 forhøjes den skattepligtige indkomst for det indkomstår, hvori dette viser  

 sig, dog senest ved udløbet af det fjerde indkomstår efter bestillings- eller  

 planlægningsåret.
Forhøjelsen foretages med tillæg efter reglerne i stk. 2.
Stk. 2. Såfremt der ved udløbet af den i stk. 1, 1. pkt., nævnte  

 frist resterer en del af eller hele forskudsafskrivningsgrundlaget efter §  

 32, jf. § 31, stk. 1, ganges for hvert enkelt forskudsafskrivningsår det  

 resterende forskudsafskrivningsgrundlag med den forskudsafskrivningssats, der  

 er anvendt i vedkommende forskudsafskrivningsår.
Hvert af de fremkomne beløb  

 tillægges 5 pct. for hvert år fra udløbet af vedkommende  

 forskudsafskrivningsår og indtil udløbet af den i stk. 1, 1. pkt., nævnte  

 frist.
Forhøjelsen med tillæg udgør summen af de nævnte beløb.
Stk. 3. Reglerne i stk. 1 og 2 anvendes tilsvarende for aktiver,  

 der omfattes af skattepligt her i landet, når denne skattepligt ophører af  

 anden grund end den skattepligtiges død.
Når en person eller et selskab m.v.,  

 som er fuldt skattepligtig i Danmark, efter bestemmelserne i en  

 dobbeltbeskatningsoverenskomst indgået mellem Danmark og en fremmed stat,  

 Færøerne eller Grønland bliver hjemmehørende uden for Danmark, sidestilles  

 dette med ophør af skattepligt.
§ 35. Såfremt den skattepligtige dør eller går konkurs og der  

 resterer en del af eller hele forskudsafskrivningsgrundlaget efter § 32, jf.  

 § 31, stk. 1, forhøjes den skattepligtige indkomst for de indkomstår, hvori  

 der er forskudsafskrevet, uanset den i skattestyrelseslovens § 35, stk. 1,  

 nævnte frist.
Forhøjelsen beregnes for hvert enkelt forskudsafskrivningsår  

 som den resterende del af forskudsafskrivningsgrundlaget ganget med den  

 forskudsafskrivningssats, der er anvendt i vedkommende forskudsafskrivningsår  

 med tillæg af 5 pct. for hvert år fra forskudsafskrivningsårets udløb til  

 udløbet af døds- eller konkursåret.
 Stk. 2. Reglerne i stk. 1 anvendes tilsvarende for en virksomhed,  

 der ophører eller sælges.
 Stk. 3. Stk. 1 finder ikke anvendelse, i det omfang  

 forskudsafskrivningerne overtages efter dødsboskattelovens § 39, stk. 1, nr.  

 1, eller § 45, stk. 1, nr. 1, eller en efterlevende ægtefælle indtræder i  

 afdødes skattemæssige stilling efter dødsboskattelovens § 59, stk. 1, jf. dog  

 § 59, stk. 2, nr. 1.
 § 36. Fristen for forhøjelse af den skattepligtige indkomst efter  

 § 34 kan efter tilladelse fra skatteministeren forlænges med indtil 3 år,  

 hvis aktiverne ikke er blevet afskrivningsberettigede inden udløbet af det  

 fjerde indkomstår efter bestillings- eller planlægningsåret, når forsinkelsen  

 skyldes tekniske forhold eller leverandørens konkurs og den skattepligtige  

 ikke har kunnet forudse eller afværge forsinkelsen eller forsinkelsen skyldes  

 skattemyndighedernes eller andre myndigheders egne forhold.
 § 37. Skatteministeren kan fastsætte nærmere regler om opgørelse  

 af de aktiver, der omfattes af forskudsafskrivningen, om regnskab over  

 forskudsafskrivningerne og om attestation af opgørelsen og regnskab med  

 specifikationer.
Kapitel 5 Andre afskrivninger § 38. På ejendomme med forekomster af grus, ler, kalk m.v. kan  

 ejeren afskrive den værdiforringelse af ejendommen, der sker som følge af  

 udnyttelsen af disse forekomster.
Værdiforringelsen udgør den del af  

 anskaffelsessummen, der kan henføres til forekomsterne.
Afskrivningen sker i  

 takt med værdiforringelsen.
§ 39. Udgifter til ombygning, forbedring eller indretning af  

 lejede lokaler, der anvendes erhvervsmæssigt til andet formål end beboelse,  

 afskrives med indtil 20 pct. årligt.
Hvis lejemålet er indgået for et bestemt  

 tidsrum, kan den årlige afskrivning dog ikke overstige et beløb svarende til,  

 at afskrivning sker med lige store årlige beløb over lejeperioden.
Stk. 2. Ved lejemål, hvor der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, kan der ikke afskrives.
Der kan ligeledes ikke afskrives, hvis  

 lejeren er tillagt en køberet til de lejede lokaler ved lejeperiodens udløb  

 på vilkår, der afviger fra markedsvilkår.
Er lokalerne efter deres anvendelse  

 omfattet af § 14, kan lejeren dog afskrive med de i § 17 nævnte satser.
 Stk. 3. Der kan ikke afskrives i det indkomstår, hvori lejemålet  

 er ophørt.
Stk. 4. I tilfælde af nedrivning, inden udgifterne er afskrevet  

 fuldt ud, kan restbeløbet fradrages i nedrivningsåret.
Dette gælder dog ikke  

 for lejemål omfattet af stk. 2.
 Stk. 5. Hvis lejer erhverver den bygning, hvori de lejede lokaler  

 befinder sig, kan et uafskrevet restbeløb på udgifter til ombygning af lejede  

 lokaler, der ikke indgår i købesummen for bygningen, tillægges  

 anskaffelsessummen for bygningen og afskrives sammen med denne med de i § 17  

 nævnte satser.
Stk. 6. Ved afståelse af lejede lokaler medregnes fortjeneste  

 eller tab på ombygnings- og forbedringsudgifter, indretninger m.v. ved  

 opgørelsen af den skattepligtige indkomst.
Fortjenesten eller tabet opgøres  

 som forskellen mellem på den ene side afståelsessummen og på den anden side  

 de afskrivningsberettigede udgifter til anskaffelse, forbedring m.v. med  

 fradrag af samtlige foretagne afskrivninger.
 § 40. Ved erhvervelse af goodwill kan erhververen fra og med det  

 indkomstår, hvori der er indgået endelig aftale om overdragelsen, afskrive  

 anskaffelsessummen i sin skattepligtige indkomst med indtil 1/7 årligt.
Stk. 2. Ved erhvervelse af andre immaterielle aktiver såsom særlig  

 fremstillingsmetode eller lignende (knowhow), patentret, forfatter- og  

 kunstnerret og ret til mønster eller varemærke eller ved erhvervelse af  

 retten ifølge en udbytte-, forpagtnings- eller lejekontrakt kan erhververen  

 fra og med det indkomstår, hvori der er indgået endelig aftale om  

 overdragelsen, afskrive anskaffelsessummen i sin skattepligtige indkomst med  

 indtil 1/7 årligt.
Ved erhvervelse af rettigheder, der er beskyttet efter  

 anden lovgivning, og hvor den resterende beskyttelsesperiode på  

 aftaletidspunktet er mindre end 7 år, erstattes den i 1. pkt. nævnte sats med  

 en sats, der svarer til, at anskaffelsessummen afskrives med lige store  

 årlige beløb over den resterende beskyttelsesperiode.
Stk. 3. Godtgørelse i anledning af opgivelse af agentur eller  

 lignende, vederlag for påtagelse af indskrænkninger i adgangen til fri  

 erhvervsudøvelse (konkurrenceklausuler), når vederlaget ydes een gang for  

 alle, samt vederlag for afløsning af pensionstilsagn, der ikke er afdækket i  

 et pensionsinstitut, afskrives i yderens skattepligtige indkomst med indtil  

 1/7 årligt.
Udgør ydelser af denne art tilsammen mindre end 5 pct. af den  

 samlede lønudgift i yderens virksomhed i det pågældende indkomstår, fradrages  

 de dog fuldt ud ved opgørelsen af den skattepligtige indkomst for dette  

 indkomstår.
 Stk. 4. Der kan ikke foretages afskrivning i det indkomstår, hvori  

 et aktiv som nævnt i stk. 1 og 2 sælges eller opgives.
 Stk. 5. Ved overdragelse mellem en person og et selskab m.v. eller  

 mellem selskaber m.v. indbyrdes, hvor den ene af parterne i overdragelsen på  

 grund af aktiebesiddelse, vedtægtsbestemmelse, aftale eller fælles ledelse  

 har bestemmende indflydelse på den anden parts handlemåde, nedsættes  

 erhververens afskrivningsgrundlag efter stk. 1 med et beløb svarende til den  

 ikkeafskrivningsberettigede del af overdragerens anskaffelsessum.
Stk. 6. Ved salg eller opgivelse af aktiver omfattet af stk. 1 og  

 2 medregnes fortjeneste eller tab ved opgørelsen af den skattepligtige  

 indkomst.
Fortjeneste eller tab opgøres som forskellen mellem  

 afståelsessummen og anskaffelsessummen med fradrag for samtlige foretagne  

 afskrivninger, herunder forlods afskrivninger.
 Stk. 7. Reglerne i § 26 A, stk. 2, og § 26 B i kildeskatteloven  

 gælder ikke for overdragelse af aktiver omfattet af stk. 1 og 2 mellem  

 ægtefæller, der efter reglerne i kildeskattelovens § 4 anses for samlevende,  

 hvis en af ægtefællerne skattemæssigt er hjemmehørende i en fremmed stat,  

 Færøerne eller Grønland.
 Stk. 8. Godtgørelser og vederlag omfattet af stk. 3 medregnes ved  

 opgørelsen af den skattepligtige indkomst.
§ 41. Ved opgørelsen af den skattepligtige indkomst kan udgifter  

 til erhvervelse af knowhow eller patentrettigheder i tilknytning til den  

 skattepligtiges erhverv i stedet for at afskrives efter § 40, stk. 2,  

 fradrages fuldt ud i det indkomstår, hvori udgifterne er afholdt.
Det samme  

 gælder for udgifter til erhvervelse af licens- eller brugsrettigheder til  

 knowhow eller patentrettigheder.
 Stk. 2. Sælges knowhow eller patentrettigheder eller licens- eller  

 brugsrettigheder hertil i tilfælde, hvor anskaffelsesudgiften efter stk. 1 er  

 fradraget fuldt ud i den skattepligtige indkomst, skal salgssummen fuldt ud  

 medregnes i den skattepligtige indkomst for det indkomstår, hvori salget  

 finder sted.
 § 42. Udgifter afholdt til ombygning og forbedring i eksisterende  

 bygninger i landbrugsejendomme af værelser, der anvendes til udlejning til  

 turister, kan afskrives med indtil 20 pct. årligt efter stk. 2-5.
 Stk. 2. Udgør udgiften et grundbeløb (i 1987-niveau) på 6.700 kr.  

 eller derunder, kan den skattepligtige vælge at fradrage (straksafskrive)  

 hele udgiften i den skattepligtige indkomst i det indkomstår, hvori udgiften  

 afholdes.
 Stk. 3. Afskrivning kan kun foretages, såfremt udlejningen er  

 afgiftspligtig efter merværdiafgiftsloven.
 Stk. 4. Afskrivningerne kan ikke overstige årets skattepligtige  

 indtægter fra udlejningen.
Stk. 5. Ved afståelse af værelser som nævnt i stk. 1 medregnes  

 fortjeneste eller tab på ombygnings- og forbedringsudgifter ved opgørelsen af  

 den skattepligtige indkomst.
Fortjenesten eller tabet opgøres som forskellen  

 mellem på den ene side afståelsessummen og på den anden side de  

 afskrivningsberettigede udgifter til ombygning og forbedring med fradrag af  

 samtlige foretagne afskrivninger.
 § 43. Afgifter, der afholdes i anledning af en virksomheds  

 tilslutning til offentligt eller privat ejede anlæg, som har erhvervsmæssig  

 betydning for virksomheden, herunder anlæg, der tjener til forebyggelse eller  

 bekæmpelse af forurening eller støjulemper, afskrives med indtil 20 pct.  

 årligt.
 Stk. 2. Udgør tilslutningsafgiften et grundbeløb (i 1987-niveau)  

 på 6.700 kr. eller derunder, kan den skattepligtige vælge at fradrage  

 (straksafskrive) hele afgiften i den skattepligtige indkomst i det  

 indkomstår, hvori afgiften afholdes.
 Stk. 3. Tilslutningsafgiften anses for afholdt efter stk. 1 og 2,  

 når den er forfalden til betaling.
 Stk. 4. I tilfælde af, at det aktiv, som er blevet tilsluttet  

 anlægget, sælges, inden afgiften er afskrevet fuldt ud, kan den  

 skattepligtige fradrage restbeløbet i den skattepligtige indkomst i det  

 indkomstår, hvori salget sker.
 Stk. 5. Afgifter, der er afskrevet efter stk. 1 eller 2, medregnes  

 ikke til anskaffelsessummen ved opgørelsen af skattepligtig fortjeneste eller  

 tab ved et salg, der omfatter tilslutningen til anlægget.
 Stk. 6. Anses en del af en afståelsessum som betaling for værdien  

 af tilslutning som nævnt i stk. 1 skal denne del medregnes til  

 afståelsessummen for det aktiv, der er blevet tilsluttet anlægget, ved  

 opgørelsen af den skattepligtige indkomst for det indkomstår, hvori salget  

 finder sted.
 § 44. Reglerne i denne bestemmelse gælder for anskaffelse af  

 afskrivningsberettigede aktiver, når udgiften helt eller delvist er betalt  

 ved et eller flere af følgende tilskud m.v.:
 1) Finansieringstilskud, der er ydet til danske dagblade af Dagspressens  

 Finansieringsinstitut.
 2) Tilskud, der er ydet efter lov om tilskud til strukturprojekter inden  

 for jordbruget.
 3) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 2080/93 af 20. juni 1993.
4) Tilskud, der er ydet af det finansielle instrument til udvikling af  

 fiskeriet (FIUF) i henhold til rådsforordning nr. 3699/93 af 21. december  

 1993 med senere ændringer.
Det gælder dog ikke tilskud efter art. 8, stk. 2,  

 til fiskerfartøjers endelige ophør med fiskeri.
5) Tilskud, der er ydet efter lov om strukturforanstaltninger vedrørende  

 fiskerisektoren.
Det gælder dog ikke tilskud, der er ydet efter lovens  

 bestemmelser om støtte til fiskerfartøjers endelige ophør i dansk  

 erhvervsfiskeri.
 6) Tilskud, der er ydet efter § 13 i lov om arbejdsmiljø til etablering af  

 bedriftssundhedstjenester.
 7) Mål 5 b-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 8) Mål 2-tilskud, der er ydet af EF's strukturfonde i henhold til  

 rådsforordning nr. 2052/88 af 24. juni 1988, som ændret bl.a. ved  

 rådsforordning nr. 2081/93 af 20. juli 1993, til områder i industriel  

 tilbagegang, samt tilhørende nationale tilskud.
 9) Interreg-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til samarbejdsprojekter, der  

 rækker over landegrænser, samt tilhørende nationale tilskud.
 10) Leader-tilskud, der er ydet af EF's strukturfonde i henhold til  

 rådsforordning nr. 4253/88 af 19. december 1988, artikel 11, som ændret bl.a.  

 ved rådsforordning nr. 2082/93 af 20. juli 1993, til fremme af udviklingen i  

 særlige landdistrikter, samt tilhørende nationale tilskud.
 11) Tilskud, der er ydet efter lov om statstilskud til energibesparelser  

 m.v. i erhvervsvirksomheder.
 Stk. 2. Udgifter til anskaffelse af afskrivningsberettigede  

 aktiver kan uanset reglerne i denne lov straksafskrives i den skattepligtige  

 indkomst for anskaffelsesåret, i det omfang udgiften er betalt ved tilskud  

 som nævnt i stk. 1.
 Stk. 3. De straksafskrivninger, der er foretaget efter stk. 2,  

 behandles som afskrivninger.
 Stk. 4. Når der er foretaget straksafskrivning på  

 anskaffelsessummen for et aktiv efter stk. 2, kan afskrivning på dette aktiv  

 kun foretages på anskaffelsessummen med fradrag af det straksafskrevne beløb.
Kapitel 6 Almindelige bestemmelser § 45. Anskaffelses- og salgssummer samt godtgørelser og vederlag  

 for aktiver omfattet af denne lov omregnes til kontantværdi, der beregnes  

 ved, at den kontante del af anskaffelsessummen henholdsvis salgssummen lægges  

 sammen med kursværdien af aktivets gældsposter.
Afskrivninger foretages på  

 grundlag af den således omregnede anskaffelsessum m.v.
Medmindre kursen på  

 afståelsestidspunktet er under 100, omregnes inkonverterbare lån for  

 fiskerfartøjer, der af sælger er stiftet eller overtaget før den 19. maj  

 1993, til kurs 100, såfremt lånet er stiftet eller overtaget til en kurs på  

 100 eller derunder.
 Stk. 2. Ved salg af fast ejendom anvendes ved opgørelsen af  

 sælgers afståelsessum henholdsvis købers anskaffelsessum den fordeling af den  

 samlede salgssum på afskrivningsberettigede bygninger og installationer,  

 grundværdi, stuehus, mælkekvoter og beholdninger, som sælger og køber har  

 aftalt i købsaftale, skøde eller på anden skriftlig måde.
 Stk. 3. Har parterne ikke foretaget en fordeling af den samlede  

 salgssum efter stk. 2, foretager den skatteansættende myndighed fordelingen.  

 Er den skatteansættende myndighed for sælger og køber ikke den samme,  

 foretages fordelingen af den skatteansættende myndighed for sælger efter  

 høring af den skatteansættende myndighed for køber.
 Stk. 4. Ved en senere ændring af anskaffelsessummen for køber  

 eller afståelsessummen for sælger for aktiver som nævnt i stk. 2 skal  

 afståelsessummen for sælger henholdsvis anskaffelsessummen for køber for  

 samme aktiv ændres tilsvarende.
 § 46. Grundbeløbene i § 5, stk. 3, § 6, stk. 1, nr. 2, § 10, § 11,  

 stk. 3, § 29, stk. 1, nr. 3, § 42, stk. 2, og § 43, stk. 2, reguleres efter  

 personskattelovens § 20.
 § 47. Med salg sidestilles i denne lov andre former for afhændelse  

 og afståelse.
 § 48. Hvor andet ikke er særskilt fastsat, behandles forsikrings-  

 og erstatningssummer, herunder ekspropriationserstatninger, som salgssummer.
§ 49. Erhvervelse og afståelse af aktiver ved gave, arv eller  

 arveforskud sidestilles i denne lov med køb henholdsvis salg.
Som  

 anskaffelsessum eller salgssum betragtes i disse tilfælde det beløb, der er  

 lagt til grund ved beregningen af gaveafgift, boafgift eller indkomstskat af  

 den pågældende erhvervelse.
Har denne ikke været afgifts- eller  

 indkomstskattepligtig, betragtes som anskaffelsessum eller salgssum det  

 pågældende aktivs handelsværdi på overdragelsestidspunktet.
Reglerne i 1.-3.  

 pkt. gælder ikke i det omfang, erhververen efter skattelovgivningens regler  

 herom indtræder i overdragerens skattemæssige stilling.
 § 50. Ved salg af aktiver omfattet af denne lov medregnes  

 fortjeneste eller tab fuldt ud i den skattepligtige indkomst i salgsåret i  

 tilfælde, hvor aktiverne hører til den skattepligtiges næringsvej.  

 Beskatningen sker efter statsskattelovens § 5, litra a.
Stk. 2. I de tilfælde, der er nævnt i stk. 1, formindskes  

 saldoværdien for udelukkende erhvervsmæssigt benyttede driftsmidler eller  

 skibe med den del af den afskrivningsberettigede saldoværdi, som vedrører det  

 solgte aktiv.
Denne del af saldoen beregnes ved, at anskaffelsessummen  

 afskrives med de afskrivningsprocenter, der er anvendt i de enkelte  

 indkomstår.
 § 51. Anskaffes aktiver, der er afskrivningsberettigede efter  

 denne lov, til brug for forsøgs- eller forskningsvirksomhed, kan  

 skatteministeren tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 § 52. En skattepligtig, der har afskrevet efter denne lov, kan  

 ændre den selvangivne afskrivningssats, når meddelelse herom er indgivet til  

 den skatteansættende myndighed senest 3 måneder efter udløbet af  

 selvangivelsesfristen.
 Stk. 2. I andre tilfælde kan den selvangivne afskrivningssats kun  

 ændres efter tilladelse fra skatteministeren.
§ 53. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel 7 Ikrafttrædelses- og overgangsbestemmelser § 54. Loven træder i kraft dagen efter bekendtgørelsen i  

 Lovtidende og har virkning fra og med indkomståret 1999, jf. dog stk. 3-7.
 Stk. 2. Lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, ophæves med virkning fra og  

 med indkomståret 1999, jf. dog stk. 3, 4 og 6.
 Stk. 3. På nybygninger, anlæg og installationer som nævnt i afsnit  

 IV A i lov om skattemæssige afskrivninger m.v., jf. lovbekendtgørelse nr. 932  

 af 24. oktober 1996, kan der ikke foretages forskudsafskrivning efter nævnte  

 lov, når den bindende aftale om opførelse af aktivet indgås den 2. juni 1998  

 eller senere, eller når planlægning af fremstilling af et sådant aktiv i egen  

 virksomhed foretages den 2. juni 1998 eller senere.
 Stk. 4. For bindende aftaler om levering af skibe, maskiner,  

 inventar og lignende driftsmidler, nybygninger, anlæg og installationer eller  

 for planlægning af fremstilling af maskiner, inventar og lignende  

 driftsmidler samt nybygninger, anlæg og installationer i egen virksomhed,  

 finder § 14 og afsnit IV A i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, dog fortsat anvendelse i  

 indkomståret 1999 og senere indkomstår, når den bindende aftale er indgået  

 eller planlægningen er foretaget i indkomståret 1998 eller tidligere  

 indkomstår, jf. dog stk. 3. I det indkomstår, hvori der sker levering eller  

 færdigfremstilling af et aktiv, hvorpå der er foretaget forskudsafskrivninger  

 efter reglerne i 1. pkt., fragår de foretagne forskudsafskrivninger i  

 aktivets afskrivningsberettigede anskaffelsessum efter reglerne i § 5, stk.  

 1-3, for driftsmidler og skibe, og efter reglerne i § 17 for bygninger og  

 installationer.
 Stk. 5. § 45, stk. 1, 3. pkt., har virkning for overdragelser, der  

 foretages den 1. januar 1999 eller senere, udlodninger fra dødsboer, der  

 foretages den 1. januar 1999 eller senere eller ved skifte af uskiftet bo,  

 når skiftebegæringen er indgivet den 1. januar 1999 eller senere.  

 Bestemmelsen kan dog anvendes ved overdragelser i perioden fra og med den 2.  

 juni 1998 til den 1. januar 1999, hvis reglerne fører til en lavere  

 beskatning end efter de hidtil gældende regler.
 Stk. 6. § 52 har virkning for meddelelser og anmodninger om  

 efterfølgende afskrivninger, der indgives den 1. januar 1999 eller senere, og  

 § 30, stk. 3, i lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996, ophæves med virkning fra samme  

 dato.
 Stk. 7. Med virkning for perioden fra den 1. juli 1998 til udløbet  

 af indkomståret 1998, jf. stk. 2, ændres i § 18, stk. 1, litra b,  i  

 lov om skattemæssige afskrivninger m.v., jf. lovbekendtgørelse nr. 932 af 24.  

 oktober 1996, »plejehjem, der omfattes af kapitel 16 i lov om social  

 bistand,» til: »døgninstitutioner og bygninger, der er omfattet af  

 lov om social service, og som udsættes for et tilsvarende slid,».
§ 55. På bygninger, der i indkomståret 1998 er omfattet af lov om  

 skattemæssige afskrivninger m.v. § 18, stk. 1, litra a, jf. lovbekendtgørelse  

 nr. 932 af 24. oktober 1996, og hvor summen af anvendte afskrivningsprocenter  

 i indkomståret 1999 overskrider eller er over 60, kan afskrivning for  

 indkomståret 1999 kun foretages med indtil 4 pct. af anskaffelsessummen.
Hvis  

 summen af anvendte afskrivningsprocenter i indkomståret 2000 overskrider  

 eller er over 60, kan afskrivning for indkomståret 2000 ligeledes kun  

 foretages med indtil 4 pct. af anskaffelsessummen.
Tilsvarende gælder for  

 bygninger omfattet af lov om skattemæssige afskrivninger m.v. § 18, stk. 1,  

 litra b, jf. lovbekendtgørelse nr. 932 af 24. oktober 1996, hvor summen af  

 anvendte afskrivningsprocenter i indkomståret 1999 eller 2000 overskrider  

 eller er over 40.
§ 56. Samtlige afskrivninger, herunder forskudsafskrivninger og  

 forlods afskrivninger, der efter de hidtil gældende regler er foretaget for  

 indkomståret 1998 og tidligere indkomstår, indgår ved opgørelsen af foretagne  

 afskrivninger efter denne lov.
Afskrivninger som nævnt i 1. pkt., jf. dog  

 stk. 2, medregnes ved opgørelsen af fortjeneste og tab efter denne lov.
 Stk. 2. For bygninger og installationer, der er anskaffet i  

 perioden den 1. januar 1982-indkomståret 1990, og for udgifter til ombygning  

 og forbedring af bygninger og installationer, der er afholdt i perioden den  

 1. januar 1982-indkomståret 1990, opgøres de foretagne afskrivninger som de  

 til og med indkomståret 1990 foretagne afskrivninger pristalsreguleret til og  

 med indkomståret 1990. Forlods afskrivninger og forskudsafskrivninger  

 pristalsreguleres fra året efter forlodsafskrivningen eller anskaffelsen til  

 og med indkomståret 1990. Hertil lægges summen af afskrivninger foretaget med  

 virkning for indkomståret 1991 og senere indkomstår.
 § 57. Den afskrivningsberettigede saldoværdi for skibe ved  

 udgangen af indkomståret 1998 efter den hidtil gældende § 12 i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996, overføres til den i § 5 nævnte samlede saldo for driftsmidler  

 og skibe ved begyndelsen af indkomståret 1999. Tilsvarende gælder for den  

 særskilte afskrivningssaldo for dok- og beddingsanlæg ved udgangen af  

 indkomståret 1998 efter den hidtil gældende § 29 D i lov om skattemæssige  

 afskrivninger m.v., jf. lovbekendtgørelse nr. 932 af 24. oktober 1996.
 § 58. Bestemmelserne i § 25, stk. 1-3, afskærer ikke adgangen til  

 at afskrive på bygning eller fast ejendom anskaffet i indkomståret 1998 eller  

 tidligere indkomstår, herunder bygning og fast ejendom, der anvendes til  

 sommer- eller fritidsbolig for ejeren, når der har kunnet afskrives herpå  

 efter de hidtil gældende regler, jf. § 29 C, stk. 1-3, i lov om skattemæssige  

 afskrivninger m.v., jf. lovbekendtgørelse nr. 932 af 24. oktober 1996, samt  

 statsskattelovens § 6, litra a.
Stk. 2. Medfører salg af en ejendom eller bygning, hvorpå der  

 hidtil har kunnet afskrives, jf. stk. 1, at der ikke længere kan afskrives på  

 ejendommen eller bygningen, fordi denne anvendes til beboelse eller  

 ikkeerhvervsmæssige formål, jf. § 25, stk. 1-3, kan et eventuelt tab ved  

 salget uanset bestemmelsen i § 26, stk. 2, fradrages i den skattepligtige  

 indkomst for afståelsesåret.
Tabet opgøres som forskellen mellem salgssummen  

 og det uafskrevne beløb.
 § 59. Bestemmelsen i § 27 afskærer ikke adgangen til at afskrive  

 på dræningsanlæg anskaffet i indkomståret 1998 eller tidligere, og hvorpå der  

 har kunnet afskrives efter den tidligere afskrivningslovs § 29 S, jf.  

 lovbekendtgørelse nr. 932 af 24. oktober 1996, og på jordfaste dele af  

 markvandingsanlæg anskaffet i indkomståret 1998 eller tidligere, og hvorpå  

 der har kunnet afskrives efter den tidligere afskrivningslovs § 18, stk. 1,  

 litra c, jf. lovbekendtgørelse nr. 932 af 24. oktober 1996, eller  

 statsskattelovens § 6, litra a.
§ 60. Uanset § 40 kan aktiver, der er erhvervet før den 1. januar  

 1998, og godtgørelser og vederlag, hvor pligten til at udrede de omhandlede  

 ydelser er indtrådt før den 1. januar 1998, kun afskrives med indtil 10 pct.  

 årligt.
Ved erhvervelse før den 1. januar 1998 af rettigheder, der er  

 beskyttet efter anden lovgivning, og hvor den resterende beskyttelsesperiode  

 på aftaletidspunktet er mindre end 10 år, afskrives med en sats, der svarer  

 til, at anskaffelsessummen afskrives med lige store årlige beløb over den  

 resterende beskyttelsesperiode.
 Stk. 2. Stk. 1 gælder for goodwill, der er afskrivningsberettiget  

 efter den hidtil gældende bestemmelse i ligningslovens § 16 F som affattet  

 ved lovbekendtgørelse nr. 819 af 3. november 1997.
 § 61. Uanset § 45 skal der ikke ske kontantomregning af  

 anskaffelsessummen m.v. for aktiver, der er anskaffet i indkomståret 1998  

 eller tidligere indkomstår, når anskaffelsessummen efter de hidtil gældende  

 regler ikke skulle kontantomregnes.
 § 62. Salgssummer vedrørende miljøforbedrende driftsmidler i  

 landbrug m.v., hvorpå der er straksafskrevet efter den tidligere  

 afskrivningslovs § 3 A, jf. lovbekendtgørelse nr. 932 af 24. oktober 1996,  

 behandles efter reglerne i denne lovs § 6, stk. 2.
 Stk. 2. Udgifter til miljøforbedrende anlæg i landbrug m.v.,  

 hvorpå der er straksafskrevet efter den tidligere afskrivningslovs § 21 A,  

 jf. lovbekendtgørelse nr. 932 af 24. oktober 1996, medregnes i den sum af  

 afskrivninger, der i forbindelse med salg opgøres efter reglerne i denne lovs  

 § 21. Udgifterne indgår ikke i afskrivningsgrundlaget.
 § 63. Driver en skattepligtig inden udgangen af kalenderåret 1994  

 erhvervsvirksomhed i et område, der er udpeget til erhvervszone efter § 3 i  

 lov om planlægning, finder bestemmelserne i stk. 2-8 anvendelse.
 Stk. 2. Samtlige de til virksomheden hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget, afskrives på en særskilt saldo for det  

 indkomstår, hvori virksomhed i erhvervszonen påbegyndes, og for senere  

 indkomstår, dog senest for indkomståret 1999, jf. dog stk. 3-5. Afskrivning  

 på særskilt saldo giver adgang til anvendelse af forhøjet afskrivningssats  

 efter stk. 6. Det er dog et vilkår for afskrivning på særskilt saldo, at  

 virksomheden har været i uafbrudt drift i erhvervszonen i hele vedkommende  

 indkomstår.
 Stk. 3. Bestemmelsen i stk. 2 finder ikke anvendelse på  

 driftsmidler inden for landbrug og fiskeri, herunder forædlingsindustrien  

 vedrørende landbrugsvarer og fiskeforædlingsindustrien, såfremt der ydes  

 eller er ydet offentlig støtte til anskaffelsen af de pågældende driftsmidler  

 og der opstår tilbagebetalingskrav herfor, der ikke er endeligt indfriet.
Stk. 4. Bestemmelsen i stk. 2 finder ikke anvendelse på  

 driftsmidler i landbruget og forædlingsindustrien vedrørende landbrugsvarer,  

 hvor betingelserne for støtte i forordning nr. 2328/91 om forbedring af  

 landbrugsstrukturernes effektivitet og forordning nr. 866/90 om forbedring af  

 vilkårene for forarbejdning og afsætning af landbrugsprodukter ikke er  

 opfyldt.
Såfremt der ikke søges støtte efter forordning nr. 866/90, skal  

 alene de materielle betingelser i forordningen være opfyldt.
Skatteministeren  

 bemyndiges til at fastsætte en fortegnelse over EF-retsakter med tilhørende  

 gennemførelsesregler, som måtte udfylde, ændre, afløse eller supplere de i 1.  

 pkt. nævnte forordninger.
Bestemmelsen i stk. 2 finder ikke anvendelse på  

 driftsmidler, hvor betingelserne for støtte i medfør af de i fortegnelsen  

 nævnte forskrifter ikke er opfyldt.
Stk. 5. Bestemmelsen i stk. 2 finder ikke anvendelse på  

 driftsmidler i 1) skibsbygningsindustrien, 2) kunstfiberindustrien, 3) motorkøretøjsindustrien, for så vidt angår projekter over 90 mio. kr.,  

 eller 4) kul- og stålindustrien.
 Stk. 6. Afskrivning på særskilt saldo efter stk. 2 kan udgøre  

 indtil 60 pct. af den afskrivningsberettigede saldoværdi.
 Stk. 7. Foretager en virksomhed afskrivning på såvel en særskilt  

 saldo som på ordinær saldo, jf. § 5, kan et fremkommet negativt saldobeløb  

 efter den skattepligtiges valg udlignes ved, at det fradrages i den anden  

 saldo.
 Stk. 8. Det på særskilt saldo nedskrevne beløb, som er opgjort ved  

 slutningen af indkomståret 1999, tillægges saldoværdien på ordinær saldo, jf.  

 § 5, ved begyndelsen af indkomståret 2000.
§ 64. Såfremt et driftsmiddel, der udelukkende benyttes  

 erhvervsmæssigt i en erhvervszone og afskrives på særskilt saldo som nævnt i  

 § 63, flyttes uden for erhvervszonen til fortsat udelukkende erhvervsmæssig  

 benyttelse, nedsættes den afskrivningsberettigede saldoværdi på den særskilte  

 driftsmiddelsaldo med driftsmidlets handelsværdi.
Handelsværdien tillægges  

 samtidig virksomhedens ordinære driftsmiddelsaldo.
Stk. 2. Såfremt et driftsmiddel, der udelukkende benyttes  

 erhvervsmæssigt uden for en erhvervszone, flyttes til en erhvervszone og  

 betingelserne for afskrivning på særskilt saldo som nævnt i § 63 er opfyldt,  

 nedsættes den afskrivningsberettigede saldoværdi på den ordinære  

 driftsmiddelsaldo med driftsmidlets handelsværdi.
Handelsværdien tillægges  

 samtidig den særskilte driftsmiddelsaldo.
 § 65. For bygninger og installationer som nævnt i §§ 14 og 15, der  

 er beliggende i en erhvervszone, og som er anskaffet, efter at erhvervszonen  

 blev udpeget, og som benyttes erhvervsmæssigt af en virksomhed etableret i  

 erhvervszonen inden udgangen af kalenderåret 1994, fordobles de i § 17 nævnte  

 afskrivningssatser gældende for det indkomstår, hvori erhvervsmæssig  

 benyttelse i erhvervszonen påbegyndes, og for senere indkomstår, dog senest  

 for indkomståret 1999.
 Stk. 2. Bestemmelsen i stk. 1 finder ikke anvendelse på bygninger  

 og installationer m.v. inden for landbrug og fiskeri, herunder  

 forædlingsindustrien vedrørende landbrugsvarer og fiskeforædlingsindustrien,  

 såfremt der ydes eller er ydet offentlig støtte til anskaffelsen af de  

 pågældende bygninger og installationer m.v. og der opstår  

 tilbagebetalingskrav herfor, der ikke er endeligt indfriet.
Stk. 3. Bestemmelsen i stk. 1 finder ikke anvendelse på bygninger  

 og installationer m.v. i landbruget og forædlingsindustrien vedrørende  

 landbrugsvarer, hvor betingelserne for støtte i forordning nr. 2328/91 om  

 forbedring af landbrugsstrukturernes effektivitet og forordning nr. 866/90 om  

 forbedring af vilkårene for forarbejdning og afsætning af landbrugsprodukter  

 ikke er opfyldt.
Såfremt der ikke søges støtte efter forordning nr. 866/90,  

 skal alene de materielle betingelser i forordningen være opfyldt.  

 Skatteministeren bemyndiges til at fastsætte, hvilke EF-retsakter med  

 tilhørende gennemførelsesregler der måtte udfylde, ændre, afløse eller  

 supplere de i 1. pkt. nævnte forordninger.
Bestemmelsen i stk. 1 finder  

 herefter ikke anvendelse på bygninger og installationer m.v., hvor  

 betingelserne for støtte i medfør af de i fortegnelsen nævnte forskrifter  

 ikke er opfyldt.
Stk. 4. Bestemmelsen i stk. 1 finder ikke anvendelse på bygninger  

 og installationer m.v. i 1) skibsbygningsindustrien, 2) kunstfiberindustrien, 3) motorkøretøjsindustrien, for så vidt angår projekter over 90 mio. kr.,  

 eller 4) kul- og stålindustrien.
 § 66. I øvrigt finder reglerne i kapitel 2 og 3 tilsvarende  

 anvendelse for aktiver, der afskrives efter reglerne i §§ 63-65.
 § 67. Benytter et selskab eller en forening omfattet af  

 selskabsskattelovens § 1, stk. 1, nr. 1, 2 eller 4, henlæggelser til  

 investeringsfonds til forlods afskrivning på aktiver nævnt i § 6, stk. 1, nr.  

 1, 2 eller 4, og som erhverves med henblik på udlejning, eller som allerede  

 ved erhvervelsen er udlejet, kan selskabet ikke tillige fradrage udgiften til  

 anskaffelsen efter § 6, stk. 3.
 § 68. For aktiver, der er anskaffet før den 12. maj 1989 til  

 erhvervsmæssig udlejning, og som hidtil har været omfattet af reglerne i  

 afsnit V A i lov om skattemæssige afskrivninger m.v., jf. lovbekendtgørelse  

 nr. 758 af 12. december 1988, finder bestemmelserne i det nævnte afsnit  

 fortsat anvendelse i stedet for reglerne i kapitel 2-4.
 Stk. 2. Overfører en skattepligtig driftsmidler eller skibe, der  

 er omfattet af afsnit V A i den i stk. 1 nævnte lov, til  

 afskrivningsberettiget benyttelse efter kapitel 2 eller til udelukkende  

 privat benyttelse, sidestilles sådan overførsel med salg og køb af  

 driftsmidlerne eller skibene.
 Stk. 3. Som salgssum og købesum anvendes handelsværdien på  

 overførselstidspunktet.
 § 69. Loven gælder ikke for Færøerne og Grønland.
