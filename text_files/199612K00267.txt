Nr LSF 267 Forslag til Lov om ændring af lov om visse forhold på  

 telekommunikationsområdet(Ændringer som følge af teleliberaliseringens trin 2  

 b m.v.) Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 398 af 10/06/1997 § 1 I lov om visse forhold på telekommunikationsområdet, jf. lovbekendtgørelse  

 nr. 501 af 22. juni 1995, som ændret ved § 1 i lov nr. 469 af 12. juni 1996,  

 foretages følgende ændringer:
 1. § 3, stk. 1, affattes således:
 »Forskningsministeren kan fastsætte nærmere regler for udbud af  

 telenet og teletjenester, der tilgodeser følgende hensyn:
 1) Sikring af adgang til samfundsvigtige teletjenester, herunder skrive-  

 og teksttelefontjenester samt den offentlige alarmtjeneste.
 2) Sikring af samfundsvigtig telekommunikation i alarm- og  

 beredskabssituationer uden omkostninger for staten på områder, der ikke er  

 dækket af den generelle beredskabslovgivning.
 3) Sikring af væsentlige krav, herunder sikring af telenet og  

 teletjenesters driftssikkerhed og integritet, samt driftskompatibilitet og  

 mulighed for samtrafik mellem telenet og teletjenester.
 4) Behandling af personoplysninger og beskyttelse af privatlivets fred i  

 forbindelse med telekommunikation.
 5) Hemmeligholdelse af telekommunikation.
6) Overholdelse af vedtagelser, som Danmark har tilsluttet sig, i  

 internationale samarbejdsfora på radio- og telekommunikationsområdet, samt  

 tildeling af eventuelle særlige rettigheder i forhold til disse  

 organisationer.« 2. § 3, stk. 5, affattes således:
»Stk. 5. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver vedrørende  

 konkrete sager, om behandling og afgørelse af enkeltsager, om Telestyrelsens  

 udstedelse af administrative forskrifter på områder, hvor styrelsen er  

 bemyndiget hertil, eller om Telestyrelsens øvrige tilsynsaktiviteter med  

 henblik på at sikre overholdelsen af denne lov og administrative forskrifter  

 udstedt i medfør heraf.
Dette gælder dog ikke konkrete sager efter stk. 1,  

 nr. 2, og § 2, stk. 5.« 3. § 3, stk. 6, ophæves.
 Stk. 7 bliver herefter stk. 6.
 4. I § 3, stk. 7, som bliver stk. 6, ændres »6 og § 3  

 g, stk. 1,» til: »§ 3 h«.
 5. § 3 f ophæves.
 6. § 3 g ophæves.
 7. Efter § 3 g indsættes:
»§ 3 h.
Udbydere af offentlige telenet og teletjenester skal  

 uden udgift for staten, herunder for politiet, sikre, at de centraler,  

 udbyderen etablerer, er indrettet således, at politiet kan få adgang til at  

 foretage indgreb i meddelelseshemmeligheden, jf. retsplejelovens kapitel 71.
 Stk. 2. Forskningsministeren kan efter forhandling med  

 justitsministeren fastsætte regler om de tekniske krav til centraler som  

 nævnt i stk. 1 samt om, hvordan den information, der tilvejebringes ved  

 indgrebet i meddelelseshemmeligheden, skal stilles til rådighed for politiet.
 Stk. 3. Telestyrelsen fører tilsyn med overholdelsen af  

 bestemmelsen i stk. 1 og de nærmere regler fastsat efter stk. 2 og træffer  

 afgørelse i sager herom.
§ 3 i.
NALLA (National Long Lines Agency) varetager  

 totalforsvarsmyndighedernes behov for udnyttelse af telenet og teletjenester  

 under krise eller krig.
 Stk. 2. Forskningsministeren fastsætter nærmere regler for NALLA's  

 sammensætning, funktioner og organisation.
Stk. 3. Forskningsministeren fastsætter nærmere regler om NALLA's  

 beføjelser over for udbydere af telenet eller teletjenester, herunder at  

 NALLA 1) modtager og koordinerer ønsker fra civile og militære myndigheder om  

 faste kredsløb, 2) afgør, hvilke forbindelser der også under hensyn til det ønskelige i at  

 opretholde telenet og teletjenester i muligt omfang skal dækkes af  

 telenettenes fremføringsmuligheder, når disse ikke kan tilgodese alle behov, 3) giver fornødne direktiver vedrørende prioritering af retablering af  

 ødelagte teleanlæg, 4) drager omsorg for, at den samfundsvigtige telekommunikation gennemføres  

 med mindst mulig forsinkelse, 5) beordrer generel begrænsning af trafikken i telenet og teletjenester  

 ved iværksættelse af de til enhver tid af udbyderne trufne foranstaltninger  

 til gennemførelse af forholdsregler, 6) samarbejder med tilsvarende organer i andre lande om løsning af  

 tilsvarende opgaver, for så vidt angår internationale kredsløb.
 Stk. 4. NALLA kan pålægge offentlige myndigheder samt offentlige  

 og private institutioner at yde bistand ved planlægningen eller udførelsen af  

 opgaver inden for det civile beredskab.
 Stk. 5. NALLA kan pålægge offentlige og private virksomheder og  

 institutioner at træffe særlige foranstaltninger, for så vidt angår varer,  

 tjenesteydelser, produktionsmidler m.v. inden for deres normale virksomhed,  

 hvis dette er påkrævet af hensyn til udførelsen af opgaver inden for det  

 civile beredskab.
 Stk. 6. Forskningsministeren kan fastsætte bestemmelser om, at  

 udbydere af telenet eller teletjenester skal meddele NALLA alle oplysninger,  

 der skønnes nødvendige for administrationen heraf.
Stk. 7. Forskningsministeren kan fastsætte bestemmelser om, at  

 NALLA kan meddele påbud til udbydere af telenet og teletjenester om  

 overholdelse af de i øvrigt efter stk. 2 og 3 fastsatte regler og anvende  

 dagbøder med henblik på gennemtvingelse heraf.
Der er udpantningsret for  

 beløbene.
§ 3 j.
Forskningsministeren kan ikke dispensere fra administrative  

 forskrifter udstedt af ministeren i medfør af denne lov.« 8. I § 10, stk. 1, ændres »§§ 3, 3 a, 3 e og 3 f«  

 til: »§§ 3, 3 a, 3 e, 3 h og 3 i«.
 9. § 10, stk. 2, og § 10 a, stk. 2, affattes  

 således:
»Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 10. I § 10 a, stk. 1, indsættes efter  

 »overtræder«: »§ 3 h, stk. 1, eller«.
 § 2 Stk. 1. Loven træder i kraft den 1. juli 1997, jf. dog  

 stk. 2.
 Stk. 2. § 3 h i lov om visse forhold på telekommunikationsområdet  

 som affattet ved denne lovs § 1, nr. 7, træder i kraft dagen efter  

 bekendtgørelsen i Lovtidende. § 1, nr. 6, træder i kraft den 1. januar 1998.
§ 3 I lov om visse forhold på telekommunikationsområdet gælder § 3, stk. 1,  

 nr. 6, som affattet ved denne lovs § 1, nr. 1, også for Grønland og Færøerne.
Oprindeligt fremsat forslag § 1 I lov om visse forhold på telekommunikationsområdet, jf. lovbekendtgørelse  

 nr. 501 af 22. juni 1995, som ændret ved § 1 i lov nr. 469 af 12. juni 1996,  

 foretages følgende ændringer:
 1. § 3, stk. 1, affattes således:
 »Forskningsministeren kan fastsætte nærmere regler for udbud af  

 telenet og teletjenester, der tilgodeser følgende hensyn:
 1) Sikring af adgang til samfundsvigtige teletjenester, herunder skrive-  

 og teksttelefontjenester samt den offentlige alarmtjeneste.
 2) Sikring af samfundsvigtig telekommunikation i alarm- og  

 beredskabssituationer, uden omkostninger for staten, på områder, der ikke er  

 dækket af den generelle beredskabslovgivning.
 3) Sikring af væsentlige krav, herunder sikring af telenet og  

 teletjenesters driftssikkerhed og integritet, samt driftskompatibilitet og  

 mulighed for samtrafik mellem telenet og teletjenester.
 4) Behandling af personoplysninger og beskyttelse af privatlivets fred i  

 forbindelse med telekommunikation.
 5) Hemmeligholdelse af telekommunikation.
 6) Overholdelse af vedtagelser, som Danmark har tilsluttet sig, i  

 internationale samarbejdsfora på radio- og telekommunikationsområdet, samt  

 tildeling af eventuelle særlige rettigheder i forhold til disse  

 organisationer.«.
 2. § 3, stk. 5, affattes således:
»Stk. 5. Forskningsministeren kan ikke ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver vedrørende  

 konkrete sager, om behandling og afgørelse af enkeltsager, om Telestyrelsens  

 udstedelse af administrative forskrifter på områder, hvor styrelsen er  

 bemyndiget hertil, eller Telestyrelsens øvrige tilsynsaktiviteter med henblik  

 på at sikre overholdelsen af denne lov og administrative forskrifter udstedt  

 i medfør heraf.
Dette gælder dog ikke konkrete sager efter stk. 1., nr. 2 og  

 § 2, stk. 5.«.
 3. § 3 f ophæves.
 4. § 3 g ophæves.
 5. Efter § 3 g indsættes:
»§ 3 h.
Udbydere af offentlige telenet og teletjenester skal  

 uden udgift for staten, herunder for politiet, sikre, at de centraler,  

 udbyderen etablerer, er indrettet således, at politiet kan få adgang til at  

 foretage indgreb i meddelelseshemmeligheden, jf. retsplejelovens kapitel 71.
 Stk. 2. Forskningsministeren kan fastsætte nærmere regler om de  

 tekniske krav til centraler som nævnt i stk. 1.
 Stk. 3. Telestyrelsen fører tilsyn med overholdelsen af  

 bestemmelsen i stk. 1, og de nærmere regler fastsat efter stk. 2 og træffer  

 afgørelse i sager herom.
§ 3 i.
NALLA (National Long Lines Agency) varetager  

 totalforsvarsmyndighedernes behov for udnyttelse af telenet og teletjenester  

 under krise eller krig.
 Stk. 2. Forskningsministeren fastsætter nærmere regler for NALLA's  

 sammensætning, funktioner og organisation.
 Stk. 3. Forskningsministeren fastsætter nærmere regler om NALLA's  

 beføjelser overfor udbydere af telenet eller teletjenester, herunder at  

 NALLA:
 1) Modtager og koordinerer ønsker fra civile og militære myndigheder om  

 faste kredsløb.
 2) Afgør hvilke forbindelser der, også under hensyn til det ønskelige i at  

 opretholde telenet og teletjenester i muligt omfang, skal dækkes af  

 telenettenes fremføringsmuligheder, når disse ikke kan tilgodese alle behov.
 3) Giver fornødne direktiver vedrørende prioritering af retablering af  

 ødelagte teleanlæg.
 4) Drager omsorg for, at den samfundsvigtige telekommunikation gennemføres  

 med mindst mulig forsinkelse.
 5) Beordrer generel begrænsning af trafikken i telenet og teletjenester  

 ved iværksættelse af de til enhver tid af udbyderne trufne foranstaltninger  

 til gennemførelse af forholdsregler.
 6) Samarbejder med tilsvarende organer i andre lande om løsning af  

 tilsvarende opgaver, for så vidt angår internationale kredsløb.
 Stk. 4. NALLA kan pålægge offentlige myndigheder samt offentlige  

 og private institutioner at yde bistand ved planlægningen eller udførelsen af  

 opgaver indenfor det civile beredskab.
 Stk. 5. NALLA kan pålægge offentlige og private virksomheder og  

 institutioner at træffe særlige foranstaltninger for så vidt angår varer,  

 tjenesteydelser, produktionsmidler m.v. inden for deres normale virksomhed,  

 hvis dette er påkrævet af hensyn til udførelsen af opgaver inden for det  

 civile beredskab.
 Stk. 6. Forskningsministeren kan fastsætte bestemmelser om, at  

 udbydere af telenet eller teletjenester skal meddele NALLA alle oplysninger,  

 der skønnes nødvendige for administrationen heraf.
Stk. 7. Forskningsministeren kan fastsætte bestemmelser om, at  

 NALLA kan meddele påbud til udbydere af telenet og teletjenester om  

 overholdelse af de i øvrigt efter stk. 2 og 3 fastsatte regler, og anvende  

 dagbøder med henblik på gennemtvingelse heraf.
Der er udpantningsret for  

 beløbene.
§ 3 j.
Forskningsministeren kan ikke dispensere fra administrative  

 forskrifter udstedt af ministeren i medfør af denne lov.« 6. I § 10, stk. 1, ændres »§§ 3, 3 a, 3 e og 3 f«  

 til: »§§ 3, 3 a, 3 e, 3 h og 3 i«.
 7. § 10, stk. 2 og § 10 a, stk. 2 , affattes  

 således:
»Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« § 2 Stk. 1. Loven træder i kraft den 1. juli 1997, jf. dog stk. 2.
 Stk. 2. § 3 h i lov om visse forhold på telekommunikationsområdet,  

 som affattet ved denne lovs § 1, nr. 5, træder i kraft dagen efter  

 bekendtgørelsen i Lovtidende. § 1, nr. 4, træder i kraft den 1. januar 1998.
Bemærkninger til lovforslaget Almindelige bemærkninger Den 6. december 1995 indgik Socialdemokratiet, Det Radikale Venstre,  

 Centrum-Demokraterne, Venstre, Det Konservative Folkeparti og Socialistisk  

 Folkeparti en principaftale om totalliberalisering af telesektoren i Danmark  

 medio 1996. Principaftalen udgør tillæg nr. 4 til den politiske aftale om  

 telesektoren af 22. juni 1990. Første del af udmøntningen af principaftalen  

 (trin 2a) blev gennemført i foråret 1996. Dette lovforslag udgør en del af  

 udmøntningen af den resterende del af principaftalen (trin 2b).
 Lovforslaget indeholder, foruden forslag til bestemmelser om  

 teleselskabers medvirken til i praksis at sikre politiet adgang til  

 aflytning, jf. retsplejelovens kapitel 71, via disse selskabers indretning af  

 centraler m.v., forslag til en række konsekvensændringer af lov om visse  

 forhold på telekommunikationsområdet som følge af, at flere bestemmelser i  

 den hidtidige lov om visse forhold på telekommunikationsområdet nu helt eller  

 delvist afløses af bestemmelser i de øvrige lovforslag i trin 2b lovpakken,  

 samt nogle mindre udbygninger og præciseringer af det i øvrigt gældende  

 hjemmelsgrundlag for udstedelse af nærmere regler for udbud af telenet og  

 teletjenester.
M.h.t. teleselskabernes medvirken til at sikre mulighed for aflytning  

 fremgår det af bemærkningerne til lov nr. 468 af 12. juni 1996 om offentlig  

 mobilkommunikation og lov nr. 469 af 12. juni 1996 om ændring af lov om visse  

 forhold på telekommunikationsområdet og lov om radio- og fjernsynsvirksomhed,  

 der begge indgik i trin 2a lovpakken, at der i forbindelse med gennemførelsen  

 af anden del af principaftalen, trin 2b, i telelovgivningen vil blive  

 indføjet et krav til udbydere af telenet om, at centraler, som udbyderen  

 måtte anskaffe, skal være indrettet med aflytningsfaciliteter.
Dette  

 lovforslag skal ses som udmøntningen af disse lovbemærkninger.
A.
De gældende regler Lovgrundlaget for den eksisterende regulering af  

 telekommunikationsområdet, som berøres af dette lovforslag, er lov om visse  

 forhold på telekommunikationsområdet, jf. lov nr. 743 af 14. november 1990  

 med de ændringer, der følger af lov nr. 232 af 8. april 1992, lov nr. 289 af  

 29. april 1992, lov nr. 1101 af 22. december 1993, lov nr. 372 af 18. maj  

 1994 og lov nr. 376 af 14. juni 1995. Disse ændringer er afspejlet i  

 lovbekendtgørelse nr. 501 af 22. juni 1995. Efterfølgende er lov om visse  

 forhold på telekommunikationsområdet blevet ændret ved lov nr. 469 af 12.  

 juni 1996.
Spørgsmålet om aflytning af telekommunikation er reguleret i  

 retsplejeloven, hvorefter politiet som led i efterforskning af alvorlig  

 kriminalitet i henhold til nærmere præciserede betingelser i lovens kapitel  

 71 kan foretage »indgreb i meddelelseshemmeligheden«.
I det  

 følgende bruges udtrykket »aflytning« som dækkende for det i  

 juridisk henseende mere omfattende udtryk »indgreb i  

 meddelelseshemmeligheden«.
Af retsplejelovens kapitel 71 fremgår det, at  

 aflytning alene kan foretages legalt af politiet som led i efterforskning af  

 visse særligt alvorlige kriminalitetstyper, ligesom aflytning som  

 udgangspunkt alene kan ske legalt i henhold til retskendelse.
Hertil kommer,  

 at de institutioner og selskaber (både offentlige og private), der  

 beskæftiger sig med kommunikation, har pligt til at bistå politiet med  

 udførelsen af indgreb, jf. retsplejelovens § 786, stk. 1.
Med gennemførelsen af dette lovforslag vil det blive præciseret, at  

 udbydere af telenet og teletjenester har pligt til teknisk at indrette deres  

 centraler således, at politiet kan få adgang til at foretage aflytning.
Det  

 er hensigten at lade bestemmelsen herom få virkning hurtigst muligt efter  

 lovforslagets ikrafttræden, m.h.p. at de udestående DCS1800 tilladelser  

 umiddelbart herefter kan endeligt udstedes.
B.
Lovforslagets indhold Sikring af aflytningsfaciliteter i centraler Aflytning i det faste (kabelbaserede) telefonnet, har indtil nu teknisk  

 kunnet gennemføres af teleselskaberne uden væsentlige praktiske problemer,  

 idet der er tale om et forholdsvis simpelt indgreb, der på politiets  

 anmodning efter retskendelse jf. retsplejelovens kap. 71 rutinemæssigt kan  

 foretages af telefonselskaberne, således at disse kan sørge for, at politiet  

 parallelt med vedkommende telefonabonnent får adgang til telefontrafikken.
Aflytning i det analoge NMT-mobiltelefonnet er i praksis blevet  

 effektueret ved hjælp af elektronisk scanning af radiokanaler, idet der ikke  

 er indbygget aflytningsfaciliteter i NMT-nettet.
Denne form for aflytning er  

 belagt med teknisk usikkerhed i relation til »fangning« af  

 samtaler, ligesom det kræver store mandskabsmæssige ressourcer, idet  

 mobiltelefonen skal være inden for rækkevidde af scanningsudstyret, og idet  

 scanningen - af hensyn til efterforskningen - skal ske skjult.
Yderligere er  

 der i NMT-nettet installeret et EDB-baseret system, hvorefter der kan  

 »overvåges« nogle få mobiltelefoner.
Dette »automatiske«  

 system har - foruden kapacitetsmangel - tillige bl.a. den tekniske mangel, at  

 der alene kan ske aflytning af en samtale ad gangen.
 M.h.t. aflytning i de fælleseuropæiskstandardiserede digitale  

 mobiltelefonnet (GSM- og DCS1800-teknologierne) er de tekniske  

 specifikationer for disse net netop udviklet med det formål at undgå  

 (uautoriseret) aflytning.
De tekniske standarder for moderne telekommunikation udvikles i sagens  

 natur ikke med det hovedsigte, at kommunikationen skal kunne aflyttes.  

 Tværtimod gøres der af telesektorens interessenter et stort arbejde for at  

 forhindre (uautoriseret) aflytning.
De retshåndhævende myndigheders behov for  

 at kunne foretage legal aflytning indgår ikke - eller i hvert fald kun  

 perifert - i interessenternes udviklingsarbejde.
Hertil kommer, at  

 telekommunikation i vidt omfang i dag foregår på grundlag af  

 digitaleteknologier.
Dette giver mulighed for ved enkle midler at  

 kryptografere kommunikationen, hvilket i praksis umuliggør aflytning, jf.  

 nærmere herom nedenfor.
 Såfremt det, med denne udvikling, fortsat skal være muligt for politiet at  

 aflytte telekommunikation, jf. retsplejelovens kap. 71, er det nødvendigt med  

 en klar lovhjemmel, der pålægger udbydere af telenet, at disse udover i  

 almindelighed at bistå politiet i forbindelse med aflytning, ved fremtidige  

 anskaffelser af centraludstyr skal sikre, at disse er indrettet således, at  

 aflytning er mulig.
Centraludstyr som udbydere af telenet og teletjenester allerede har  

 anskaffet og etableret inden lovforslagets ikrafttræden er ikke omfattet af  

 kravet om at sikre adgang til aflytning.
Net- eller tjenesteudbyderen har  

 ikke pligt til at tilpasse et »gammelt« system, så det bliver  

 muligt at foretage aflytning.
Bestemmelsen i retsplejelovens § 786 og øvrige bestemmelser i  

 retsplejelovens kapitel 71 regulerer ikke udtrykkeligt omkostningsspørgsmålet  

 ved aflytninger.
I praksis er omkostningerne ved aflytning blevet fordelt  

 således, at politiet har betalt de konkrete udgifter ved aflytningen, dvs.  

 dels et fast beløb for etableringen - dækkende telefonmontør-løn mv.- dels de  

 løbende udgifter forbundet ved at få telefontrafikken fra den aflyttede  

 telefon bragt til politiets bygninger.
Det fremgår udtrykkeligt af  

 bestemmelsen at det ikke med lovforslaget er hensigten at ændre på denne  

 praksis.
Lovforslaget indebærer imidlertid, at der allerede forud for konkrete  

 aflytnings-situationer skal indbygges passende udstyr i telenettet, hvilket  

 indebærer grund-investeringer af betydelig størrelse.
Det fremgår af  

 lovbestemmelsen at det ikke er hensigten, at udbyderne af telenet og  

 teletjenester skal kunne få refunderet udgifterne til denne grundlæggende  

 opgradering, f.eks. hos politiet.
 Det er endvidere hensigten med lovforslaget at give forskningsministeren  

 hjemmel til at fastsætte nærmere regler om de tekniske krav til centraludstyr  

 som nævnt ovenfor i det omfang, det viser sig nødvendigt at fastsætte nærmere  

 regler herom.
Aflytningsfaciliteterne i centralerne bør, så vidt det er muligt, være  

 baseret på fælleseuropæiske standarder.
Sådanne standarder foreligger  

 imidlertid indtil videre kun i stærkt begrænset omfang.
Den efterfølgende  

 bekendtgørelsesregulering vil i givet fald ske på grundlag af  

 fælleseuropæiske standarder.
Forholdet til kryptering Der findes i dag ingen dansk regulering på krypteringsområdet.  

 Krypteringsudstyr må lovligt anvendes i Danmark og kan i dag erhverves for få  

 tusinde kroner.
Det er muligt at kryptere kommunikation  

 »end-to-end« i hvilken som helst teletjeneste ved brug af  

 krypteringsudstyr, der kan opstilles hos de to kommunikationsparter.  

 Kryptering rejser dog samtidig problemer, idet moderne krypteringssystemer er  

 så sikre, at heller ikke politi eller efterretningstjenester i alle tilfælde  

 kan bryde dem.
Anvendelsen af kryptering kan derfor reelt afskære  

 efterforskningsmyndighedernes eksisterende mulighed for indgriben i  

 meddelelseshemmeligheden.
Da den tekniske udvikling bevirker, at stadig større dele af  

 telekommunikationen foregår digitalt via åbne netværk, f.eks.
Internet, vil  

 det blive mere og mere almindeligt at kryptere kommunikationen.
Hertil  

 kommer, at der fra erhvervsside er en stærkt stigende efterspørgsel efter  

 sikker elektronisk kommunikation baseret på kryptering.
Kryptering begrænser  

 imidlertid ikke kun uvedkommendes adgang til information, men også den legale  

 adgang, som politiet har til at foretage indgreb i meddelelseshemmeligheden i  

 forbindelse med efterforskning af alvorlig kriminalitet.
 På den baggrund er det hensigten at udnytte den ovenfor nævnte hjemmel til  

 at fastsætte tekniske krav til centraler om at fastsætte nærmere regler om,  

 at de pågældende centraler skal være således indrettet, at udbydere af  

 telenet eller teletjenester, som anvender kryptering som en integreret del af  

 deres telenet, for fremtiden bliver i stand til at stille den kommunikerede  

 information til rådighed for de retshåndhævende myndigheder i ukrypteret  

 form.
 Kryptering, der ikke udgør en integreret del af de pågældende udbyderes  

 basale tjenester, herunder kryptering der tilføjes af andre, er det derimod  

 ikke den pågældende net- eller tjenesteudbyders ansvar at sikre aflytning af  

 i ukrypteret form, idet dette ikke i praksis vil være muligt for net- eller  

 tjenesteudbyderen.
Aflytning i DCS1800-net I bemærkningerne til lov nr. 468 af 12. juni 1996 om offentlig  

 mobilkommunikation fremgår det, at kommende DCS1800-operatører i forbindelse  

 med udbudet vil blive gjort opmærksom på, at lovgivningen i trin 2b vil komme  

 til at indeholde et krav til centraler om, at disse skal være indrettet med  

 aflytningsfaciliteter, og at meddelelse af tilladelser derfor forudsætter, at  

 trin 2b lovgivningen herom er gennemført.
 Med sigte på hurtigst muligt at kunne foretage den endelige udstedelse af  

 tilladelserne til de pågældende tilladelseshavere, der allerede er udpeget,  

 foreslås det at lovforslagets bestemmelse om aflytning træder i kraft  

 hurtigst muligt efter lovforslagets vedtagelse.
Udbygninger og justeringer af hjemmelsgrundlaget for fastsættelse af  

 regler for udbud af telenet og teletjenester Med lovforslaget foreslås en præcisering af hjemmelen til på en række  

 punkter at fastsætte nærmere regler for udbud af telenet og teletjenester.
De  

 pågældende hjemler vedrører navnlig sikring af samfundsvigtig  

 telekommunikation såsom opkald til skrive- og teksttelefontjenester, den  

 offentlige alarmtjeneste m.v., øvrige forhold vedr. alarm- og  

 beredskabs-situationer, sikring af den tekniske kvalitet af telenettene,  

 sikring af data- og personbeskyttelseshensyn, hemmeligholdelse af  

 telekommunikation m.v.
Sigtet med den foreslåede formulering har bl.a. været  

 at foretage en mere præcis afgrænsning af hjemmelens rækkevidde, og herunder  

 at fjerne overflødige dele af det hidtidige hjemmelsgrundlag.
 Samtidig foreslås der på enkelte punkter en udvidelse af den hidtidige  

 hjemmel til at fastsætte nærmere regler for udbydere af telenet og  

 teletjenester.
 Tele Danmark har hidtil, som koncessionshaver, kunnet pålægges at  

 overholde internationale beslutninger og regler, som man fra dansk side har  

 tilsluttet sig i forbindelse med samarbejdet i forskellige internationale  

 organisationer på telekommunikations-området, herunder f.eks. i Den  

 Internationale Telekommunikations Union (ITU) under FN og de internationale  

 satellitorganisationer (Intelsat, Eutelsat og Inmarsat).
Dette har på den anden side givet Tele Danmark en række muligheder m.h.t.  

 at opnå internationalt anerkendt status som teleoperatør i Danmark.
Som en  

 konsekvens af liberaliseringen har også andre udbydere af telenet og  

 teletjenester ønsket at opnå denne status, idet der i det internationale  

 samarbejde kan være en række fordele herved.
På den baggrund foreslås det, at forskningsministeren bemyndige til at  

 fastsætte nærmere regler om, at udbydere af telenet og tjenester skal  

 overholde vedtagelser truffet i internationale samarbejdsfora på radio- og  

 telekommunikationsområdet.
Det skal fremhæves, at kravet om overholdelse af  

 internationale vedtagelser på teleområdet vil kunne rettes imod alle udbydere  

 af offentlige telenet og teletjenester.
Der bør endvidere præciseres, at det  

 kun er udbydere af offentlige telenet og teletjenester, der vil kunne opnå  

 ROA-status (Registrated Operating Agency).
Præcisering af hjemmelsgrundlaget for National Long Lines Agency  

 (NALLA) NALLA (National Long Lines Agency) er et forvaltningsorgan, der i 1961 af  

 Forsvarsministeriet blev etableret med henblik på at sikre  

 totalforsvarsmyndighedernes behov for udnyttelse af telekommunikation under  

 kriser eller krig.
Området blev overført til det daværende Generaldirektorat  

 for Post og Telegrafvæsenet i 1975. NALLA aktiveres på regeringens ordre,  

 eller hvis en situation opstår, der udløser foranstaltninger i henhold til  

 »forholdsordre for det militære forsvar ved angreb på landet og under  

 krig« givet ved kgl. anordning af 6. marts 1952 som ændret ved kgl.  

 anordning af 26. april 1961.
Udviklingen i telesektoren, der indebærer, at der fremover vil være en  

 række udbydere af telekommunikationsydelser i Danmark, har medført et behov  

 for at styrke NALLA's kompetencer m.h.p. at sikre et effektivt og smidigt  

 samarbejde med telesektoren.
Dette nødvendiggør en udbygning af den hidtidige  

 lovhjemmel til at fastsætte nærmere regler om sikring af samfundsvigtig  

 telekommunikation i alarm- og beredskabssituationer med sigte på eksplicit at  

 sikre hjemmel til, at NALLA, på grundlag af nærmere regler udstedt af  

 forskningsministeren, kan udstede påbud til aktører inden for telesektoren og  

 sikre gennemtvingelse heraf via dagbøder.
 Der henvisesi øvrigt til bemærkningerne til de enkelte bestemmelser ad nr.  

 5.
C.
Forholdet til EU-retten Spørgsmålet om myndighedernes fortsatte mulighed for legalt at foretage  

 indgreb i meddelelseshemmeligheden har givet anledning til overvejelser i  

 stort set alle vestlige lande.
Også indenfor det politimæssige samarbejde  

 mellem EU-landene har emnet været drøftet, først i regi af TREVI-samarbejdet  

 og efter EU-traktatens ikrafttrædelse i regi af traktatens afsnit VI  

 (Bestemmelser om samarbejde om retlige og indre anliggender). Rådet af  

 justitsministre har således bl.a. i en Rådsresolution af 4. november 1996  

 (C329) opfordret teleministrene til at sikre, at det fortsat vil være muligt  

 at gennemføre aflytning og herunder at fastsætte tekniske retningslinier  

 herfor på en række nærmere angivne punkter.
Teleministrene har indtil videre  

 ikke fulgt denne opfordring.
D.
Lovens administrative og økonomiske konsekvenser Erhvervsøkonomiske konsekvenser Se ovenfor under de almindelige bemærkninger, afsnit B, om de økonomiske  

 konsekvenser for teleselskaberne af kravet om, at centraler skal indrettes  

 således, at det i praksis er muligt at gennemføre aflytning.
Herudover har  

 lovforslaget ikke erhvervsøkonomiske konsekvenser.
Miljømæssige konsekvenser Lovforslaget har ingen miljømæssige konsekvenser.
E.
Høring Udkast til dette lovforslag har været udsendt til høring hos de i  

 Telerådet repræsenterede organisationer m.fl. samt hos relevante ministerier,  

 Kommunernes Landsforening, Frederiksberg og Københavns Kommuner.
Bemærkninger til de enkelte bestemmelser Til § 1 Til nr. 1 Med denne bestemmelse foreslås en forenkling af § 3, stk. 1, i loven.
Det  

 er hensigten med den foreslåede formulering at foretage en mere præcis  

 afgrænsning af hjemmelen i § 3, stk. 1. I forhold til den eksisterende  

 bestemmelse er indledningen blevet sprogligt forenklet, herunder er  

 muligheden for at fastsætte anmeldelses- og tilladelsesordninger på  

 teleområdet udgået.
Derudover er følgende hensyn taget ud af bestemmelsen:
Den eksisterende § 3, stk. 1, nr. 1 fastslog, at der kunne fastsættes  

 nærmere regler, der tilgodeså opfyldelsen af særlige brugergruppers, herunder  

 handicappedes behov.
Der tænktes i den sammenhæng på muligheden for at  

 fastsætte regler om eksempelvis telefonbokses handicapegnethed.
Det er fundet  

 hensigtsmæssigt at foreslå en overflytning af denne bestemmelse til det  

 parallelt med dette forslag fremsatte forslag om ændring af lov om  

 forsyningspligt og visse forbrugerforhold indenfor telesektoren.
Der er  

 således ikke tale om, at hensynet til svage samfundsgrupper fjernes fra  

 telelovgivningen, men blot, at sådanne bestemmelser placeres i tilknytning  

 til de øvrige regler om forbrugerbeskyttelse på området.
Lov om  

 forsyningspligt og visse forbrugerforhold indenfor telesektoren indeholder  

 forbrugerbeskyttende bestemmelser.
Endvidere indeholder de eksisterende bestemmelser i § 3, stk. 1, nr. 8 og  

 9, en hjemmel til at fastsætte regler om operatørforvalg og om fordelingen af  

 og anvendelsen af nummerressourcer m.v.
Disse regler vil blive videreført i  

 det parallelt fremsatte forslag til lov om tildeling og anvendelse af  

 nummerressourcer m.v.
 Til § 3, stk. 1, nr. 1 og § 3, stk. 1, nr. 3.
 Bestemmelsen er en sproglig omformulering af den gældende bestemmelse, men  

 indebærer ingen substansændringer.
Det er fundet hensigtsmæssigt at udbygge den eksisterende hjemmel til at  

 fastsætte bestemmelser med sigte på interoperabilitet, driftssikkerhed m.v.  

 med en eksplicit hjemmel til også ad denne vej at kunne fastsætte nærmere  

 regler, som skal sikre, at det er teknisk muligt at foretage samtrafik mellem  

 forskellige telenet og teletjenester.
Derudover er der tale om en  

 videreførelse af den hidtidige hjemmel.
Til § 3, stk. 1, nr. 6 Det er, henset til den forøgede konkurrence på telemarkedet  

 hensigtsmæssigt, at alle udbydere har mulighed for at blive anerkendt som  

 officielle danske udbydere af telekommunikation i internationale sammenhænge,  

 herunder f.eks. i ITU, med de fordele, der eventuelt følger heraf.
Det er  

 imidlertid ofte en forudsætning for, at offentlige udbydere af telenet og  

 teletjenester kan opnå disse fordele, at det er muligt at forpligte de  

 pågældende til at overholde de regelsæt, der gælder for eller er vedtaget i  

 disse internationale organisationer.
Dette er baggrunden for den foreslåede  

 bestemmelse, der præciserer hjemmelen til i bekendtgørelses-form at stille  

 sådanne krav.
 Som et eksempel kan nævnes, at flere nye udbydere af telenet og  

 teletjenester har ønsket at få tildelt såkaldt ROA-status (ROA: Recognized  

 Operating Agency) inden for ITU, med de deraf følgende forpligtelser og  

 rettigheder i henhold til ITU's regelsæt.
 Som et andet eksempel kan nævnes, at flere udbydere af telenet og  

 teletjenester i Danmark kunne ønske at blive udpeget som signatarer, dvs.  

 med-investorer og medejere, i en eller flere af de internationale  

 satellit-organisationer (INTELSAT, Inmarsat og EUTELSAT). Det vil således  

 være hensigtsmæssigt, at de danske telemyndigheder har mulighed for at udpege  

 flere signatarer til de mellemstatslige satellitorganisationer i takt med, at  

 disse organisationers regelsæt ændres, således at det bliver muligt for hvert  

 land at udpege flere signatarer.
Til nr. 2 Det er hensigten med bl.a. den foreslåede bestemmelse, og de parallelt  

 foreslåede ændrede eller nye bestemmelser i de øvrige trin 2b lovforslag, at  

 præcisere, at den i øvrigt gennemførte afskæring af forskningsministerens  

 instruksadgang overfor Telestyrelsen omfatter den samlede tilsynsfunktion,  

 herunder også de aktiviteter, der ikke umiddelbart knytter sig til en enkelt  

 konkret afgørelse, som f.eks.
Telestyrelsens iværksættelse af udrednings- og  

 analyse-opgaver i tilknytning til tilsynsaktiviteterne, indhentning af  

 ekstern juridisk, økonomisk eller telefaglig bistand hertil, Telestyrelsens  

 interne tværgående overvejelser om planlægning og udøvelse af tilsynet,  

 udvalgte fokusområder m.v., jf. dog de i lovforslag om Telestyrelsen  

 indeholdte styringsinstrumenter m.h.t. budgetfastlæggelse og kontraktstyring  

 m.v., der også finder anvendelse i forhold til tilsynsaktiviteterne.
 Det foreslås yderligere præciseret, at afskæringen af  

 forskningsministerens instruksadgang også omfatter Telestyrelsens  

 fastsættelse af administrative forskrifter på de områder, hvor bemyndigelsen  

 hertil er henlagt til Telestyrelsen.
 Med hensyn til det sidste punktum i bestemmelsen skal det bemærkes at der  

 her henvises til beredskabsområdet og området vedrørende telekommunikation  

 mellem Danmark og Grønland og mellem Danmark og Færøerne, hvor Telestyrelsen  

 stadig er underlagt instruktion fra forskningsministeren.
Til nr. 3 Den nuværende hjemmel til, at offentlige og halvoffentlige foretagender  

 kan udbyde ledig kapacitet i de telenet og teletjenester, de har anlagt til  

 interne driftsformål, og til at fastsætte rammer herfor, findes i  

 bekendtgørelse nr. 715 af 25. juli 1996, som er udstedt i medfør af § 3 f i  

 lov om visse forhold på telekommunikationsområdet. § 3 f giver imidlertid kun  

 mulighed for at kræve regnskabsmæssig eller strukturel separation af udbudet  

 af teleydelser fra udbyderens øvrige aktiviteter samt at kræve anvendelse af  

 ikke-diskriminerende priser og vilkår i øvrigt.
Derimod har samtrafikreglerne  

 ikke hidtil fundet anvendelse på et sådant udbud af ledig kapacitet.
 Visse af de nævnte potentielle udbydere af ledig kapacitet råder  

 imidlertid over infrastruktur-ressourcer af en sådan karakter, at de på et  

 eller flere delmarkeder måske ifølge samtrafikreglerne vil være eller blive  

 at betragte som en udbyder med en stærk markedsposition.
Det er på den baggrund fundet hensigtsmæssigt at ophæve § 3 f i lov om  

 visse forhold på telekommunikationsområdet og at præcisere i samtrafikloven,  

 at de nævnte foretagenders udbud af telenet eller teletjenester er omfattet  

 af samtrafikreglerne.
Bekendtgørelse nr. 715 af 25. Juli 1996 bortfalder  

 samtidig med lovens ikrafttræden.
Til nr. 4 § 3 g ophæves, da bestemmelsen om Telestyrelsens opkrævning af gebyrer  

 m.v. til dækning af Telestyrelsens omkostninger ved administration af tilsyn,  

 kontrol m.v. på teleområdet overflyttes til forslag til lov om tildeling og  

 anvendelse af nummerressourcer m.v..
Den fremtidige opkrævning af gebyrer m.v. vil skulle ske efter reglerne i  

 forslag til lov om Telestyrelsen og lov om tildeling og anvendelse af  

 nummerressourcer m.v.
Begge forslag fremsættes parallelt med nærværende  

 forslag.
 Bestemmelsen træder først i kraft den 1. januar 1998. Se også nedenstående  

 bemærkninger til § 2.
Til nr. 5 Generelt henvises til bemærkningerne ovenfor under afsnittene B og C, hvor  

 der gives en beskrivelse af baggrunden for og indholdet af den foreslåede  

 regulering.
Formålet med den foreslåede bestemmelse i § 3 h, stk. 1, er at fastslå en  

 forpligtelse for udbydere af offentlige telenet og teletjenester til i  

 centraler, disse udbydere etablerer, at sikre, at politiet kan få adgang til  

 at foretage indgreb i meddelelseshemmeligheden.
Det indebærer en forpligtelse  

 for de pågældende udbydere til at indrette centraler, der etableres efter  

 denne lovs ikrafttræden, så det er teknisk muligt at foretage aflytning.
 Den foreslåede bemyndigelse i stk. 2 til, at forskningsministeren kan  

 fastsætte nærmere regler om tekniske krav til centraler, vil blive udnyttet  

 således, at udbydere af telenet og teletjenester, som anvender kryptering som  

 en integreret del af disse telenet og teletjenester, bliver i stand til, at  

 stille den kommunikerede information til rådighed for de retshåndhævende  

 myndigheder i ukrypteret form.
 Den foreslåede formulering af stk. 3 skaber parallelitet med det øvrige  

 liberaliserede område, hvor Telestyrelsen fører tilsyn med overholdelsen af  

 de fastsatte regler.
NALLA (National Long Lines Agency) er et forvaltningsorgan, der i 1961 af  

 Forsvarsministeriet blev etableret med henblik på at sikre  

 totalforsvarsmyndighedernes behov for udnyttelse af telekommunikation under  

 kriser eller krig.
Området blev overført til det daværende Generaldirektorat  

 for Post og Telegrafvæsenet i 1975. NALLA aktiveres på regeringens eller  

 forskningsministerens ordre, eller hvis en situation opstår, der udløser  

 foranstaltninger i henhold til »forholdsordre for det militære forsvar  

 ved angreb på landet og under krig« givet ved kgl. anordning af 6. marts  

 1952 som ændret ved kgl. anordning af 26. april 1961.
 Det er fundet hensigtsmæssigt i lovteksten eksplicit at præcisere, at  

 forskningsministeren fastsætter nærmere regler for NALLA's virke og  

 organisation, herunder sammensætning, jf. den gældende bekendtgørelse herom,  

 der er udstedt med hjemmel bl.a. i forskningsministerens generelle adgang til  

 at regulere beredskabsspørgsmål på teleområdet.
I den ny bekendtgørelse vil der bl.a blive tillagt NALLA kompetence til at  

 kunne afkræve udbydere af telenet og teletjenester alle de oplysninger, der  

 er nødvendige for, at NALLA kan varetage sine opgaver.
Der tillægges  

 endvidere NALLA kompetence til at kunne pålægge dagbøder til gennemtvingelse  

 af overholdelse af afgivne påbud.
Endvidere vil NALLA's opgaver nærmere blive  

 defineret.
NALLA vil bl.a. skulle modtage og koordinere ønsker fra civile og  

 militære myndigheder om faste kredsløb, afgøre hvilke forbindelser der skal  

 dækkes af telenettenes fremføringsmuligheder, når disse ikke kan tilgodese  

 alle behov, og give fornødne direktiver vedrørende prioritering af  

 retablering af ødelagte teleanlæg.
Den her foretagne opremsning er ikke  

 udtømmende, men eksemplificerer typen af opgaver.
Endelig er det fundet hensigtsmæssigt i bestemmelsens stk. 7 at tillægge  

 NALLA den fornødne kompetence til i de tilfælde, hvor NALLA aktiveres, via  

 dagbøder at kunne gennemtvinge afgivne påbud.
Bestemmelsen svarer til de for  

 Telestyrelsen gældende kompetencer.
Baggrunden for at tillægge NALLA disse  

 kompetencer er ønsket om at sikre et effektivt og smidigt samarbejde i  

 telesektoren.
Det faktum, at markedet liberaliseres, og at der gradvist  

 fremkommer nye teleoperatører på markedet, bevirker, at det er nødvendigt at  

 udstyre NALLA med indgrebsbeføjelser, der understøtter en effektiv løsning af  

 organets opgaver i krise- og krigssituationer.
Til § 3 j Uanset den i bemærkningerne til § 1, nr. 2 beskrevne afskæring af  

 forskningsministerens adgang til at give Telestyrelsen instruks i forbindelse  

 med styrelsens tilsynsaktiviteter, vil den til enhver tid værende minister  

 for området, medmindre der fastsættes særlige regler der afskærer ministeren  

 herfra, fortsat kunne risikere at komme under pres for at involvere sig i  

 enkeltsager på tilsynsområdet, på grundlag af ministerens generelle adgang  

 til i forbindelse med konkrete sager at dispensere fra de af ministeren  

 administrativt fastsatte regler.
Herved vil den foreslåede klare  

 arbejdsdeling mellem minister og styrelse kunne undermineres.
 For yderligere at styrke Telestyrelsens uafhængighed på tilsynsområdet og  

 afskære ministerens involvering i enkeltsager, er det derfor hensigten med  

 den i § 3 j foreslåede bestemmelse, at afskære ministeren fra at kunne  

 dispensere fra bekendtgørelser udstedt af ministeren i medfør af denne lov.
 Ministeren vil herefter være henvist til, såfremt der konstateres  

 uhensigtsmæssigheder i de gældende bekendtgørelser m.v., generelt at ændre  

 disse.
Til nr. 6 Det er fundet hensigtsmæssigt at foretage en justering af  

 straffebestemmelserne således, at der i bekendtgørelser udstedt med hjemmel i  

 §§ 3 h og 3 i kan fastsættes straf af bøde for overtrædelse af reglerne i de  

 pågældende bekendtgørelser.
Der er hermed skabt parallelitet med  

 strafsanktioneringen i de bekendtgørelser, der er udstedt efter § 3.
Til nr. 7 Den foreslåede bestemmelse er en tilpasning til den nye formulering  

 vedrørende strafansvar for juridiske personer.
Til § 2 Loven foreslås at træde i kraft den 1. juli 1997. Den gældende § 3 g  

 ophæves dog først med virkning fra 1. januar 1998. M.h.t. den foreslåede  

 bestemmelse vedrørende sikring af aflytningsmuligheder foreslås det, at denne  

 træder i kraft dagen efter bekendtgørelsen i Lovtidende, m.h.p. hurtigst  

 muligt at kunne udstede de ovenfor omtalte DCS1800 tilladelser.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om ændring af lov om visse forhold på  

 telekommunikationsområdet. (Ændringer som følge af teleliberaliseringens trin  

 2b m.v.).
(Lovforslag nr.
L 267) og De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
Efter 2. behandling den 27. maj 1997 § 1 I lov om visse forhold på telekommunikationsområdet, jf. lovbekendtgørelse  

 nr. 501 af 22. juni 1995, som ændret ved § 1 i lov nr. 469 af 12. juni 1996,  

 foretages følgende ændringer:
 1. § 3, stk. 1, affattes således:
 »Forskningsministeren kan fastsætte nærmere regler for udbud af  

 telenet og teletjenester, der tilgodeser følgende hensyn:
 1) Sikring af adgang til samfundsvigtige teletjenester, herunder skrive-  

 og teksttelefontjenester samt den offentlige alarmtjeneste.
 2) Sikring af samfundsvigtig telekommunikation i alarm- og  

 beredskabssituationer uden omkostninger for staten på områder, der ikke er  

 dækket af den generelle beredskabslovgivning.
 3) Sikring af væsentlige krav, herunder sikring af telenet og  

 teletjenesters driftssikkerhed og integritet, samt driftskompatibilitet og  

 mulighed for samtrafik mellem telenet og teletjenester.
 4) Behandling af personoplysninger og beskyttelse af privatlivets fred i  

 forbindelse med telekommunikation.
 5) Hemmeligholdelse af telekommunikation.
6) Overholdelse af vedtagelser, som Danmark har tilsluttet sig, i  

 internationale samarbejdsfora på radio- og telekommunikationsområdet, samt  

 tildeling af eventuelle særlige rettigheder i forhold til disse  

 organisationer.« 2. § 3, stk. 5, affattes således:
»Stk. 5. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver vedrørende  

 konkrete sager, om behandling og afgørelse af enkeltsager, om Telestyrelsens  

 udstedelse af administrative forskrifter på områder, hvor styrelsen er  

 bemyndiget hertil, eller om Telestyrelsens øvrige tilsynsaktiviteter med  

 henblik på at sikre overholdelsen af denne lov og administrative forskrifter  

 udstedt i medfør heraf.
Dette gælder dog ikke konkrete sager efter stk. 1,  

 nr. 2, og § 2, stk. 5.« 3. § 3, stk. 6, ophæves.
 Stk. 7 bliver herefter stk. 6.
 4. I § 3, stk. 7, som bliver stk. 6, ændres »6 og § 3  

 g, stk. 1,» til: »§ 3 h«.
 5. § 3 f ophæves.
 6. § 3 g ophæves.
 7. Efter § 3 g indsættes:
»§ 3 h.
Udbydere af offentlige telenet og teletjenester skal  

 uden udgift for staten, herunder for politiet, sikre, at de centraler,  

 udbyderen etablerer, er indrettet således, at politiet kan få adgang til at  

 foretage indgreb i meddelelseshemmeligheden, jf. retsplejelovens kapitel 71.
 Stk. 2. Forskningsministeren kan efter forhandling med  

 justitsministeren fastsætte regler om de tekniske krav til centraler som  

 nævnt i stk. 1 samt om, hvordan den information, der tilvejebringes ved  

 indgrebet i meddelelseshemmeligheden, skal stilles til rådighed for politiet.
 Stk. 3. Telestyrelsen fører tilsyn med overholdelsen af  

 bestemmelsen i stk. 1 og de nærmere regler fastsat efter stk. 2 og træffer  

 afgørelse i sager herom.
§ 3 i.
NALLA (National Long Lines Agency) varetager  

 totalforsvarsmyndighedernes behov for udnyttelse af telenet og teletjenester  

 under krise eller krig.
 Stk. 2. Forskningsministeren fastsætter nærmere regler for NALLA's  

 sammensætning, funktioner og organisation.
Stk. 3. Forskningsministeren fastsætter nærmere regler om NALLA's  

 beføjelser over for udbydere af telenet eller teletjenester, herunder at  

 NALLA 1) modtager og koordinerer ønsker fra civile og militære myndigheder om  

 faste kredsløb, 2) afgør, hvilke forbindelser der også under hensyn til det ønskelige i at  

 opretholde telenet og teletjenester i muligt omfang skal dækkes af  

 telenettenes fremføringsmuligheder, når disse ikke kan tilgodese alle behov, 3) giver fornødne direktiver vedrørende prioritering af retablering af  

 ødelagte teleanlæg, 4) drager omsorg for, at den samfundsvigtige telekommunikation gennemføres  

 med mindst mulig forsinkelse, 5) beordrer generel begrænsning af trafikken i telenet og teletjenester  

 ved iværksættelse af de til enhver tid af udbyderne trufne foranstaltninger  

 til gennemførelse af forholdsregler, 6) samarbejder med tilsvarende organer i andre lande om løsning af  

 tilsvarende opgaver, for så vidt angår internationale kredsløb.
 Stk. 4. NALLA kan pålægge offentlige myndigheder samt offentlige  

 og private institutioner at yde bistand ved planlægningen eller udførelsen af  

 opgaver inden for det civile beredskab.
 Stk. 5. NALLA kan pålægge offentlige og private virksomheder og  

 institutioner at træffe særlige foranstaltninger, for så vidt angår varer,  

 tjenesteydelser, produktionsmidler m.v. inden for deres normale virksomhed,  

 hvis dette er påkrævet af hensyn til udførelsen af opgaver inden for det  

 civile beredskab.
 Stk. 6. Forskningsministeren kan fastsætte bestemmelser om, at  

 udbydere af telenet eller teletjenester skal meddele NALLA alle oplysninger,  

 der skønnes nødvendige for administrationen heraf.
Stk. 7. Forskningsministeren kan fastsætte bestemmelser om, at  

 NALLA kan meddele påbud til udbydere af telenet og teletjenester om  

 overholdelse af de i øvrigt efter stk. 2 og 3 fastsatte regler og anvende  

 dagbøder med henblik på gennemtvingelse heraf.
Der er udpantningsret for  

 beløbene.
§ 3 j.
Forskningsministeren kan ikke dispensere fra administrative  

 forskrifter udstedt af ministeren i medfør af denne lov.« 8. I § 10, stk. 1, ændres »§§ 3, 3 a, 3 e og 3 f«  

 til: »§§ 3, 3 a, 3 e, 3 h og 3 i«.
 9. § 10, stk. 2, og § 10 a, stk. 2, affattes  

 således:
»Stk. 2. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 10. I § 10 a, stk. 1, indsættes efter  

 »overtræder«: »§ 3 h, stk. 1, eller«.
§ 2 Stk. 1. Loven træder i kraft den 1. juli 1997, jf. dog stk. 2.
 Stk. 2. § 3 h i lov om visse forhold på telekommunikationsområdet  

 som affattet ved denne lovs § 1, nr. 7, træder i kraft dagen efter  

 bekendtgørelsen i Lovtidende. § 1, nr. 6, træder i kraft den 1. januar 1998.
§ 3 I lov om visse forhold på telekommunikationsområdet gælder § 3, stk. 1,  

 nr. 6, som affattet ved denne lovs § 1, nr. 1, også for Grønland og Færøerne.
