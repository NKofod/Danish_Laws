Nr LSF 55 Forslag til Lov om indgåelse af dobbeltbeskatningsoverenskomst mellem  

 Kongeriget Danmarks regering og Den Sydafrikanske Republiks regering Fremsat af skatteministeren (Carsten Koch) den 1. november 1995 Vedtaget ved tredjebehandling den 5. december 1995 Lov nr. 1100 af 20/12/1995 § 1. Overenskomst af 21. juni 1995 mellem Kongeriget Danmarks  

 regering og Den Sydafrikanske Republiks regering til undgåelse af  

 dobbeltbeskatning og forhindring af skatteunddragelse, for så vidt angår  

 indkomstskatter, kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 31, stk. 1 og 2.
 Stk. 3. Den mellem Danmark og Den sydafrikanske Union indgåede  

 aftale til undgåelse af dobbeltbeskatning af indkomst oppebåret ved skibs- og  

 luftfartsvirksomhed, der trådte i kraft den 9. februar 1951, skal ophøre med  

 at have virkning i overensstemmelse med artikel 31, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Oversættelse OVERENSKOMST MELLEM KONGERIGET DANMARKS REGERING OG DEN SYDAFRIKANSKE REPUBLIKS REGERING TIL  

 UNDGÅELSE AF DOBBELTBESKATNING OG FORHINDRING AF SKATTEUNDDRAGELSE FOR SÅ  

 VIDT ANGÅR INDKOMSTSKATTER.
PRÆAMBEL Kongeriget Danmarks Regering og Den sydafrikanske Republiks Regering, der  

 ønsker at fremme og styrke de økonomiske forbindelser mellem de to lande, er  

 blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. De gældende skatter, på hvilke overenskomsten skal finde anvendelse, er  

 især:
 (a) I Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; og (iv) skatter i henhold til kulbrinteskatteloven; (herefter omtalt som »dansk skat«).
 (b) I Sydafrika:
(i) den almindelige skat (the normal tax); (ii) skat på udbytte, der betales til aktionærer, der ikke er  

 hjemmehørende i Sydafrika (the non-resident shareholders' tax); (iii) tillægsskat på selskaber (the secondary tax on companies); (herefter omtalt som »sydafrikansk skat«).
 2. Overenskomsten skal også finde anvendelse på alle andre skatter af  

 væsentligt lignende karakter, der efter datoen for overenskomstens  

 underskrivelse udskrives som tillæg til eller i stedet for de gældende  

 skatter.
 3. De kompetente myndigheder i de kontraherende stater skal underrette  

 hinanden om enhver væsentlig ændring, som er foretaget i deres respektive  

 skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
(a) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på efterforskning og økonomisk udnyttelse af området;  

 udtrykket omfatter ikke Færøerne og Grønland; og (b) udtrykket »Sydafrika« betyder Den sydafrikanske Republik og  

 omfatter, når det bruges geografisk, Sydafrikas territorialfarvand såvel som  

 ethvert område uden for dets territorialfarvand, herunder kontinentalsoklen,  

 som ifølge sydafrikansk lovgivning og i overensstemmelse med international  

 ret er eller senere måtte blive betegnet som et område, inden for hvilket  

 Sydafrika kan udøve suverænitetsrettigheder eller jurisdiktion; (c) udtrykkene »en kontraherende stat« og »den anden  

 kontraherende stat« betyder Danmark eller Sydafrika, alt efter  

 sammenhængen; (d) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som et selskab  

 eller en juridisk person; (e) udtrykket »kompetent myndighed« betyder:
(i) I Danmark: Skatteministeren eller hans befuldmægtigede stedfortræder;  

 og (ii) I Sydafrika: »The Commissioner for Inland Revenue« eller  

 hans befuldmægtigede stedfortræder; (f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; (g) udtrykket »international trafik« betyder enhver transport  

 med et skib eller luftfartøj, der anvendes af et foretagende i en  

 kontraherende stat, bortset fra tilfælde, hvor skibet eller luftfartøjet  

 udelukkende anvendes mellem steder i den anden kontraherende stat; (h) udtrykket »statsborger« betyder:
(i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 der består i kraft af den gældende lovgivning i en kontraherende stat; og (i) udtrykket »person« omfatter en fysisk person, et selskab og  

 enhver anden sammenslutning af personer.
 2. Ved anvendelsen af bestemmelserne i denne overenskomst til enhver tid  

 af en kontraherende stat skal ethvert udtryk, som ikke på anden måde er  

 defineret deri, medmindre andet følger af sammenhængen, tillægges den  

 betydning, som det har på dette tidspunkt i henhold til denne stats  

 lovgivning om de skatter, på hvilke overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat«:
(a) For Danmarks vedkommende: Enhver person, som i henhold til dansk  

 lovgivning er skattepligtig på grund af hjemsted, ledelsens sæde eller  

 ethvert andet kriterium af lignende karakter.
Dette udtryk omfatter dog ikke  

 en person, som er skattepligtig i Danmark udelukkende af indkomst fra kilder  

 i Danmark eller af formue, der befinder sig der; og (b) For Sydafrikas vedkommende: Enhver person, som har fast bopæl i  

 Sydafrika og enhver anden person, hvis virkelige ledelse har sit sæde i  

 Sydafrika.
 2. I tilfælde hvor en fysisk person efter bestemmelserne i stk. 1 er  

 hjemmehørende i begge de kontraherende stater, skal hans status bestemmes  

 efter følgende regler:
(a) han skal anses for at være hjemmehørende i den stat, hvor han har en  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); (b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, hvor  

 han sædvanligvis har ophold; (c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, hvor han er statsborger; (d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde hvor en ikke-fysisk person efter bestemmelserne i stk. 1 er  

 hjemmehørende i begge kontraherende stater, skal den anses for at være  

 hjemmehørende i den stat, hvor dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
(a) et sted, hvorfra et foretagende ledes; (b) en filial; (c) et kontor; (d) en fabrik; (e) et værksted; og (f) en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. En byggeplads, et anlægs-, installations- eller montagearbejde eller  

 enhver tilsynsførende virksomhed i forbindelse med et sådant arbejde udgør  

 kun et fast driftssted, hvis arbejdet varer mere end 12 måneder.
 4. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
(a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; (b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; (c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; (d) opretholdelsen af et fast forretningssted udelukkende med henblik på  

 at foretage indkøb af varer eller indsamle oplysninger til foretagendet; (e) opretholdelsen af et fast forretningssted udelukkende med henblik på  

 at udøve enhver anden virksomhed for foretagendet af forberedende eller  

 hjælpende karakter; og (f) opretholdelsen af et fast forretningssted udelukkende for at udøve en  

 kombination af de i litra a) - e) nævnte former for virksomhed, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. I tilfælde hvor en person, der ikke er en sådan uafhængig repræsentant  

 som omhandlet i stk. 6, handler på et foretagendes vegne og har og  

 sædvanligvis udøver en fuldmagt i en kontraherende stat til at indgå aftaler  

 i foretagendets navn, skal dette foretagende uanset bestemmelserne i stk. 1  

 og 2 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet, medmindre denne  

 persons virksomhed er begrænset til sådanne, som er nævnt i stk. 4, og som,  

 hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i dette  

 stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som udøver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene selskab anses for et  

 fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor den pågældende ejendom  

 er beliggende.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom, rettigheder til varierende eller faste ydelser, der betales  

 for udnyttelsen af, eller retten til at udnytte mineralforekomster, kilder og  

 andre naturforekomster.
Skibe, både og luftfartøjer skal ikke anses for fast  

 ejendom.
 3. Bestemmelserne i stk. 1 skal finde anvendelse på indkomst, der hidrører  

 fra direkte brug, udleje eller benyttelse i enhver anden form af fast  

 ejendom.
 4. I tilfælde hvor ejerskab af aktier eller andre selskabsrettigheder i et  

 selskab berettiger ejeren af sådanne aktier eller selskabsrettigheder til at  

 benytte fast ejendom, der tilhører selskabet, kan indkomsten fra direkte  

 brug, udleje, eller udnyttelse i enhver anden form af sådan benyttelsesret  

 beskattes i den kontraherende stat, hvor den faste ejendom er beliggende. 5.  

 Bestemmelserne i stk. 1 og 3 skal også finde anvendelse på indkomst af fast  

 ejendom, der tilhører et foretagende, og på indkomst af fast ejendom, der  

 anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver sådan erhvervsvirksomhed, kan  

 foretagendets fortjeneste beskattes i den anden stat, men kun den del deraf,  

 som kan henføres til dette faste driftssted.
 2. Medmindre bestemmelserne i stk. 3 medfører andet, skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på de  

 samme eller lignende vilkår, og som under fuldstændigt frie forhold gjorde  

 forretninger med det foretagende, hvis faste driftssted det er.
 3. Ved ansættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger afholdt til ledelse og administration, enten i  

 den kontraherende stat, hvor det faste driftssted er beliggende, eller andre  

 steder.
4. Hvis det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stk. 2 udelukke denne kontraherende stat fra at  

 ansætte den skattepligtige fortjeneste på grundlag af en sådan sædvanemæssig  

 fordeling.
Den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde hvor fortjenesten omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste oppebåret af et foretagende i en kontraherende stat ved  

 skibs- eller luftfartsvirksomhed i international trafik, kan kun beskattes i  

 denne stat.
 2. Ved anvendelsen af denne artikel skal fortjeneste ved skibs- eller  

 luftfartsvirksomhed i international trafik omfatte:
(a) fortjeneste, som hidrører fra udleje påbareboat-basis af skibe eller  

 luftfartøjer i international trafik, (b) fortjeneste, som hidrører fra brug eller udleje af containere, såfremt sådan fortjeneste er knyttet til den fortjeneste, hvorpå  

 bestemmelserne i stk. 1 finder anvendelse.
 3. Bestemmelserne i stk. 1 skal også finde anvendelse på fortjeneste ved  

 deltagelse i en pool, et forretningsfællesskab eller en international  

 driftsorganisation.
 4. Med hensyn til fortjeneste, som oppebæres af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stk. 1 og 3 kun finde anvendelse på den del af fortjenesten,  

 som svarer til den andel i dette konsortium, der ejes af Det danske  

 Luftfartsselskab (DDL), den danske partner i Scandinavian Airlines System  

 (SAS).
Artikel 9 Forbundne foretagender 1. I tilfælde hvor (a) et foretagende i en kontraherende stat direkte eller indirekte har del  

 i ledelsen af, kontrollen med eller kapitalen i et foretagende i den anden  

 kontraherende stat, eller (b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde hvor en kontraherende stat til et foretagendes fortjeneste i  

 denne stat medregner - og i overensstemmelse hermed beskatter - fortjeneste,  

 som et foretagende i den anden kontraherende stat er blevet beskattet af i  

 denne anden stat, og den således medregnede fortjeneste er fortjeneste, som  

 ville være tilfaldet foretagendet i den førstnævnte stat, hvis vilkårene, der  

 var aftalt mellem de to foretagender, havde været de samme, som ville have  

 været aftalt mellem uafhængige foretagender, skal denne anden stat foretage  

 en behørig regulering af det skattebeløb, som er beregnet der af  

 fortjenesten, hvis denne anden stat anser reguleringen for berettiget.
Ved  

 fastsættelsen af sådan regulering skal der tages skyldigt hensyn til de  

 øvrige bestemmelser i denne overenskomst, og de kompetente myndigheder i de  

 kontraherende stater skal om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvor det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis den retmæssige ejer af udbyttet er  

 hjemmehørende i den anden kontraherende stat, må den pålagte skat ikke  

 overstige:
(a) 5 pct. af bruttobeløbet af udbyttet, hvis den retmæssige ejer er et  

 selskab, der ejer mindst 25 pct. af kapitalen i det selskab, som udbetaler  

 udbyttet; eller (b) 15 pct. af bruttobeløbet af udbyttet i alle andre tilfælde.
 De kompetente myndigheder i de kontraherende stater skal ved gensidig  

 aftale fastsætte de nærmere regler for gennemførelsen af disse begrænsninger.
 Dette stykke skal ikke berøre adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder (der ikke er gældsfordringer) og som giver ret  

 til andel i fortjeneste, såvel som indkomst af andre selskabsrettigheder, der  

 er undergivet samme skattemæssige behandling som indkomst af aktier i henhold  

 til lovgivningen i den kontraherende stat, hvor det selskab, der foretager  

 udlodningen, er hjemmehørende.
4. Bestemmelserne i stk. 1 og 2 skal ikke finde anvendelse, hvis udbyttets  

 retmæssige ejer, der er hjemmehørende i en kontraherende stat, driver  

 erhvervsvirksomhed gennem et fast driftssted, der er beliggende i den anden  

 kontraherende stat, hvor det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og den aktiebesiddelse, som ligger til grund for  

 udbetalingen af udbyttet, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer af renterne, kun beskattes i denne anden stat.
 2. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller gældsbreve, herunder agiobeløb og gevinster,  

 der knytter sig til sådanne gældsbeviser, obligationer eller forskrivninger.  

 Straftillæg som følge af for sen betaling skal ikke anses for renter i denne  

 artikel.
3. Bestemmelserne i stk. 1 skal ikke finde anvendelse, hvis renternes  

 retmæssige ejer, der er hjemmehørende i en kontraherende stat, driver  

 erhvervsvirksomhed i den anden kontraherende stat, hvorfra renten hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den fordring, som ligger til  

 grund for den udbetalte rente, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
4. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer af royaltybeløbet, kun beskattes i denne anden  

 stat.
 2. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til litterært, kunstnerisk eller videnskabeligt  

 arbejde (herunder spillefilm og film, bånd eller plader til radio- eller  

 fjernsynsudsendelser), ethvert patent, varemærke, mønster eller model,  

 tegning, hemmelig formel eller fremstillingsmetode, eller for anvendelsen af  

 eller retten til at anvende oplysninger om industrielle, kommercielle eller  

 videnskabelige erfaringer.
3. Bestemmelserne i stk. 1 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller artikel 14  

 finde anvendelse.
4. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysning, for hvilken de er betalt, overstiger  

 det beløb, som ville være blevet aftalt mellem skyldneren og den retmæssige  

 ejer, hvis den nævnte forbindelse ikke havde foreligget, skal bestemmelserne  

 i denne artikel alene finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under hensyntagen til de  

 øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, som et foretagende i en kontraherende stat erhverver ved  

 afhændelse af skibe eller luftfartøjer, der anvendes i international trafik,  

 eller af rørlig formue, som er knyttet til driften af sådanne skibe eller  

 luftfartøjer, kan kun beskattes i denne stat.
 4. Fortjeneste ved afhændelse af alle andre aktiver end de, som er  

 omhandlet i stk. 1, 2 og 3, kan kun beskattes i den kontraherende stat, hvor  

 afhænderen er hjemmehørende.
 5. Med hensyn til kapitalgevinster, som erhverves af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stk. 3 kun finde anvendelse på den del af  

 kapitalgevinsterne, som svarer til den andel i dette konsortium, der ejes af  

 Det Danske Luftfartsselskab (DDL), den danske partner i Scandinavian Airlines  

 System (SAS).
 6. I tilfælde hvor en fysisk person, der har været hjemmehørende i en  

 kontraherende stat i en periode af 5 år eller mere, og - som følge af at  

 blive hjemmehørende i den anden kontraherende stat - er blevet beskattet i  

 den førstnævnte stat af værditilvæksten på sine aktier, kan sådan fysisk  

 person for at fastsætte sin gevinst ved efterfølgende afhændelse af sådanne  

 aktier vælge, at aktierne skal anses for at have været erhvervet af ham til  

 en pris, der er lig med den aktieværdi, som ved fastsættelsen af den nævnte  

 værditilvækst blev anvendt af den førstnævnte stat.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en fysisk person, der er hjemmehørende i en  

 kontraherende stat, kan kun beskattes i denne stat, medmindre han har eller  

 havde et fast sted, som til stadighed står til rådighed for ham i den anden  

 kontraherende stat med henblik på udøvelse af hans virksomhed.
Hvis han har  

 eller havde et sådant fast sted, kan indkomsten beskattes i den anden stat,  

 men kun i det omfang, den kan henføres til dette faste sted.
I denne  

 bestemmelse skal en fysisk person, som er hjemmehørende i en kontraherende  

 stat, men som opholder sig i en periode eller perioder, der sammenlagt  

 overstiger 183 dage i nogen 12-måneders periode, der begynder eller slutter i  

 det pågældende skatteår, anses for at have et fast sted til rådighed i denne  

 anden stat og hans indkomst, som hidrører fra udøvelse af hans virksomhed i  

 denne anden stat, skal henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19 medfører andet, kan  

 gage, løn og andet lignende vederlag for personligt arbejde i  

 tjenesteforhold, som oppebæres af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stk. 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
(a) modtageren opholder sig i den anden stat i en eller flere perioder,  

 der tilsammen ikke overstiger 183 dage inden for en 12-måneders periode, der  

 begynder eller slutter i det pågældende skatteår; og (b) vederlaget betales af eller for en arbejdsgiver, der er hjemmehørende  

 i den førstnævnte stat; og (c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de forudgående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende, der er  

 hjemmehørende i en kontraherende stat, beskattes i denne stat.
 4. I tilfælde hvor en person, der er hjemmehørende i Danmark, modtager  

 vederlag for personligt arbejde udført på et af konsortiet Scandinavian  

 Airlines System (SAS) i international trafik drevet luftfartøj, kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Indkomst oppebåret af en person, der er hjemmehørende i en  

 kontraherende stat, ved virksomhed som nævnt under stk. 1 og 2 i denne  

 artikel udøvet i en kontraherende stat, skal være fritaget for beskatning i  

 denne stat, hvis opholdet i denne stat helt eller i det væsentligste er  

 støttet af offentlige midler fra den anden kontraherende stat, en politisk  

 underafdeling eller lokal myndighed heraf.
Artikel 18 Pensioner og livrenter 1. Medmindre bestemmelserne i artikel 19, stk. 2, medfører andet, kan  

 pensioner, livrenter og andre lignende vederlag, der udbetales til en person,  

 der er hjemmehørende i en kontraherende stat, kun beskattes i denne stat.
 2. Betalinger, som en fysisk person, der er hjemmehørende i en  

 kontraherende stat, modtager i medfør af sociallovgivningen i den anden  

 kontraherende stat, kan uanset bestemmelserne i stk. 1 kun beskattes i denne  

 anden stat.
 3. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal bestemmelserne i stk. 1 ikke berøre den førstnævnte stats ret til i  

 henhold til dens nationale lovgivning at beskatte pensioner, livrenter og  

 andre lignende vederlag, der tilfalder en sådan fysisk person fra kilder i  

 denne stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. (a) Gage, løn og andet lignende vederlag, undtagen pensioner, der  

 udbetales af en kontraherende stat, dens politiske underafdelinger eller  

 lokale myndigheder til en fysisk person for udførelse af hverv for denne  

 stat, dens underafdelinger eller myndigheder, kan kun beskattes i denne stat.
 (b) Sådan gage, løn og andet lignende vederlag kan imidlertid kun  

 beskattes i den anden kontraherende stat, hvis hvervet er udført i denne  

 stat, og den pågældende person er en i denne stat hjemmehørende person, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. (a) Enhver pension, som udbetales af en kontraherende stat, dens  

 politiske underafdelinger eller lokale myndigheder, eller af midler  

 tilvejebragt af disse, til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
 (b) En sådan pension kan imidlertid kun beskattes i den anden  

 kontraherende stat, hvis modtageren er hjemmehørende og statsborger i denne  

 stat.
 3. Bestemmelserne i artiklerne 15, 16 og 18 skal finde anvendelse på gage,  

 løn og andet lignende vederlag samt pensioner, der udbetales for hverv i  

 forbindelse med erhvervsvirksomhed, der drives af en kontraherende stat, en  

 politisk underafdeling eller en lokal myndighed heraf.
Artikel 20 Studerende, lærlinge og erhvervspraktikanter En studerende, en lærling eller en erhvervspraktikant, som opholder sig i  

 en kontraherende stat udelukkende i studie- eller uddannelsesøjemed, og som  

 er eller umiddelbart før opholdet i denne stat var hjemmehørende i den anden  

 kontraherende stat, skal være fritaget for beskatning i den førstnævnte stat  

 af beløb, som han modtager til sit ophold, sit studium eller sin uddannelse  

 fra kilder uden for denne stat.
Artikel 21 Virksomhed i forbindelse med forundersøgelser, efterforskning eller  

 udvinding af kulbrinter eller andre mineraler 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat, og som udøver virksomhed med  

 boreplatforme ud for kysten eller virksomhed i forbindelse med  

 forundersøgelser, efterforskning eller udvinding af kulbrinteforekomster  

 eller andre mineraler i den anden kontraherende stat, anses for at udøve  

 virksomhed i denne anden kontraherende stat gennem et der beliggende fast  

 driftssted eller fast sted med hensyn til denne virksomhed.
2. Bestemmelserne i stk. 1 skal ikke finde anvendelse i tilfælde, hvor  

 virksomheden udøves i en periode eller perioder, der sammenlagt ikke  

 overstiger 30 dage inden for en 12-måneders periode.
I tilfælde, hvor et  

 foretagende i en kontraherende stat, der udøver virksomhed af denne art i den  

 anden kontraherende stat, er forbundet med et andet foretagende, som  

 omhandlet i artikel 9, der udøver væsentligt samme virksomhed i denne anden  

 stat, skal imidlertid for så vidt angår denne bestemmelse al sådan  

 virksomhed, der er udøvet af det sidstnævnte foretagende, anses for udøvet af  

 det førstnævnte foretagende, bortset fra de tilfælde, hvor denne virksomhed  

 er udøvet på samme tid som dette foretagendes egen virksomhed.
 3. Fortjeneste, der oppebæres af et foretagende i en kontraherende stat  

 ved transport med skib eller luftfartøj af forsyninger eller mandskab til et  

 sted, hvor der udøves virksomhed ud for kysten i den anden kontraherende stat  

 i forbindelse med forundersøgelser, efterforskning eller udvinding af  

 kulbrinteforekomster eller andre mineraler, eller ved drift af bugserbåde og  

 lignende fartøjer i forbindelse med sådan virksomhed, kan uanset  

 bestemmelserne i stk. 1 og 2 kun beskattes i den førstnævnte stat.
 4. Gage, løn og andet lignende vederlag, som en fysisk person, der er  

 hjemmehørende i en kontraherende stat, oppebærer for arbejde udført om bord  

 på et skib eller luftfartøj, bugserbåd eller lignende fartøj som omhandlet i  

 stk. 3 skal beskattes i overensstemmelse med bestemmelserne i artikel 15,  

 stk. 3.
5. Uanset bestemmelserne i artikel 13, skal kapitalgevinster på  

 boreplatforme anvendt i forbindelse med virksomhed, som omhandlet i stk. 1,  

 der anses for oppebåret af en person, der er hjemmehørende i en kontraherende  

 stat, i tilfælde hvor borevirksomheden ophører med at være skattepligtig i  

 den anden kontraherende stat, være fritaget for beskatning i denne anden  

 stat.
Ved anvendelsen af dette stykke betyder udtrykket  

 »kapitalgevinster« det beløb, hvormed salgsprisen på tidspunktet  

 for overflytningen overstiger restværdien på dette tidspunkt forhøjet med  

 enhver foretaget afskrivning.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stk. 1 skal ikke finde anvendelse på indkomst, bortset  

 fra indkomst af fast ejendom som defineret i artikel 6, stk. 2, hvis  

 modtageren af sådan indkomst, der er hjemmehørende i en kontraherende stat,  

 driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller det formuegode, som  

 ligger til grund for den udbetalte indkomst, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
(a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Sydafrika, skal Danmark indrømme fradrag i den pågældende persons  

 indkomstskat med et beløb svarende til den indkomstskat, som er betalt i  

 Sydafrika, medmindre bestemmelserne i punkt (c) medfører andet; (b) fradragsbeløbet skal imidlertid ikke kunne overstige den del af den  

 danske skat, beregnet uden sådant fradrag, der kan henføres til den indkomst,  

 som kan beskattes i Sydafrika; (c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Sydafrika, kan Danmark medregne denne indkomst i beskatningsgrundlaget, men  

 skal i den danske skat fradrage den del af den danske skat, der kan henføres  

 til den indkomst, der hidrører fra Sydafrika.
2. I Sydafrika skal skat, der er betalt af personer, der er hjemmehørende  

 i Sydafrika, af indkomst, som ifølge bestemmelserne i denne overenskomst kan  

 beskattes i Danmark, fradrages i den skat, der er skyldig i henhold til den  

 sydafrikanske skattelovgivning.
Sådant fradrag skal imidlertid ikke overstige  

 et beløb, som står i samme forhold til den sydafrikanske skat, som den  

 omhandlede indkomst står i forhold til den samlede indkomst.
Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, er  

 eller måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på personer, der ikke er hjemmehørende i en  

 af eller begge de kontraherende stater.
 2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
 3. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre lignende foretagender i denne førstnævnte stat er  

 eller måtte blive undergivet.
 4. Medmindre bestemmelserne i artikel 9, stk. 1, artikel 11, stk. 4, eller  

 artikel 12, stk. 4, finder anvendelse, skal renter, royalties og andre  

 betalinger, der udredes af et foretagende i en kontraherende stat til en  

 person, der er hjemmehørende i den anden kontraherende stat, kunne fratrækkes  

 ved opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person, der er  

 hjemmehørende i den førstnævnte stat.
 5. Intet i denne artikel skal kunne fortolkes som forpligtende en  

 kontraherende stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser, lempelser og  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område.
 6. I denne artikel betyder udtrykket »beskatning« de skatter,  

 der kan pålignes i henhold til denne overenskomst.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 hvis tilfældet er omfattet af artikel 24, stk. 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
 3. De kompetente myndigheder i de kontraherende stater skal søge ved  

 gensidig aftale at løse de vanskeligheder eller tvivlsspørgsmål, der måtte  

 opstå med hensyn til fortolkningen eller anvendelsen af denne overenskomst.  

 De kan også forhandle om undgåelse af dobbeltbeskatning i tilfælde, som ikke  

 er omhandlet i denne overenskomst.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af en aftale i  

 overensstemmelse med de forudgående stykker.
Når det skønnes ønskeligt for  

 tilvejebringelsen af en aftale, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med de skatter, der er omfattet af denne  

 overenskomst.
Sådanne personer eller myndigheder må kun benytte oplysningerne  

 til de nævnte formål.
De kan meddele oplysningerne under offentlige  

 retshandlinger eller i retsafgørelser.
 2. Bestemmelserne i stk. 1 skal i intet tilfælde kunne fortolkes således,  

 at der pålægges en kontraherende stat pligt til:
(a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; (b) at meddele oplysninger, som ikke kan opnås ifølge denne stats eller  

 den anden kontraherende stats lovgivning eller normale forvaltningspraksis; (c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Bistand ved inddrivelse 1. De kontraherende stater skal, i det omfang der er hjemmel dertil i  

 deres respektive interne lovgivning, yde hinanden bistand ved inddrivelse af  

 de i artikel 2 nævnte skatter, samt ved inddrivelse af renter og bøder i  

 forbindelse med sådanne skatter, forudsat at den kontraherende stat, der  

 fremsætter anmodningen om inddrivelse, har foretaget rimelige skridt til  

 inddrivelse af sådanne skatter.
 2. Skattekrav, der er genstand for anmodning om bistand, skal ikke nyde  

 fortrinsret over skyldige skatter i den kontraherende stat, der yder  

 bistanden, og bestemmelserne i artikel 26, stk. 1, skal også finde anvendelse  

 på enhver oplysning, som i kraft af denne artikel, er meddelt de kompetente  

 myndigheder i en kontraherende stat.
 3. De kontraherende staters kompetente myndigheder skal ved gensidig  

 aftale fastsætte de nærmere regler for anvendelsen af bestemmelserne i denne  

 artikel.
Artikel 28 Medlemmer af diplomatiske og konsulære repræsentationer Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 29 Begrænsning af begunstigelser 1. Hvis en kontraherende stat efter undertegnelsen af denne overenskomst  

 indfører lovgivning (bortset fra lovgivning, der er indført i Sydafrika i  

 overensstemmelse med de almindelige bestemmelser, som finder anvendelse i  

 Sydafrika på denne dato, angående beskatning af indkomst hidrørende fra en  

 kilde i Sydafrika), der fastsætter, at offshore indkomst oppebåret af et  

 selskab ved:
(a) skibsfartsvirksomhed; (b) bank-, finansierings-, forsikrings-, investerings-, eller lignende  

 virksomhed; eller (c) virksomhed som hovedkontor, koordineringscenter eller lignende enhed,  

 som yder administrative tjenesteydelser eller lignende støtte til en gruppe  

 selskaber, der udøver sin væsentligste virksomhed i andre stater, ikke beskattes i denne stat eller beskattes med en skattesats, der er  

 betydeligt lavere end den skattesats, der finder anvendelse på indkomst fra  

 lignende onshore virksomhed, skal den anden kontraherende stat ikke være  

 forpligtet til at anvende nogen begrænsning fastsat i denne overenskomst af  

 sin ret til at beskatte den indkomst, der oppebæres af selskabet fra sådan  

 offshore virksomhed, eller af dens ret til at beskatte udbytte udbetalt af  

 dette selskab.
 2. I tilfælde hvor der i nogen af denne overenskomsts bestemmelser,  

 bortset fra artikel 10, er fastsat begrænsninger af en kontraherende stats  

 ret til at beskatte indkomst og sådan indkomst i henhold til den anden  

 kontraherende stats lovgivning bliver betragtet som hidrørende fra en kilde  

 uden for denne anden stat og som følge heraf ikke er skattepligtig i denne  

 anden stat, kan den førstnævnte stat beskatte sådan indkomst, som om en sådan  

 bestemmelse ikke fandtes.
Artikel 30 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til de områder under Danmarks suverænitet, der specielt er  

 holdt uden for denne overenskomsts anvendelse eller til ethvert område, for  

 hvis internationale forbindelser Danmark er ansvarlig, og som påligner  

 skatter af væsentligt samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat og aftalt ad diplomatisk vej  

 mellem de kontraherende stater efter gennemførelsen af deres interne  

 forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 32 også - på den måde, som  

 er angivet i nævnte artikel - bringe anvendelsen af overenskomsten til ophør  

 med hensyn til ethvert område, til hvilket den er blevet udvidet i henhold  

 til denne artikel.
Artikel 31 Ikrafttræden 1. Hver af de kontraherende stater skal give den anden underretning om  

 opfyldelsen af dens forfatningsmæssige betingelser for denne overenskomsts  

 ikrafttræden.
Overenskomsten skal træde i kraft på tidspunktet for  

 udvekslingen af den sidste af disse underretninger.
 2. Overenskomstens bestemmelser skal have virkning:
(a) for så vidt angår skatter indeholdt ved kilden, på beløb udbetalt  

 eller krediteret den 1. januar, som følger umiddelbart efter den dato, på  

 hvilken overenskomsten træder i kraft, eller senere; og (b) for så vidt angår andre skatter:
(i) i Danmark, for så vidt angår indkomstår, der begynder den 1. januar,  

 som følger umiddelbart efter den dato, på hvilken overenskomsten træder i  

 kraft, eller senere; og (ii) i Sydafrika, for så vidt angår indkomstår, der begynder den 1.  

 januar, som følger umiddelbart efter den dato, på hvilken overenskomsten  

 træder i kraft, eller senere.
3. Aftalen mellem regeringen i Danmark og regeringen i Den sydafrikanske  

 Union til undgåelse af dobbeltbeskatning på indkomst oppebåret ved skibs- og  

 luftfartsvirksomhed, der trådte i kraft den 9. februar 1951, skal ophøre ved  

 ikrafttrædelsen af nærværende overenskomst.
Bestemmelserne i nævnte aftale  

 skal imidlertid fortsat have virkning, indtil bestemmelserne i nærværende  

 overenskomst får virkning, som fastsat i bestemmelserne i stk. 2 i denne  

 artikel.
Artikel 32 Opsigelse 1. Denne overenskomst skal forblive i kraft på ubestemt tid, men hver af  

 de kontraherende stater kan opsige overenskomsten ved, ad diplomatisk vej, at  

 give den anden kontraherende stat skriftlig meddelelse om opsigelsen senest  

 den 30. juni i ethvert kalenderår, der begynder 5 år efter det år, i hvilket  

 overenskomsten er trådt i kraft.
 2. I så fald skal overenskomsten ophøre at have virkning:
(a) for så vidt angår skatter indeholdt ved kilden, på beløb udbetalt  

 eller krediteret efter udløbet af det kalenderår, i hvilket sådan meddelelse  

 er givet; og (b) for så vidt angår andre skatter:
(i) i Danmark, for så vidt angår indkomstår, som begynder efter udløbet af  

 det kalenderår, i hvilket sådan meddelelse er givet; og (ii) i Sydafrika, for så vidt angår indkomstår, som begynder efter udløbet  

 af det kalenderår, i hvilket sådan meddelelse er givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København i to eksemplarer, den 21. juni 1995, på engelsk.
For Kongeriget Danmarks Regering Niels Helveg Petersen For Den sydafrikanske Republiks Regering Thabo Mbeki PROTOKOL til overenskomsten mellem Kongeriget Danmarks Regering og Den  

 sydafrikanske Republiks Regering til undgåelse af dobbeltbeskatning og  

 forhindring af skatteunddragelse for så vidt angår indkomstskatter.
 Ved undertegnelsen af den overenskomst, der er indgået i dag mellem  

 Kongeriget Danmarks Regering og Den sydafrikanske Republiks Regering til  

 undgåelse af dobbeltbeskatning og forhindring af skatteunddragelse for så  

 vidt angår indkomstskatter, er de undertegnede blevet enige om, at følgende  

 bestemmelser skal udgøre en integreret del af nævnte overenskomst:
 1. Med hensyn til artikel 5, stk. 3, er der enighed om, at den heri  

 omhandlede tilsynsførende virksomhed er virksomhed udøvet i den kontraherende  

 stat, hvori den relevante byggeplads eller det relevante projekt er  

 beliggende.
 2. Med hensyn til artikel 6, stk. 4, er der enighed om, at bestemmelsen  

 vedrører dansk skattelovgivning, i henhold til hvilken den heri omhandlede  

 indkomst i alle tilfælde beskattes som udbytte.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København i to eksemplarer, den 21. juni 1995, på engelsk.
For Kongeriget Danmarks Regering Niels Helveg Petersen For Den sydafrikanske Republiks Regering Thabo Mbeki Oprindeligt fremsat forslag § 1. Overenskomst af 21. juni 1995 mellem Kongeriget Danmarks  

 Regering og Den sydafrikanske Republiks Regering til undgåelse af  

 dobbeltbeskatning og forhindring af skatteunddragelse for så vidt angår  

 indkomstskatter kan tiltrædes på Danmarks vegne.
Overenskomsten er optaget  

 som bilag til denne lov.
 Stk. 2. Overenskomsten træder i kraft og finder anvendelse i  

 Danmark efter bestemmelserne i overenskomstens artikel 31, stk. 1 og 2.
 Stk. 3. Den mellem Danmark og Den sydafrikanske Union indgåede  

 aftale til undgåelse af dobbeltbeskatning af indkomst, oppebåret ved skibs-  

 og luftfartsvirksomhed, der trådte i kraft den 9. februar 1951, skal ophøre  

 med at have virkning i overensstemmelse med artikel 31, stk. 3.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Oversættelse OVERENSKOMST MELLEM KONGERIGET DANMARKS REGERING OG DEN SYDAFRIKANSKE REPUBLIKS REGERING TIL  

 UNDGÅELSE AF DOBBELTBESKATNING OG FORHINDRING AF SKATTEUNDDRAGELSE FOR SÅ  

 VIDT ANGÅR INDKOMSTSKATTER.
PRÆAMBEL Kongeriget Danmarks Regering og Den sydafrikanske Republiks Regering, der  

 ønsker at fremme og styrke de økonomiske forbindelser mellem de to lande, er  

 blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på personer, der er hjemmehørende  

 i en af eller begge de kontraherende stater.
Artikel 2 De af overenskomsten omfattede skatter 1. De gældende skatter, på hvilke overenskomsten skal finde anvendelse, er  

 især:
 (a) I Danmark:
(i) indkomstskatten til staten; (ii) den kommunale indkomstskat; (iii) den amtskommunale indkomstskat; og (iv) skatter i henhold til kulbrinteskatteloven; (herefter omtalt som »dansk skat«).
 (b) I Sydafrika:
(i) den almindelige skat (the normal tax); (ii) skat på udbytte, der betales til aktionærer, der ikke er  

 hjemmehørende i Sydafrika (the non-resident shareholders' tax); (iii) tillægsskat på selskaber (the secondary tax on companies); (herefter omtalt som »sydafrikansk skat«).
 2. Overenskomsten skal også finde anvendelse på alle andre skatter af  

 væsentligt lignende karakter, der efter datoen for overenskomstens  

 underskrivelse udskrives som tillæg til eller i stedet for de gældende  

 skatter.
 3. De kompetente myndigheder i de kontraherende stater skal underrette  

 hinanden om enhver væsentlig ændring, som er foretaget i deres respektive  

 skattelove.
Artikel 3 Almindelige definitioner 1. Medmindre andet fremgår af sammenhængen, har følgende udtryk i denne  

 overenskomst den nedenfor angivne betydning:
(a) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som i overensstemmelse  

 med international ret er eller senere måtte blive betegnet i dansk lovgivning  

 som et område, inden for hvilket Danmark kan udøve suverænitetsrettigheder  

 med hensyn til efterforskning og udnyttelse af naturforekomster på havbunden  

 eller i dens undergrund og de overliggende vande og med hensyn til andre  

 aktiviteter med henblik på efterforskning og økonomisk udnyttelse af området;  

 udtrykket omfatter ikke Færøerne og Grønland; og (b) udtrykket »Sydafrika« betyder Den sydafrikanske Republik og  

 omfatter, når det bruges geografisk, Sydafrikas territorialfarvand såvel som  

 ethvert område uden for dets territorialfarvand, herunder kontinentalsoklen,  

 som ifølge sydafrikansk lovgivning og i overensstemmelse med international  

 ret er eller senere måtte blive betegnet som et område, inden for hvilket  

 Sydafrika kan udøve suverænitetsrettigheder eller jurisdiktion; (c) udtrykkene »en kontraherende stat« og »den anden  

 kontraherende stat« betyder Danmark eller Sydafrika, alt efter  

 sammenhængen; (d) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som et selskab  

 eller en juridisk person; (e) udtrykket »kompetent myndighed« betyder:
(i) I Danmark: Skatteministeren eller hans befuldmægtigede stedfortræder;  

 og (ii) I Sydafrika: »The Commissioner for Inland Revenue« eller  

 hans befuldmægtigede stedfortræder; (f) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; (g) udtrykket »international trafik« betyder enhver transport  

 med et skib eller luftfartøj, der anvendes af et foretagende i en  

 kontraherende stat, bortset fra tilfælde, hvor skibet eller luftfartøjet  

 udelukkende anvendes mellem steder i den anden kontraherende stat; (h) udtrykket »statsborger« betyder:
(i) enhver fysisk person, der har indfødsret i en kontraherende stat; (ii) enhver juridisk person, ethvert interessentskab og enhver forening,  

 der består i kraft af den gældende lovgivning i en kontraherende stat; og (i) udtrykket »person« omfatter en fysisk person, et selskab og  

 enhver anden sammenslutning af personer.
 2. Ved anvendelsen af bestemmelserne i denne overenskomst til enhver tid  

 af en kontraherende stat skal ethvert udtryk, som ikke på anden måde er  

 defineret deri, medmindre andet følger af sammenhængen, tillægges den  

 betydning, som det har på dette tidspunkt i henhold til denne stats  

 lovgivning om de skatter, på hvilke overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat«:
(a) For Danmarks vedkommende: Enhver person, som i henhold til dansk  

 lovgivning er skattepligtig på grund af hjemsted, ledelsens sæde eller  

 ethvert andet kriterium af lignende karakter.
Dette udtryk omfatter dog ikke  

 en person, som er skattepligtig i Danmark udelukkende af indkomst fra kilder  

 i Danmark eller af formue, der befinder sig der; og (b) For Sydafrikas vedkommende: Enhver person, som har fast bopæl i  

 Sydafrika og enhver anden person, hvis virkelige ledelse har sit sæde i  

 Sydafrika.
 2. I tilfælde hvor en fysisk person efter bestemmelserne i stk. 1 er  

 hjemmehørende i begge de kontraherende stater, skal hans status bestemmes  

 efter følgende regler:
(a) han skal anses for at være hjemmehørende i den stat, hvor han har en  

 fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); (b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, hvor  

 han sædvanligvis har ophold; (c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, hvor han er statsborger; (d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde hvor en ikke-fysisk person efter bestemmelserne i stk. 1 er  

 hjemmehørende i begge kontraherende stater, skal den anses for at være  

 hjemmehørende i den stat, hvor dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
(a) et sted, hvorfra et foretagende ledes; (b) en filial; (c) et kontor; (d) en fabrik; (e) et værksted; og (f) en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. En byggeplads, et anlægs-, installations- eller montagearbejde eller  

 enhver tilsynsførende virksomhed i forbindelse med et sådant arbejde udgør  

 kun et fast driftssted, hvis arbejdet varer mere end 12 måneder.
 4. Uanset de foregående bestemmelser i denne artikel skal udtrykket  

 »fast driftssted« anses for ikke at omfatte:
(a) anvendelsen af indretninger udelukkende med henblik på oplagring,  

 udstilling eller udlevering af varer tilhørende foretagendet; (b) opretholdelsen af et varelager tilhørende foretagendet udelukkende med  

 henblik på oplagring, udstilling eller udlevering; (c) opretholdelsen af et varelager tilhørende foretagendet udelukkende med  

 henblik på forarbejdning hos et andet foretagende; (d) opretholdelsen af et fast forretningssted udelukkende med henblik på  

 at foretage indkøb af varer eller indsamle oplysninger til foretagendet; (e) opretholdelsen af et fast forretningssted udelukkende med henblik på  

 at udøve enhver anden virksomhed for foretagendet af forberedende eller  

 hjælpende karakter; og (f) opretholdelsen af et fast forretningssted udelukkende for at udøve en  

 kombination af de i litra a) - e) nævnte former for virksomhed, forudsat at  

 det faste forretningssteds samlede virksomhed, der er et resultat af denne  

 kombination, er af forberedende eller hjælpende karakter.
 5. I tilfælde hvor en person, der ikke er en sådan uafhængig repræsentant  

 som omhandlet i stk. 6, handler på et foretagendes vegne og har og  

 sædvanligvis udøver en fuldmagt i en kontraherende stat til at indgå aftaler  

 i foretagendets navn, skal dette foretagende uanset bestemmelserne i stk. 1  

 og 2 anses for at have et fast driftssted i denne stat med hensyn til enhver  

 virksomhed, som denne person påtager sig for foretagendet, medmindre denne  

 persons virksomhed er begrænset til sådanne, som er nævnt i stk. 4, og som,  

 hvis de var udøvet gennem et fast forretningssted, ikke ville gøre dette  

 faste forretningssted til et fast driftssted efter bestemmelserne i dette  

 stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller enhver anden uafhængig repræsentant,  

 forudsat at sådanne personer handler inden for rammerne af deres sædvanlige  

 erhvervsvirksomhed.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som udøver  

 erhvervsvirksomhed i denne anden stat (enten gennem et fast driftssted eller  

 på anden måde), skal ikke i sig selv medføre, at det ene selskab anses for et  

 fast driftssted for det andet.
Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- eller skovbrug), der er  

 beliggende i den anden kontraherende stat, kan beskattes i denne anden stat.
2. Udtrykket »fast ejendom« skal tillægges den betydning, som  

 det har i lovgivningen i den kontraherende stat, hvor den pågældende ejendom  

 er beliggende.
Udtrykket skal i alle tilfælde omfatte tilbehør til fast  

 ejendom, besætning og redskaber, der anvendes i land- og skovbrug,  

 rettigheder på hvilke civilretten om fast ejendom finder anvendelse, brugsret  

 til fast ejendom, rettigheder til varierende eller faste ydelser, der betales  

 for udnyttelsen af, eller retten til at udnytte mineralforekomster, kilder og  

 andre naturforekomster.
Skibe, både og luftfartøjer skal ikke anses for fast  

 ejendom.
 3. Bestemmelserne i stk. 1 skal finde anvendelse på indkomst, der hidrører  

 fra direkte brug, udleje eller benyttelse i enhver anden form af fast  

 ejendom.
 4. I tilfælde hvor ejerskab af aktier eller andre selskabsrettigheder i et  

 selskab berettiger ejeren af sådanne aktier eller selskabsrettigheder til at  

 benytte fast ejendom, der tilhører selskabet, kan indkomsten fra direkte  

 brug, udleje, eller udnyttelse i enhver anden form af sådan benyttelsesret  

 beskattes i den kontraherende stat, hvor den faste ejendom er beliggende. 5.  

 Bestemmelserne i stk. 1 og 3 skal også finde anvendelse på indkomst af fast  

 ejendom, der tilhører et foretagende, og på indkomst af fast ejendom, der  

 anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en kontraherende stat,  

 kan kun beskattes i denne stat, medmindre foretagendet driver  

 erhvervsvirksomhed i den anden kontraherende stat gennem et der beliggende  

 fast driftssted.
Hvis foretagendet driver sådan erhvervsvirksomhed, kan  

 foretagendets fortjeneste beskattes i den anden stat, men kun den del deraf,  

 som kan henføres til dette faste driftssted.
 2. Medmindre bestemmelserne i stk. 3 medfører andet, skal der i tilfælde,  

 hvor et foretagende i en kontraherende stat driver erhvervsvirksomhed i den  

 anden kontraherende stat gennem et der beliggende fast driftssted, i hver  

 kontraherende stat til dette faste driftssted henføres den fortjeneste, som  

 det kunne forventes at have opnået, hvis det havde været et frit og  

 uafhængigt foretagende, der udøvede den samme eller lignende virksomhed på de  

 samme eller lignende vilkår, og som under fuldstændigt frie forhold gjorde  

 forretninger med det foretagende, hvis faste driftssted det er.
 3. Ved ansættelsen af et fast driftssteds fortjeneste skal det være  

 tilladt at fradrage omkostninger, som er afholdt for det faste driftssted,  

 herunder generalomkostninger afholdt til ledelse og administration, enten i  

 den kontraherende stat, hvor det faste driftssted er beliggende, eller andre  

 steder.
4. Hvis det har været sædvane i en kontraherende stat at ansætte den  

 fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stk. 2 udelukke denne kontraherende stat fra at  

 ansætte den skattepligtige fortjeneste på grundlag af en sådan sædvanemæssig  

 fordeling.
Den valgte fordelingsmetode skal imidlertid være sådan, at  

 resultatet bliver i overensstemmelse med de principper, der er fastlagt i  

 denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foregående stykker skal den fortjeneste, der  

 henføres til det faste driftssted, ansættes efter samme metode år for år,  

 medmindre der er god og fyldestgørende grund til at anvende en anden  

 fremgangsmåde.
 7. I tilfælde hvor fortjenesten omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibs- og luftfart 1. Fortjeneste oppebåret af et foretagende i en kontraherende stat ved  

 skibs- eller luftfartsvirksomhed i international trafik, kan kun beskattes i  

 denne stat.
 2. Ved anvendelsen af denne artikel skal fortjeneste ved skibs- eller  

 luftfartsvirksomhed i international trafik omfatte:
(a) fortjeneste, som hidrører fra udleje påbareboat-basis af skibe eller  

 luftfartøjer i international trafik, (b) fortjeneste, som hidrører fra brug eller udleje af containere, såfremt sådan fortjeneste er knyttet til den fortjeneste, hvorpå  

 bestemmelserne i stk. 1 finder anvendelse.
 3. Bestemmelserne i stk. 1 skal også finde anvendelse på fortjeneste ved  

 deltagelse i en pool, et forretningsfællesskab eller en international  

 driftsorganisation.
 4. Med hensyn til fortjeneste, som oppebæres af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stk. 1 og 3 kun finde anvendelse på den del af fortjenesten,  

 som svarer til den andel i dette konsortium, der ejes af Det danske  

 Luftfartsselskab (DDL), den danske partner i Scandinavian Airlines System  

 (SAS).
Artikel 9 Forbundne foretagender 1. I tilfælde hvor (a) et foretagende i en kontraherende stat direkte eller indirekte har del  

 i ledelsen af, kontrollen med eller kapitalen i et foretagende i den anden  

 kontraherende stat, eller (b) de samme personer direkte eller indirekte har del i ledelsen af,  

 kontrollen med eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være blevet aftalt mellem uafhængige  

 foretagender, kan enhver fortjeneste, som ville være tilfaldet et af disse  

 foretagender, hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde hvor en kontraherende stat til et foretagendes fortjeneste i  

 denne stat medregner - og i overensstemmelse hermed beskatter - fortjeneste,  

 som et foretagende i den anden kontraherende stat er blevet beskattet af i  

 denne anden stat, og den således medregnede fortjeneste er fortjeneste, som  

 ville være tilfaldet foretagendet i den førstnævnte stat, hvis vilkårene, der  

 var aftalt mellem de to foretagender, havde været de samme, som ville have  

 været aftalt mellem uafhængige foretagender, skal denne anden stat foretage  

 en behørig regulering af det skattebeløb, som er beregnet der af  

 fortjenesten, hvis denne anden stat anser reguleringen for berettiget.
Ved  

 fastsættelsen af sådan regulering skal der tages skyldigt hensyn til de  

 øvrige bestemmelser i denne overenskomst, og de kompetente myndigheder i de  

 kontraherende stater skal om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
 2. Sådant udbytte kan imidlertid også beskattes i den kontraherende stat,  

 hvor det selskab, der udbetaler udbyttet, er hjemmehørende, og i henhold til  

 lovgivningen i denne stat, men hvis den retmæssige ejer af udbyttet er  

 hjemmehørende i den anden kontraherende stat, må den pålagte skat ikke  

 overstige:
(a) 5 pct. af bruttobeløbet af udbyttet, hvis den retmæssige ejer er et  

 selskab, der ejer mindst 25 pct. af kapitalen i det selskab, som udbetaler  

 udbyttet; eller (b) 15 pct. af bruttobeløbet af udbyttet i alle andre tilfælde.
 De kompetente myndigheder i de kontraherende stater skal ved gensidig  

 aftale fastsætte de nærmere regler for gennemførelsen af disse begrænsninger.
 Dette stykke skal ikke berøre adgangen til at beskatte selskabet af den  

 fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier eller andre rettigheder (der ikke er gældsfordringer) og som giver ret  

 til andel i fortjeneste, såvel som indkomst af andre selskabsrettigheder, der  

 er undergivet samme skattemæssige behandling som indkomst af aktier i henhold  

 til lovgivningen i den kontraherende stat, hvor det selskab, der foretager  

 udlodningen, er hjemmehørende.
4. Bestemmelserne i stk. 1 og 2 skal ikke finde anvendelse, hvis udbyttets  

 retmæssige ejer, der er hjemmehørende i en kontraherende stat, driver  

 erhvervsvirksomhed gennem et fast driftssted, der er beliggende i den anden  

 kontraherende stat, hvor det selskab, der udbetaler udbyttet, er  

 hjemmehørende, eller udøver frit erhverv i denne anden stat fra et der  

 beliggende fast sted, og den aktiebesiddelse, som ligger til grund for  

 udbetalingen af udbyttet, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
 5. I tilfælde hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller et fast sted, der er beliggende i denne anden stat, eller undergive  

 selskabets ikke-udloddede fortjeneste nogen skat på selskabets ikke-udloddede  

 fortjeneste, selv om det udbetalte udbytte eller den ikke-udloddede  

 fortjeneste helt eller delvis består af fortjeneste eller indkomst, der  

 hidrører fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer af renterne, kun beskattes i denne anden stat.
 2. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller gældsbreve, herunder agiobeløb og gevinster,  

 der knytter sig til sådanne gældsbeviser, obligationer eller forskrivninger.  

 Straftillæg som følge af for sen betaling skal ikke anses for renter i denne  

 artikel.
3. Bestemmelserne i stk. 1 skal ikke finde anvendelse, hvis renternes  

 retmæssige ejer, der er hjemmehørende i en kontraherende stat, driver  

 erhvervsvirksomhed i den anden kontraherende stat, hvorfra renten hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den fordring, som ligger til  

 grund for den udbetalte rente, har direkte forbindelse med et sådant fast  

 driftssted eller fast sted.
I så fald skal bestemmelserne i henholdsvis  

 artikel 7 eller artikel 14 finde anvendelse.
4. I tilfælde hvor en særlig forbindelse mellem den, der betaler renten,  

 og den retmæssige ejer, eller mellem disse og en tredje person, har bevirket,  

 at renten set i forhold til den gældsfordring, for hvilken den er betalt,  

 overstiger det beløb, som ville være blevet aftalt mellem skyldneren og den  

 retmæssige ejer, hvis den nævnte forbindelse ikke havde foreligget, skal  

 bestemmelserne i denne artikel alene finde anvendelse på det sidstnævnte  

 beløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer af royaltybeløbet, kun beskattes i denne anden  

 stat.
 2. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til litterært, kunstnerisk eller videnskabeligt  

 arbejde (herunder spillefilm og film, bånd eller plader til radio- eller  

 fjernsynsudsendelser), ethvert patent, varemærke, mønster eller model,  

 tegning, hemmelig formel eller fremstillingsmetode, eller for anvendelsen af  

 eller retten til at anvende oplysninger om industrielle, kommercielle eller  

 videnskabelige erfaringer.
3. Bestemmelserne i stk. 1 skal ikke finde anvendelse, hvis  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller det formuegode som ligger til grund for de udbetalte  

 royalties, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller artikel 14  

 finde anvendelse.
4. I tilfælde hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når der tages hensyn til den  

 anvendelse, rettighed eller oplysning, for hvilken de er betalt, overstiger  

 det beløb, som ville være blevet aftalt mellem skyldneren og den retmæssige  

 ejer, hvis den nævnte forbindelse ikke havde foreligget, skal bestemmelserne  

 i denne artikel alene finde anvendelse på det sidstnævnte beløb.
I så fald  

 skal det overskydende beløb kunne beskattes i overensstemmelse med  

 lovgivningen i hver af de kontraherende stater under hensyntagen til de  

 øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende i en kontraherende  

 stat, erhverver ved afståelse af fast ejendom, som omhandlet i artikel 6, og  

 som er beliggende i den anden kontraherende stat, kan beskattes i denne anden  

 stat.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
 3. Fortjeneste, som et foretagende i en kontraherende stat erhverver ved  

 afhændelse af skibe eller luftfartøjer, der anvendes i international trafik,  

 eller af rørlig formue, som er knyttet til driften af sådanne skibe eller  

 luftfartøjer, kan kun beskattes i denne stat.
 4. Fortjeneste ved afhændelse af alle andre aktiver end de, som er  

 omhandlet i stk. 1, 2 og 3, kan kun beskattes i den kontraherende stat, hvor  

 afhænderen er hjemmehørende.
 5. Med hensyn til kapitalgevinster, som erhverves af det danske, norske og  

 svenske luftfartskonsortium Scandinavian Airlines System (SAS) skal  

 bestemmelserne i stk. 3 kun finde anvendelse på den del af  

 kapitalgevinsterne, som svarer til den andel i dette konsortium, der ejes af  

 Det Danske Luftfartsselskab (DDL), den danske partner i Scandinavian Airlines  

 System (SAS).
 6. I tilfælde hvor en fysisk person, der har været hjemmehørende i en  

 kontraherende stat i en periode af 5 år eller mere, og - som følge af at  

 blive hjemmehørende i den anden kontraherende stat - er blevet beskattet i  

 den førstnævnte stat af værditilvæksten på sine aktier, kan sådan fysisk  

 person for at fastsætte sin gevinst ved efterfølgende afhændelse af sådanne  

 aktier vælge, at aktierne skal anses for at have været erhvervet af ham til  

 en pris, der er lig med den aktieværdi, som ved fastsættelsen af den nævnte  

 værditilvækst blev anvendt af den førstnævnte stat.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en fysisk person, der er hjemmehørende i en  

 kontraherende stat, kan kun beskattes i denne stat, medmindre han har eller  

 havde et fast sted, som til stadighed står til rådighed for ham i den anden  

 kontraherende stat med henblik på udøvelse af hans virksomhed.
Hvis han har  

 eller havde et sådant fast sted, kan indkomsten beskattes i den anden stat,  

 men kun i det omfang, den kan henføres til dette faste sted.
I denne  

 bestemmelse skal en fysisk person, som er hjemmehørende i en kontraherende  

 stat, men som opholder sig i en periode eller perioder, der sammenlagt  

 overstiger 183 dage i nogen 12-måneders periode, der begynder eller slutter i  

 det pågældende skatteår, anses for at have et fast sted til rådighed i denne  

 anden stat og hans indkomst, som hidrører fra udøvelse af hans virksomhed i  

 denne anden stat, skal henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannelsesmæssig eller  

 undervisningsmæssig virksomhed samt selvstændig virksomhed som læge, advokat,  

 ingeniør, arkitekt, tandlæge og revisor.
Artikel 15 Personligt arbejde i tjenesteforhold 1. Medmindre bestemmelserne i artiklerne 16, 18 og 19 medfører andet, kan  

 gage, løn og andet lignende vederlag for personligt arbejde i  

 tjenesteforhold, som oppebæres af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stk. 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold udført i den anden kontraherende stat, kun beskattes i den  

 førstnævnte stat, hvis:
(a) modtageren opholder sig i den anden stat i en eller flere perioder,  

 der tilsammen ikke overstiger 183 dage inden for en 12-måneders periode, der  

 begynder eller slutter i det pågældende skatteår; og (b) vederlaget betales af eller for en arbejdsgiver, der er hjemmehørende  

 i den førstnævnte stat; og (c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
 3. Uanset de forudgående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik af et foretagende, der er  

 hjemmehørende i en kontraherende stat, beskattes i denne stat.
 4. I tilfælde hvor en person, der er hjemmehørende i Danmark, modtager  

 vederlag for personligt arbejde udført på et af konsortiet Scandinavian  

 Airlines System (SAS) i international trafik drevet luftfartøj, kan et sådant  

 vederlag kun beskattes i Danmark.
Artikel 16 Bestyrelseshonorarer Bestyrelseshonorarer og lignende vederlag, som oppebæres af en person, der  

 er hjemmehørende i en kontraherende stat, i hans egenskab af medlem af  

 bestyrelsen for et selskab, der er hjemmehørende i den anden kontraherende  

 stat, kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker eller som sportsudøver, ved virksomhed i denne egenskab i den  

 anden kontraherende stat, beskattes i denne anden stat.
 2. I tilfælde hvor indkomst ved den virksomhed, som udøves af en  

 optrædende kunstner eller en sportsudøver i hans egenskab som sådan, ikke  

 tilfalder kunstneren eller sportsudøveren selv, men en anden person, kan  

 denne indkomst uanset bestemmelserne i artiklerne 7, 14 og 15 beskattes i den  

 kontraherende stat, hvor kunstnerens eller sportsudøverens virksomhed finder  

 sted.
 3. Indkomst oppebåret af en person, der er hjemmehørende i en  

 kontraherende stat, ved virksomhed som nævnt under stk. 1 og 2 i denne  

 artikel udøvet i en kontraherende stat, skal være fritaget for beskatning i  

 denne stat, hvis opholdet i denne stat helt eller i det væsentligste er  

 støttet af offentlige midler fra den anden kontraherende stat, en politisk  

 underafdeling eller lokal myndighed heraf.
Artikel 18 Pensioner og livrenter 1. Medmindre bestemmelserne i artikel 19, stk. 2, medfører andet, kan  

 pensioner, livrenter og andre lignende vederlag, der udbetales til en person,  

 der er hjemmehørende i en kontraherende stat, kun beskattes i denne stat.
 2. Betalinger, som en fysisk person, der er hjemmehørende i en  

 kontraherende stat, modtager i medfør af sociallovgivningen i den anden  

 kontraherende stat, kan uanset bestemmelserne i stk. 1 kun beskattes i denne  

 anden stat.
 3. I tilfælde hvor en fysisk person, der var hjemmehørende i en  

 kontraherende stat, er blevet hjemmehørende i den anden kontraherende stat,  

 skal bestemmelserne i stk. 1 ikke berøre den førstnævnte stats ret til i  

 henhold til dens nationale lovgivning at beskatte pensioner, livrenter og  

 andre lignende vederlag, der tilfalder en sådan fysisk person fra kilder i  

 denne stat.
 4. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
Artikel 19 Offentligt hverv 1. (a) Gage, løn og andet lignende vederlag, undtagen pensioner, der  

 udbetales af en kontraherende stat, dens politiske underafdelinger eller  

 lokale myndigheder til en fysisk person for udførelse af hverv for denne  

 stat, dens underafdelinger eller myndigheder, kan kun beskattes i denne stat.
 (b) Sådan gage, løn og andet lignende vederlag kan imidlertid kun  

 beskattes i den anden kontraherende stat, hvis hvervet er udført i denne  

 stat, og den pågældende person er en i denne stat hjemmehørende person, som:
(i) er statsborger i denne stat; eller (ii) ikke blev hjemmehørende i denne stat alene med det formål at udføre  

 hvervet.
 2. (a) Enhver pension, som udbetales af en kontraherende stat, dens  

 politiske underafdelinger eller lokale myndigheder, eller af midler  

 tilvejebragt af disse, til en fysisk person for udførelse af hverv for denne  

 stat, underafdeling eller myndighed, kan kun beskattes i denne stat.
 (b) En sådan pension kan imidlertid kun beskattes i den anden  

 kontraherende stat, hvis modtageren er hjemmehørende og statsborger i denne  

 stat.
 3. Bestemmelserne i artiklerne 15, 16 og 18 skal finde anvendelse på gage,  

 løn og andet lignende vederlag samt pensioner, der udbetales for hverv i  

 forbindelse med erhvervsvirksomhed, der drives af en kontraherende stat, en  

 politisk underafdeling eller en lokal myndighed heraf.
Artikel 20 Studerende, lærlinge og erhvervspraktikanter En studerende, en lærling eller en erhvervspraktikant, som opholder sig i  

 en kontraherende stat udelukkende i studie- eller uddannelsesøjemed, og som  

 er eller umiddelbart før opholdet i denne stat var hjemmehørende i den anden  

 kontraherende stat, skal være fritaget for beskatning i den førstnævnte stat  

 af beløb, som han modtager til sit ophold, sit studium eller sin uddannelse  

 fra kilder uden for denne stat.
Artikel 21 Virksomhed i forbindelse med forundersøgelser, efterforskning eller  

 udvinding af kulbrinter eller andre mineraler 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat, og som udøver virksomhed med  

 boreplatforme ud for kysten eller virksomhed i forbindelse med  

 forundersøgelser, efterforskning eller udvinding af kulbrinteforekomster  

 eller andre mineraler i den anden kontraherende stat, anses for at udøve  

 virksomhed i denne anden kontraherende stat gennem et der beliggende fast  

 driftssted eller fast sted med hensyn til denne virksomhed.
2. Bestemmelserne i stk. 1 skal ikke finde anvendelse i tilfælde, hvor  

 virksomheden udøves i en periode eller perioder, der sammenlagt ikke  

 overstiger 30 dage inden for en 12-måneders periode.
I tilfælde, hvor et  

 foretagende i en kontraherende stat, der udøver virksomhed af denne art i den  

 anden kontraherende stat, er forbundet med et andet foretagende, som  

 omhandlet i artikel 9, der udøver væsentligt samme virksomhed i denne anden  

 stat, skal imidlertid for så vidt angår denne bestemmelse al sådan  

 virksomhed, der er udøvet af det sidstnævnte foretagende, anses for udøvet af  

 det førstnævnte foretagende, bortset fra de tilfælde, hvor denne virksomhed  

 er udøvet på samme tid som dette foretagendes egen virksomhed.
 3. Fortjeneste, der oppebæres af et foretagende i en kontraherende stat  

 ved transport med skib eller luftfartøj af forsyninger eller mandskab til et  

 sted, hvor der udøves virksomhed ud for kysten i den anden kontraherende stat  

 i forbindelse med forundersøgelser, efterforskning eller udvinding af  

 kulbrinteforekomster eller andre mineraler, eller ved drift af bugserbåde og  

 lignende fartøjer i forbindelse med sådan virksomhed, kan uanset  

 bestemmelserne i stk. 1 og 2 kun beskattes i den førstnævnte stat.
 4. Gage, løn og andet lignende vederlag, som en fysisk person, der er  

 hjemmehørende i en kontraherende stat, oppebærer for arbejde udført om bord  

 på et skib eller luftfartøj, bugserbåd eller lignende fartøj som omhandlet i  

 stk. 3 skal beskattes i overensstemmelse med bestemmelserne i artikel 15,  

 stk. 3.
5. Uanset bestemmelserne i artikel 13, skal kapitalgevinster på  

 boreplatforme anvendt i forbindelse med virksomhed, som omhandlet i stk. 1,  

 der anses for oppebåret af en person, der er hjemmehørende i en kontraherende  

 stat, i tilfælde hvor borevirksomheden ophører med at være skattepligtig i  

 den anden kontraherende stat, være fritaget for beskatning i denne anden  

 stat.
Ved anvendelsen af dette stykke betyder udtrykket  

 »kapitalgevinster« det beløb, hvormed salgsprisen på tidspunktet  

 for overflytningen overstiger restværdien på dette tidspunkt forhøjet med  

 enhver foretaget afskrivning.
Artikel 22 Andre indkomster 1. Indkomster, der oppebæres af en person hjemmehørende i en kontraherende  

 stat, og som ikke er behandlet i de foranstående artikler i denne  

 overenskomst, kan, uanset hvorfra de hidrører, kun beskattes i denne stat.
2. Bestemmelserne i stk. 1 skal ikke finde anvendelse på indkomst, bortset  

 fra indkomst af fast ejendom som defineret i artikel 6, stk. 2, hvis  

 modtageren af sådan indkomst, der er hjemmehørende i en kontraherende stat,  

 driver erhvervsvirksomhed i den anden kontraherende stat gennem et der  

 beliggende fast driftssted eller udøver frit erhverv i denne anden stat fra  

 et der beliggende fast sted, og den rettighed eller det formuegode, som  

 ligger til grund for den udbetalte indkomst, har direkte forbindelse med et  

 sådant fast driftssted eller fast sted.
I så fald skal bestemmelserne i  

 henholdsvis artikel 7 eller artikel 14 finde anvendelse.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
(a) I tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kan beskattes i  

 Sydafrika, skal Danmark indrømme fradrag i den pågældende persons  

 indkomstskat med et beløb svarende til den indkomstskat, som er betalt i  

 Sydafrika, medmindre bestemmelserne i punkt (c) medfører andet; (b) fradragsbeløbet skal imidlertid ikke kunne overstige den del af den  

 danske skat, beregnet uden sådant fradrag, der kan henføres til den indkomst,  

 som kan beskattes i Sydafrika; (c) i tilfælde hvor en person, der er hjemmehørende i Danmark, oppebærer  

 indkomst, som ifølge bestemmelserne i denne overenskomst kun kan beskattes i  

 Sydafrika, kan Danmark medregne denne indkomst i beskatningsgrundlaget, men  

 skal i den danske skat fradrage den del af den danske skat, der kan henføres  

 til den indkomst, der hidrører fra Sydafrika.
2. I Sydafrika skal skat, der er betalt af personer, der er hjemmehørende  

 i Sydafrika, af indkomst, som ifølge bestemmelserne i denne overenskomst kan  

 beskattes i Danmark, fradrages i den skat, der er skyldig i henhold til den  

 sydafrikanske skattelovgivning.
Sådant fradrag skal imidlertid ikke overstige  

 et beløb, som står i samme forhold til den sydafrikanske skat, som den  

 omhandlede indkomst står i forhold til den samlede indkomst.
Artikel 24 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, er  

 eller måtte blive undergivet.
Uanset bestemmelserne i artikel 1 skal denne  

 bestemmelse også finde anvendelse på personer, der ikke er hjemmehørende i en  

 af eller begge de kontraherende stater.
 2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
 3. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre lignende foretagender i denne førstnævnte stat er  

 eller måtte blive undergivet.
 4. Medmindre bestemmelserne i artikel 9, stk. 1, artikel 11, stk. 4, eller  

 artikel 12, stk. 4, finder anvendelse, skal renter, royalties og andre  

 betalinger, der udredes af et foretagende i en kontraherende stat til en  

 person, der er hjemmehørende i den anden kontraherende stat, kunne fratrækkes  

 ved opgørelsen af et sådant foretagendes skattepligtige indkomst under samme  

 betingelser, som hvis betalingerne var sket til en person, der er  

 hjemmehørende i den førstnævnte stat.
 5. Intet i denne artikel skal kunne fortolkes som forpligtende en  

 kontraherende stat til at indrømme personer, der er hjemmehørende i den anden  

 kontraherende stat, de personlige skattemæssige begunstigelser, lempelser og  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område.
 6. I denne artikel betyder udtrykket »beskatning« de skatter,  

 der kan pålignes i henhold til denne overenskomst.
Artikel 25 Fremgangsmåden ved indgåelse af gensidige aftaler 1. I tilfælde hvor en person mener, at foranstaltninger truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 hvis tilfældet er omfattet af artikel 24, stk. 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham  

 underretning om den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en rimelig løsning, søge at løse  

 sagen ved gensidig aftale med den kompetente myndighed i den anden  

 kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
 3. De kompetente myndigheder i de kontraherende stater skal søge ved  

 gensidig aftale at løse de vanskeligheder eller tvivlsspørgsmål, der måtte  

 opstå med hensyn til fortolkningen eller anvendelsen af denne overenskomst.  

 De kan også forhandle om undgåelse af dobbeltbeskatning i tilfælde, som ikke  

 er omhandlet i denne overenskomst.
4. De kontraherende staters kompetente myndigheder kan træde i direkte  

 forbindelse med hinanden med henblik på indgåelse af en aftale i  

 overensstemmelse med de forudgående stykker.
Når det skønnes ønskeligt for  

 tilvejebringelsen af en aftale, at der finder en mundtlig forhandling sted,  

 kan en sådan finde sted i et udvalg bestående af repræsentanter for de  

 kompetente myndigheder i de kontraherende stater.
Artikel 26 Udveksling af oplysninger 1. De kontraherende staters kompetente myndigheder skal udveksle sådanne  

 oplysninger, som er nødvendige for at gennemføre bestemmelserne i denne  

 overenskomst eller i de kontraherende staters interne lovgivning vedrørende  

 skatter, der omfattes af overenskomsten, i det omfang denne beskatning ikke  

 strider mod overenskomsten.
Udvekslingen af oplysninger er ikke begrænset af  

 artikel 1. Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der modtages i henhold  

 til denne stats interne lovgivning, og må kun meddeles til personer eller  

 myndigheder (herunder domstole og forvaltningsmyndigheder), der er  

 beskæftiget med påligning, opkrævning, inddrivelse, retsforfølgning eller  

 klagebehandling i forbindelse med de skatter, der er omfattet af denne  

 overenskomst.
Sådanne personer eller myndigheder må kun benytte oplysningerne  

 til de nævnte formål.
De kan meddele oplysningerne under offentlige  

 retshandlinger eller i retsafgørelser.
 2. Bestemmelserne i stk. 1 skal i intet tilfælde kunne fortolkes således,  

 at der pålægges en kontraherende stat pligt til:
(a) at udføre forvaltningsakter, der strider mod denne stats eller den  

 anden kontraherende stats lovgivning og forvaltningspraksis; (b) at meddele oplysninger, som ikke kan opnås ifølge denne stats eller  

 den anden kontraherende stats lovgivning eller normale forvaltningspraksis; (c) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser (ordre public).
Artikel 27 Bistand ved inddrivelse 1. De kontraherende stater skal, i det omfang der er hjemmel dertil i  

 deres respektive interne lovgivning, yde hinanden bistand ved inddrivelse af  

 de i artikel 2 nævnte skatter, samt ved inddrivelse af renter og bøder i  

 forbindelse med sådanne skatter, forudsat at den kontraherende stat, der  

 fremsætter anmodningen om inddrivelse, har foretaget rimelige skridt til  

 inddrivelse af sådanne skatter.
 2. Skattekrav, der er genstand for anmodning om bistand, skal ikke nyde  

 fortrinsret over skyldige skatter i den kontraherende stat, der yder  

 bistanden, og bestemmelserne i artikel 26, stk. 1, skal også finde anvendelse  

 på enhver oplysning, som i kraft af denne artikel, er meddelt de kompetente  

 myndigheder i en kontraherende stat.
 3. De kontraherende staters kompetente myndigheder skal ved gensidig  

 aftale fastsætte de nærmere regler for anvendelsen af bestemmelserne i denne  

 artikel.
Artikel 28 Medlemmer af diplomatiske og konsulære repræsentationer Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer måtte nyde i kraft  

 af folkerettens almindelige regler eller særlige aftaler.
Artikel 29 Begrænsning af begunstigelser 1. Hvis en kontraherende stat efter undertegnelsen af denne overenskomst  

 indfører lovgivning (bortset fra lovgivning, der er indført i Sydafrika i  

 overensstemmelse med de almindelige bestemmelser, som finder anvendelse i  

 Sydafrika på denne dato, angående beskatning af indkomst hidrørende fra en  

 kilde i Sydafrika), der fastsætter, at offshore indkomst oppebåret af et  

 selskab ved:
(a) skibsfartsvirksomhed; (b) bank-, finansierings-, forsikrings-, investerings-, eller lignende  

 virksomhed; eller (c) virksomhed som hovedkontor, koordineringscenter eller lignende enhed,  

 som yder administrative tjenesteydelser eller lignende støtte til en gruppe  

 selskaber, der udøver sin væsentligste virksomhed i andre stater, ikke beskattes i denne stat eller beskattes med en skattesats, der er  

 betydeligt lavere end den skattesats, der finder anvendelse på indkomst fra  

 lignende onshore virksomhed, skal den anden kontraherende stat ikke være  

 forpligtet til at anvende nogen begrænsning fastsat i denne overenskomst af  

 sin ret til at beskatte den indkomst, der oppebæres af selskabet fra sådan  

 offshore virksomhed, eller af dens ret til at beskatte udbytte udbetalt af  

 dette selskab.
 2. I tilfælde hvor der i nogen af denne overenskomsts bestemmelser,  

 bortset fra artikel 10, er fastsat begrænsninger af en kontraherende stats  

 ret til at beskatte indkomst og sådan indkomst i henhold til den anden  

 kontraherende stats lovgivning bliver betragtet som hidrørende fra en kilde  

 uden for denne anden stat og som følge heraf ikke er skattepligtig i denne  

 anden stat, kan den førstnævnte stat beskatte sådan indkomst, som om en sådan  

 bestemmelse ikke fandtes.
Artikel 30 Territorial udvidelse 1. Denne overenskomst kan enten i sin helhed eller med de fornødne  

 ændringer udvides til de områder under Danmarks suverænitet, der specielt er  

 holdt uden for denne overenskomsts anvendelse eller til ethvert område, for  

 hvis internationale forbindelser Danmark er ansvarlig, og som påligner  

 skatter af væsentligt samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat og aftalt ad diplomatisk vej  

 mellem de kontraherende stater efter gennemførelsen af deres interne  

 forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 32 også - på den måde, som  

 er angivet i nævnte artikel - bringe anvendelsen af overenskomsten til ophør  

 med hensyn til ethvert område, til hvilket den er blevet udvidet i henhold  

 til denne artikel.
Artikel 31 Ikrafttræden 1. Hver af de kontraherende stater skal give den anden underretning om  

 opfyldelsen af dens forfatningsmæssige betingelser for denne overenskomsts  

 ikrafttræden.
Overenskomsten skal træde i kraft på tidspunktet for  

 udvekslingen af den sidste af disse underretninger.
 2. Overenskomstens bestemmelser skal have virkning:
(a) for så vidt angår skatter indeholdt ved kilden, på beløb udbetalt  

 eller krediteret den 1. januar, som følger umiddelbart efter den dato, på  

 hvilken overenskomsten træder i kraft, eller senere; og (b) for så vidt angår andre skatter:
(i) i Danmark, for så vidt angår indkomstår, der begynder den 1. januar,  

 som følger umiddelbart efter den dato, på hvilken overenskomsten træder i  

 kraft, eller senere; og (ii) i Sydafrika, for så vidt angår indkomstår, der begynder den 1.  

 januar, som følger umiddelbart efter den dato, på hvilken overenskomsten  

 træder i kraft, eller senere.
3. Aftalen mellem regeringen i Danmark og regeringen i Den sydafrikanske  

 Union til undgåelse af dobbeltbeskatning på indkomst oppebåret ved skibs- og  

 luftfartsvirksomhed, der trådte i kraft den 9. februar 1951, skal ophøre ved  

 ikrafttrædelsen af nærværende overenskomst.
Bestemmelserne i nævnte aftale  

 skal imidlertid fortsat have virkning, indtil bestemmelserne i nærværende  

 overenskomst får virkning, som fastsat i bestemmelserne i stk. 2 i denne  

 artikel.
Artikel 32 Opsigelse 1. Denne overenskomst skal forblive i kraft på ubestemt tid, men hver af  

 de kontraherende stater kan opsige overenskomsten ved, ad diplomatisk vej, at  

 give den anden kontraherende stat skriftlig meddelelse om opsigelsen senest  

 den 30. juni i ethvert kalenderår, der begynder 5 år efter det år, i hvilket  

 overenskomsten er trådt i kraft.
 2. I så fald skal overenskomsten ophøre at have virkning:
(a) for så vidt angår skatter indeholdt ved kilden, på beløb udbetalt  

 eller krediteret efter udløbet af det kalenderår, i hvilket sådan meddelelse  

 er givet; og (b) for så vidt angår andre skatter:
(i) i Danmark, for så vidt angår indkomstår, som begynder efter udløbet af  

 det kalenderår, i hvilket sådan meddelelse er givet; og (ii) i Sydafrika, for så vidt angår indkomstår, som begynder efter udløbet  

 af det kalenderår, i hvilket sådan meddelelse er givet.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København i to eksemplarer, den 21. juni 1995, på engelsk.
For Kongeriget Danmarks Regering Niels Helveg Petersen For Den sydafrikanske Republiks Regering Thabo Mbeki PROTOKOL til overenskomsten mellem Kongeriget Danmarks Regering og Den  

 sydafrikanske Republiks Regering til undgåelse af dobbeltbeskatning og  

 forhindring af skatteunddragelse for så vidt angår indkomstskatter.
 Ved undertegnelsen af den overenskomst, der er indgået i dag mellem  

 Kongeriget Danmarks Regering og Den sydafrikanske Republiks Regering til  

 undgåelse af dobbeltbeskatning og forhindring af skatteunddragelse for så  

 vidt angår indkomstskatter, er de undertegnede blevet enige om, at følgende  

 bestemmelser skal udgøre en integreret del af nævnte overenskomst:
 1. Med hensyn til artikel 5, stk. 3, er der enighed om, at den heri  

 omhandlede tilsynsførende virksomhed er virksomhed udøvet i den kontraherende  

 stat, hvori den relevante byggeplads eller det relevante projekt er  

 beliggende.
 2. Med hensyn til artikel 6, stk. 4, er der enighed om, at bestemmelsen  

 vedrører dansk skattelovgivning, i henhold til hvilken den heri omhandlede  

 indkomst i alle tilfælde beskattes som udbytte.
 Til bekræftelse heraf har de undertegnede, dertil behørigt  

 befuldmægtigede, underskrevet denne overenskomst.
 Udfærdiget i København i to eksemplarer, den 21. juni 1995, på engelsk.
For Kongeriget Danmarks Regering Niels Helveg Petersen For Den sydafrikanske Republiks Regering Thabo Mbeki Bemærkninger til lovforslaget Bemærkninger til lovforslaget.
 Lovforslaget går ud på at gennemføre den nye dansk-sydafrikanske  

 dobbeltbeskatningsoverenskomst ved lov.
Overenskomsten har til formål at undgå international dobbeltbeskatning som  

 følge af, at de to stater beskatter samme person, herunder selskaber, af  

 samme indkomst.
Dette sker typisk, når en person, der er hjemmehørende i den  

 ene stat, modtager indkomst fra den anden stat.
Overenskomsten indeholder derfor regler, som regulerer hvilken stat, der  

 kan beskatte forskellige typer indkomst, som en person, der er hjemmehørende  

 i den ene stat (bopælsstaten), modtager fra den anden stat (kildestaten).  

 Desuden indeholder overenskomsten en bestemmelse om, hvordan bopælsstaten  

 skal lempe dobbeltbeskatningen, når overenskomsten tillægger  

 kildestaten beskatningsretten til en given type indkomst.
Denne bestemmelse,  

 kaldet'metodebestemmelsen', er nødvendig som følge af, at  

 dobbeltbeskatningsoverenskomsten ikke afskærer bopælsstaten fra at medregne  

 indkomsten i sit beskatningsgrundlag.
Dobbeltbeskatningen ophæves således  

 »efterfølgende«.
Overenskomstens lempelsesprincip er ordinær credit, hvilket fremgår af  

 artikel 23. Dette vil sige, at i de tilfælde, hvor Danmark som bopælsstat  

 skal lempe i dansk skat for sydafrikansk skat, sker lempelsen ved, at den  

 sydafrikanske skat fratrækkes i den danske skat af den indkomst, der hidrører  

 fra Sydafrika.
Der skal dog ikke gives fradrag med et højere beløb end den  

 danske skat på den sydafrikanske indkomst.
Lempelsen sker således efter helt det samme princip, som findes i de  

 interne danske regler om creditlempelse, jf.
Ligningslovens § 33.
 Endvidere indeholder overenskomsten bestemmelser, hvorefter de to stater  

 skal bistå hinanden med udveksling af oplysninger og med inddrivelse af  

 skatter.
Den foreliggende dobbeltbeskatningsoverenskomst, der blev undertegnet i  

 København den 21.juni 1995, er den første fuldstændige skatteaftale mellem  

 Danmark og Sydafrika.
Tidligere har alene foreligget en aftale til undgåelse  

 af dobbeltbeskatning af indkomst, oppebåret ved skibs- og  

 luftfartsvirksomhed.
Denne aftale ophører samtidig med, at nærværende  

 overenskomst får virkning.
 Overenskomsten følger i meget vidt omfang det danske forhandlingsoplæg,  

 der, bortset fra bestemmelserne om pensioner og renter, baserer sig på den af  

 OECD udarbejdede aftalemodel, i det følgende kaldet OECD - modellen.  

 Overenskomsten indeholder dog enkelte særregler, der er nødvendiggjort af, at  

 Sydafrika ikke beskatter visse indkomster, der hidrører fra udlandet.
 Lovforslaget skønnes ikke at have nogen nævneværdige administrative  

 konsekvenser.
 Lovforslaget indeholder ikke EU-retlige perspektiver.
 Provenumæssige og erhvervsøkonomiske konsekvenser:
Formålet med dobbeltbeskatningsoverenskomster er at fjerne de hindringer,  

 som dobbeltbeskatning medfører for udviklingen af de økonomiske relationer  

 mellem aftalens parter.
Hermed får virksomheder og personer i den ene stat  

 bedre betingelser for investering, etablering eller arbejde i den anden stat.
Den nye aftale med Sydafrika er fordelagtig for dansk erhvervsliv.
Det  

 skal herved især fremhæves, at renter og royalties - i overensstemmelse med  

 dansk ønske - helt er fritaget for beskatning i kildestaten.
Herved opnås en  

 provenugevinst i form af sparet creditforpligtelse.
Der er ikke holdepunkter  

 for et beløbsmæssigt skøn herover.
Endvidere er der efter dansk ønske medtaget regler, der regulerer  

 beskatningen af indkomst fra virksomhed i forbindelse med efterforskning og  

 udvinding af kulbrinter og andre mineraler.
Disse regler er i vidt omfang  

 udformet i overensstemmelse med de danske ønsker.
Sydafrika indgår i disse år en lang række  

 dobbeltbeskatningsoverenskomster, som et led i tilpasningen til den nye  

 økonomiske situation.
Fraværet af en dansk-sydafrikansk  

 dobbeltbeskatningsoverenskomst vil kunne stille danske virksomheder ringere  

 end udenlandske konkurrenter i forbindelse med aktiviteter i Sydafrika.
 Bemærkninger til lovforslagets enkelte bestemmelser.
 Til § 1.
 Den foreslåede § 1, stk. 1, foreskriver, at  

 dobbeltbeskatningsoverenskomsten skal gælde som lov her i landet.  

 Dobbeltbeskatningsoverenskomsten er derfor optaget som bilag til loven.
a.
Dette medfører, at beskatningen efter den almindelige  

 skattelovgivning kun kan gennemføres i det omfang, det er i overensstemmelse  

 med dobbeltbeskatningsoverenskomsten.
b.
Overenskomsten indeholder forbud mod diskrimination på  

 skatteområdet, baseret på skatteyderens statsborgerskab.
Dette gælder både  

 for fysiske personer og selskaber.
Der kan således ikke gennemføres dansk  

 skattelovgivning, der diskriminerer sydafrikanske statsborgere eller  

 sydafrikanske virksomheders faste driftssteder her i landet eller  

 sydafrikansk-ejede foretagender her i landet.
 Bestemmelsen forpligter dog ikke den ene stat til at indrømme personer,  

 der bor i den anden stat, de personlige begunstigelser, lempelser eller  

 nedsættelser, som den som følge af ægteskabelig stilling eller forsørgerpligt  

 over for familie indrømmer personer, der er hjemmehørende inden for dens eget  

 område (artikel 24).
 c. § 1, stk. 1, medfører desuden, at de danske og sydafrikanske  

 myndigheder er berettiget til at yde og modtage administrativ bistand efter  

 bestemmelserne i overenskomstens artikler 26 og 27.
 Dette omfatter administrativ bistand i form af udveksling af sådanne  

 oplysninger der er nødvendige for at gennemføre bestemmelserne i  

 overenskomsten eller i de to staters interne lovgivning vedrørende skatter,  

 der omfattes af overenskomsten (artikel 26).
 Yderligere omfatter dette administrativ bistand med inddrivelse af de  

 skatter, der er omfattet af overenskomsten (artikel 27).
Ingen af de to stater kan pålægges forpligtelser i denne forbindelse, der  

 strider mod staternes lovgivning og forvaltningspraksis.
Ejheller er de  

 forpligtet til at udlevere oplysninger, når disse ville afsløre  

 forretningshemmeligheder m.v.
 Skatter skal inddrives i overensstemmelse med de regler, der er gældende i  

 den stat, der bliver bedt om at foretage inddrivelsen.
 Efter § 1,stk. 2, træder overenskomsten i kraft, og får virkning i  

 overensstemmelse med bestemmelsen i artikel 31, stk. 1 og 2.
I henhold til artikel 31, stk. 1, 1. punktum, skal de to staters  

 regeringer give hinanden underretning, når de forfatningsmæssige betingelser  

 for overenskomstens ikrafttræden er opfyldt.
For Danmarks vedkommende vil  

 dette sige, at det foreliggende lovforslag er endeligt vedtaget.
 I henhold til Artikel 31, stk. 1, 2. punktum, træder overenskomsten i  

 kraft den dag, udvekslingen af den sidste af de to i stk. 1 omhandlede  

 underretninger sker.
 Overenskomsten skal derefter have virkning for så vidt angår de skatter,  

 der er omfattet af overenskomsten, for enhver skattepligtsperiode, der  

 begynder den 1. januar eller senere, og som følger umiddelbart efter den  

 dato, hvor overenskomsten træder i kraft.
 Efter § 1, stk. 3, ophører den nugældende aftale vedr. skibs- og  

 luftfartsvirksomhed med at have virkning i overensstemmelse med bestemmelsen  

 i artikel 31, stk. 3. Dette vil sige, at den nugældende aftale ophører med at  

 have virkning fra den dato, på hvilken den foreliggende overenskomst får  

 virkning.
 Indholdet af den ny dobbeltbeskatningsoverenskomsts enkelte artikler.
 Artikel 1. De af overenskomsten omfattede personer.
 Stk. 1 indeholder den almindelige bestemmelse om, at overenskomsten finder  

 anvendelse på personer, der er hjemmehørende i en eller begge stater.
Dette indebærer, at en person skal være fuldt skattepligtig i en eIler  

 begge stater for at være omfattet af overenskomsten.
Den typiske situation er  

 f.eks. den, at en person er fuldt skattepligtig til Danmark, og samtidig  

 begrænset skattepligtig til Sydafrika af en indkomst med sydafrikansk kilde.
 Overenskomsten gælder således ikke for personer, der kun er begrænset  

 skattepligtige i begge stater.
 Artikel 2. De af overenskomsten omfattede skatter.
 Overenskomsten dækker kun indkomstskatter.
 Når formueskatter ikke er medtaget, hænger det sammen med, at Sydafrika  

 ikke har formueskat.
 I stk. 2 er bestemt, at overenskomsten skal finde anvendelse på skatter af  

 væsentlig samme karakter, der efter undertegnelsen af aftalen pålægges som  

 tillæg til eller i stedet for de i artiklen angivne skatter.
 Artikel 3. Almindelige definitioner.
Bestemmelsen indeholder en række almindelige definitioner af udtryk, der  

 anvendes i overenskomsten.
I artiklen defineres bl.a. hvad der skal forstås  

 ved Danmark og Sydafrika, d.v.s. hvilket geografisk område overenskomsten er  

 gældende for.
Udtrykket »Danmark« omfatter i denne forbindelse ikke  

 Færøerne og Grønland.
 Udtrykket »person« omfatter såvel fysiske personer som selskaber  

 m.v., der i henhold til skattelovgivningen behandles som skattepligtig  

 sammenslutning.
 Udtrykket »selskab« betyder enhver juridisk person eller  

 sammenslutning, der i skattemæssig sammenhæng behandles som en juridisk  

 person.
Bestemmelsen definerer endvidere »foretagende i en kontraherende  

 stat«, »international trafik«, »kompetent myndighed«  

 og »statsborger«.
Begrebet statsborger har ikke blot den  

 traditionelle betydning vedrørende fysiske personer.
I overenskomstsammenhæng  

 omfatter det også juridiske personer m.v., der er dannet i henhold til, eller  

 består i kraft af, den gældende lovgivning i en kontraherende stat.
Man kan  

 derfor udmærket tale om et dansk selskab, som en dansk statsborger.
 Når disse definitioner er generelle, betyder det, at alle steder hvor  

 disse begreber optræder i overenskomsten, skal de forstås i overensstemmelse  

 med definitionerne i denne artikel.
 Stk. 2 indeholder den vigtige bestemmelse, at alle udtryk, der ikke er  

 defineret i overenskomsten, skal have den betydning, det har i  

 skattelovgivningen i den stat, der skal lægge begrebet til grund ved sin  

 anvendelse af overenskomsten.
 Artikel 4. Skattemæssigt hjemsted.
 Stk. 1 fastlægger hvad der skal forstås ved udtrykket »en person, der  

 er hjemmehørende i en kontraherende stat«.
 »Hjemmehørende« er en person, der er fuldt skattepligtig til en  

 stat i medfør af dennes lovgivning på basis af kriterier som bopæl, hjemsted,  

 ledelsens sæde o.l. og som globalbeskattes, d.v.s. beskattes af indkomster,  

 hvad enten de hidrører fra bopælslandet eller fra udlandet.
 Sydafrika globalbeskatter imidlertid ikke i samme omfang som Danmark, og  

 har af denne grund ikke ønsket at anvende OECD's definition af  

 »hjemmehørende«.
 Stk. 1 er af denne grund delt op, således at Danmark for sit vedkommende  

 anvender OECD - modellens definition, medens Sydafrika definerer »en  

 person, der er hjemmehørende« som »enhver person, der har fast  

 bopæl i Sydafrika eller den virkelige ledelses sæde i Sydafrika«.
 Den øvrige del af artiklen er i overensstemmelse med OECD - modellen.
 Hvis en person i henhold til stk. 1 anses for hjemmehørende i begge  

 stater, er det nødvendigt at afgøre, i hvilken stat personen er hjemmehørende  

i overenskomstens forstand.
Dette hænger sammen med, at beskatningsretten til de forskellige typer  

 indkomst, der er nævnt i de efterfølgende artikler, tillægges henholdsvis  

 bopælsstaten eller kildestaten.
Beskatningsretten kan også være delt mellen  

 bopæls- og kildestat.
Også i de tilfælde er det afgørende at vide hvilken  

 status hver af staterne har.
 I tilfælde af fuld skattepligt til begge stater, indeholder resten af  

 artiklen en række kriterier for, hvilken stat, der skal have forrang som  

 hjemmehørende stat (bopælsstat).
 Synspunktet er, at skatteyderen er hjemmehørende der, hvor  

 tilknytningskriterierne er de stærkeste.
 For fysiske personer afgøres spørgsmålet i henhold til bestemmelserne i  

 stk. 2.
 Der nævnes en række kriterier i litra a-d.
Kriterierne skal anvendes i den rækkefølge de nævnes.
Kun hvis det  

 foranstående kriterium ikke giver en løsning, kan man gå videre til det  

 næste.
 For selskaber m.v. afgøres spørgsmålet i henhold til bestemmelsen i stk.  

 3.
 Artikel 5. Fast driftssted.
 Artiklen definerer hvad der skal forstås ved fast driftssted.
 Bestemmelsen er af stor vigtighed, idet det er en betingelse for, at  

 kildestaten kan beskatte fortjeneste ved erhvervsvirksomhed, som drives der  

 af et foretagende i den anden stat, at erhvervsvirksomheden udøves gennem et  

 fast driftssted i kildestaten, jf. artikel 7, stk. 1.
 Bestemmelsen er med en enkelt undtagelse i overensstemmelse med  

 OECD-modellen.
 Ifølge stk. 1, jf. stk. 2, omfatter udtrykket »fast driftssted«  

 især et sted, hvorfra et foretagende ledes, en filial, et kontor, en fabrik,  

 et værksted eller en mine, olie- eller gaskilde.
I stk. 3 er bestemt, at et bygnings-, anlægs-, installations- eller  

 montagearbejde eller enhver tilsynsførende virksomhed i forbindelse hermed  

 skal udgøre et fast driftssted, hvis arbejdet varer mere end 12 måneder.  

 Bestemmelsen afviger fra OECD-modellen ved at tilsynsførende virksomhed er  

 medtaget.
Det er i en protokolbestemmelse anført, at den omhandlede  

 virksomhed er begrænset til sådan, som udføres i den stat, hvor byggearbejdet  

 m.v. udføres.
Danmark har i en række overenskomster accepteret en tilsvarende  

 bestemmelse.
 I artiklens stk. 4 opregnes en række aktiviteter, der ikke udgør fast  

 driftssted.
 I stk. 5 bestemmes, at et foretagende, der har en afhængig agent, der  

 handler på foretagendets vegne og som har og sædvanligvis udøver en fuldmagt  

 i kildestaten til at indgå aftaler på foretagendets vegne, skal anses for at  

 have et fast driftssted i kildestaten med hensyn til agentens virksomhed.
 I stk. 6 bestemmes, at en uafhængig agent i kildestaten ikke medfører, at  

 der opstår et fast driftssted for det foretagende, der driver virksomhed der  

 gennem en sådan uafhængig repræsentant.
 Endelig er det bestemt i stk. 7, at det forhold, at et moderselskab i en  

 af staterne har et datterselskab i den anden stat, ikke i sig selv skal  

 medføre, at det ene selskab skal anses for et fast driftssted for det andet.
 Artikel 6. Indkomst af fast ejendom.
 Artiklen bestemmer, at når en person, der er hjemmehørende i den ene stat,  

 ejer fast ejendom i den anden stat, kan den stat, i hvilken ejendommen er  

 beliggende, beskatte indkomster fra denne.
 Artiklen definerer, hvad der nærmere skal forstås ved fast ejendom.
Artiklen er i overensstemmelse med OECD-modellen, bortset fra, at der i  

 stk. 4 er indsat en bestemmelse om indkomst af aktier, som giver aktieejeren  

 rettigheder i fast ejendom, som ejes af selskabet.
Indkomst af sådanne aktier  

 kan beskattes som indkomst af fast ejendom i den stat, hvor ejendommen er  

 beliggende.
 Artikel 7. Fortjeneste ved erhvervsvirksomhed.
 Denne artikel, der helt svarer til OECD-modellen, skal ses i sammenhæng  

 med artikel 5.
 Stk. 1 fastslår, at erhvervsvirksomhed, som et foretagende hjemmehørende i  

 den ene stat driver i den anden stat, ikke kan beskattes der, medmindre  

 erhvervsvirksomheden udøves gennem et fast driftssted i den anden stat.
 Såfremt dette er tilfældet, kan den anden stat beskatte, men kun den del  

 af foretagendets fortjeneste, der kan henføres til det faste driftssted.
 Stk. 2-6 indeholder bestemmelser om opgørelsen af den skattepligtige  

 indkomst for det faste driftssted.
Stk. 2 fastslår, at »arm's length« princippet skal være gældende  

 ved fordelingen af beskatningsretten mellem det faste driftssted og  

 hovedkontoret.
Dette betyder, at der til det faste driftssted skal henføres  

 den fortjeneste, som det forventes at ville have opnået, hvis det - i stedet  

 for at afslutte forretninger med hovedkontoret - havde afsluttet forretninger  

 med et uafhængigt foretagende.
 Ifølge stk. 3 kan der ved fastsættelsen af et fast driftssteds fortjeneste  

 fratrækkes udgifter, der er afholdt til gavn for driftsstedet, uanset i  

 hvilken af staterne sådanne udgifter er afholdt.
 Stk. 7 fastlægger denne artikels forhold til andre artikler, der særskilt  

 behandler indkomster, der også indgår i den her nævnte fortjeneste.
 Artikel 8. Skibs- og luftfart.
 Ifølge stk. 1 kan fortjeneste, der oppebæres af et foretagende i en stat  

 ved skibs- eller luftfartsvirksomhed i international trafik, kun beskattes i  

 denne stat.
 Bestemmelsen er i det væsentlige i overensstemmelse med OECD-modellen.
 Efter dansk ønske er der endvidere i stk. 2 indsat en bestemmelse,  

 hvorefter fortjeneste ved udleje af containere skal behandles i  

 overensstemmelse med reglen i stk. 1. Det er en betingelse, at denne  

 virksomhed knytter sig til skibs- og luftfartsvirksomheden, som omhandlet i  

 stk. 1.
Artiklen indeholder endvidere i stk. 4 en særbestemmelse vedrørende den  

 danske del af SAS, nemlig Det danske Luftfartsselskab (DDL). Heri fastslås,  

 at bestemmelsen i stk. 1 finder anvendelse på den del af fortjenesten, som  

 svarer til DDL's andel i SAS.
Bestemmelsen går igen i alle de danske  

 dobbeltbeskatningsaftaler, og er indsat for at komme uden om en eventuel  

 diskussion af, om DDL har den virkelige ledelses sæde i Danmark eller i  

 Sverige.
 Artikel 9. Forbundne foretagender.
 Såfremt forbundne foretagender handler indbyrdes til andre priser eller  

 under andre vilkår end de vilkår, der gælder mellem uafhængige parter, kan  

 hver stat justere indkomstansættelsen for foretagendet i den pågældende stat  

 efter det såkaldte »arm's length« princip, jf. stk. 1.
 Den anden stat skal i henhold til stk. 2 foretage en korresponderende  

 justering for foretagendet i denne stat, hvis den anser reguleringen for  

 berettiget.
 Artikel 10. Udbytte.
 Beskatningsretten til udbyttet er delt mellem bopæls- og kildestat.
 Udbyttet kan som udgangspunkt beskattes i aktionærens bopælsstat, jf. stk.  

 1.
 Udbyttet kan imidlertid også beskattes i den stat, hvor det  

 udbyttebetalende selskab er hjemmehørende, d.v.s. kildestaten, jf. stk. 2.
 Kildestaten beskatter udbyttet på bruttobasis.
 Når aktionæren er et moderselskab, hvilket i den foreliggende overenskomst  

 er defineret i stk. 2 som et selskab, der direkte ejer mindst 25 pct. af  

 kapitalen i det udloddende selskab, kan kildestaten beskatte med 5 pct. af  

 udbyttets bruttobeløb.
 I alle andre tilfælde kan kildestaten beskatte med 15 pct. af udbyttets  

 bruttobeløb.
 Begrebet »udbytte« defineres i bestemmelsen i stk. 3.
 Heraf fremgår, at udbytte ud over den gængse forståelse af begrebet også  

 omfatter »indkomst af andre selskabsrettigheder, der er undergivet samme  

 skattemæssige behandling som indkomst af aktier i henhold til lovgivningen i  

 den stat, hvor det selskab, der foretager udlodningen, er  

 hjemmehørende«.
Dette betyder, at når Danmark er kildestat, er det dansk lovgivning, der  

 styrer, hvad der skal anses for udbytter.
Når visse aktieavancer undergives  

 »samme skattemæssige behandling som indkomst af aktier«, behandles  

 de også som udbytter i relation til denne bestemmelse.
Danmark kan derfor i  

 medfør af stk. 2 beskatte »bruttoudbyttebeløbet« med henholdsvis 5  

 og 15 pct.
 Såfremt udbytter indgår i et fast driftssteds indkomst, og  

 aktiebesiddelsen som ligger til grund for udlodningerne, har direkte  

 forbindelse med det faste driftssted, skal sådanne udbytter i henhold til  

 stk. 4 imidlertid beskattes som indkomst ved erhvervsmæssig virsomhed, og  

 følgelig behandles efter bestemmelserne i artikel 7.
Stk. 5 indeholder et forbud mod, at en stat, med henvisning til, at  

 hovedparten af et selskabs indkomst er oppebåret derfra, beskatter udbytter,  

 der udloddes af et selskab i den anden stat, ud over de tilfælde, hvor  

 aktionæren er bosiddende i den førstnævnte stat, eller udbytterne tilfalder  

 et fast driftssted i denne stat.
Dette gælder både udloddet og ikke-udloddet  

 fortjeneste.
 Artikel 11. Renter.
 Ifølge stk. 1 kan renter kun beskattes i den stat, hvor modtageren af  

 renten er hjemmehørende.
Bestemmelsen afviger herved fra OECD-modellen, der giver kildestaten ret  

 til at beskatte renterne med 10 pct. af rentens bruttobeløb.
Reglen svarer  

 derimod til det danske aftaleoplæg, der på dette punkt altså fraviger  

 OECDmodellen.
 Dette hænger til dels sammen med, at der så at sige ikke eksisterer dansk  

 begrænset skattepligt for renter, hvilket sætter os ude af stand til at  

 beskatte i egenskab af kildestat.
Baggrunden for den manglende danske skattepligt på dette område er den, at  

 kildestatens skat væltes over på låntagerne som øgede omkostninger.
Efter  

 Nationalbankens vurdering ville dansk kildeskat på renter påføre dansk  

 erhvervsliv uacceptable meromkostninger.
 Stk. 2 definerer renter.
Stk. 3 bestemmer, at hvis renterne indgår i et fast driftssted eller fast  

 sted i kildestaten, er det ikke artikel 11, der skal finde anvendelse, men  

 derimod bestemmelserne i artiklerne 7 og 14 om henholdsvis fast driftssted  

 eller fast sted.
Det er en betingelse, at den underliggende fordring har  

 direkte tilknytning til det faste driftssted eller faste sted.
I så fald  

 indgår renteindtægten som en integreret del af disses indkomst, på linje med  

 al anden indkomst, og beskattes tilsvarende.
Stk. 4 bestemmer, at hvis der er en særlig forbindelse mellem skyldneren  

 og kreditor, eller mellem disse og en tredjemand, og der derfor er aftalt en  

 for høj rente, skal bestemmelsen i artikel 10 kun anvendes på det reelle  

 rentebeløb.
Det overskydende må herefter beskattes i overensstemmelse med,  

 hvilken indkomsttype det reelt er.
 Artikel 12. Royalties.
 Bestemmelsen er i det hele i overensstemmelse med OECD-modellen.
 Ifølge stk. 1 kan royalties kun beskattes i den stat, hvor modtageren af  

 royaltybeløbet er hjemmehørende.
 I stk. 2 defineres, hvad der skal forstås ved royalties.
I lighed med OECD-modellen omfatter definitionen ikke anvendelsen af,  

 eller retten til at anvende, industrielt, kommercielt eller videnskabeligt  

 udstyr.
Anvendelsen af sådant udstyr omfattes af bestemmelserne i artikel 7  

 eller artikel 14.
 Stk. 3 indeholder bestemmelsen om, at når royalties står i forbindelse med  

 et fast driftssted eller fast sted, skal royaltybeløbet indgå heri, og  

 beskattes i overensstemmelse med artiklerne 7 eller 14.
 Stk. 4 fastslår, at bestemmelsen,hvis der betales en for høj royalty på  

 grund af særlig forbindelse mellem betaleren af royaltybeløbet og ejeren,  

 eller mellem disse og en tredjemand, kun finder anvendelse på det reelle  

 royaltybeløb.
 Artikel 13. Kapitalgevinster.
 Efter stk. 1 tillægges beskatningsretten til fortjeneste ved salg af fast  

 ejendom kildestaten d.v.s. den stat, hvor ejendommen er beliggende.
Efter stk. 2 tillægges beskatningsretten til fortjeneste ved afståelse af  

 rørlig formue, der indgår i et fast driftssted eler fast sted, kildestaten,  

 d.v.s den stat, hvori det faste driftssted er beliggende.
Tilsvarende gælder,  

 hvis det faste driftssted eller faste sted som sådanne afhændes.
 Efter stk. 3 tilkommer fortjeneste ved afhændelse af skibe eller  

 luftfartøjer, der anvendes i international trafik, den stat, hvori skibs-  

 eller luftfartsforetagendet er hjemmehørende.
 Efter stk. 4 er det kun bopælsstaten, der kan beskatte alle andre typer  

 avancer.
 Hovedeksemplet på, hvad dette dækker, er aktieavancer.
 Stk. 5 indeholder en særbetemmelse, der sikrer, at Danmark kan beskatte de  

 kapitalgevinster ved salg af luftfartøjer, der svarer til DDL's andel i SAS.
Stk. 6 indeholder en bestemmelse, der sikrer, at begge stater kan udnytte  

 deres regler om fraflytningsskat med hensyn til aktier.
Bestemmelsen sikrer  

 samtidig, at en person ikke kan blive dobbeltbeskattet i tilfælde, hvor  

 tilflytterstaten beskatter eventuelle aktieavancer på grundlag af aktiernes  

 oprindelige anskaffelsessum samtidig med, at fraflytterstaten helt eller  

 delvist har beskattet samme avance i forbindelse med personens fraflytning.
 Det bestemmes, at en person, der er tilflyttet en stat, og som i  

 forbindelse med fraflytningen fra den anden stat er blevet beskattet af  

 værditilvæksten på sine aktier, ved en senere afhændelse i tilflytterstaten  

 kan vælge, at aktierne skal anses for erhvervet til en pris, der er lig med  

 den aktieværdi,der er anvendt ved beskatningen i fraflytterstaten.
 Tilflytterstaten er med andre ord kun berettiget til at beskatte den  

 værditilvækst, der er påløbet medens personen er hjemmehørende i den  

 pågældende stat.
 Artikel 14. Frit erhverv.
 Indkomst fra frit erhverv, som en person - såsom en selvstændig læge,  

 advokat, ingeniør, arkitekt, tandlæge og revisor - fra den ene stat udøver i  

 den anden stat, kan beskattes i den anden stat, under forudsætning af:
- at den pågældende har et fast sted til sin rådighed i den anden stat;  

 eller - han opholder sig sammenlagt i denne anden stat 183 dage i nogen  

 12-måneders periode.
Den sidste bestemmelse er en afvigelse fra OECD-modellen.
Bestemmelsen går  

 imidlertid igen i en række dobbeltbeskatningsoverenskomster, også mellem  

 industrialiserede lande.
Begrebet »fast sted« er, i modsætning til begrebet »fast  

 driftssted«, ikke defineret i selve overenskomsten.
Normalt vil der til  

 fast sted blive krævet, at der er en lokalitet, som kunder kan henvende sig  

 på.
Liberalt erhverv kan imidlertid udøves i en række tilfælde, uden at der  

 er en sådan lokalitet.
Her er det blevet fundet rimeligt at anse udøvere af  

 liberale erhverv, der tilbringer mere end 183 dage inden for 12 måneder i den  

 anden stat, for at have en så nær erhvervsmæssig tilknytning til denne stat,  

 at beskatningen kan finde sted der.
 Artikel 15. Personligt arbejde i tjenesteforhold.
 Hvis en person udfører lønarbejde i den anden stat, kan denne stat  

 beskatte lønnen (kildestatsbeskatning).
 Dette gælder dog ikke, hvis arbejdstageren opholder sig i arbejdsstaten i  

 en eller flere perioder, der tilsammen ikke overstiger 183 dage i en  

 12-måneders periode, og lønnen betales af en arbejdsgiver, der er  

 hjemmehørende i bopælsstaten, og vederlaget ikke udredes af et fast  

 driftssted eller fast sted som arbejdsgiveren har i arbejdsstaten, jf. stk. 1  

 og 2.
 I henhold til stk. 3 kan løn ved arbejde ombord på skib eller luftfartøj,  

 der anvendes i international trafik, beskattes i den stat, hvori skibs- eller  

 luftfartsforetagendet er hjemmehørende.
 Stk. 5 indeholder en bestemmelse om, at ansatte i SAS, der er bosiddende i  

 Danmark, kun kan beskattes her.
 Bestemmelsen er i det alt væsentlige i overensstemmelse med OECD-modellen.
 Artikel 16. Bestyrelseshonorarer.
 I tilfælde, hvor en person, der bor i den ene stat, får  

 bestyrelseshonorarer som medlem af bestyrelsen i et selskab i den anden stat,  

 kan denne anden stat beskatte honoraret (kildestatsbeskatning).
 Artikel 17. Kunstnere og sportsfolk.
 Efter stk. 1, kan den stat, hvor den pågældende optræder, beskatte  

 vederlaget (kildestatsbeskatning).
 Hvis vederlaget tilfalder en anden end kunstneren eller sportsmanden selv  

 - det vil ofte være et selskab, der beherskes af vedkommende - kan  

 kildestaten også beskatte, jf. stk. 2.
 Danmark har kun ringe mulighed for at udnytte denne beskatningsret, idet  

 dette kræver, at den udenlandske kunstner eller sportsmand har et så  

 langvarigt arrangement med en dansk arbejdsgiver, at der opstår et egentligt  

 lønmodtagerforhold.
 Stk. 3 bestemmer, at kildestaten ikke kan beskatte, når den pågældendes  

 besøg i kildestaten i væsentligt omfang er støttet af offentlige midler fra  

 bopælsstaten.
 Dette afviger fra OECD-modellen, men er en meget praktisk regel der  

 sikrer, at officielle kulturarrangementer ikke beskattes i kildestaten.
 Artikel 18. Pensioner og lignende betalinger.
Denne artikel omhandler alle pensioner, livrenter o.l. ydelser undtagen  

 pensioner, der udbetales af en stat til personer for udførelse af hverv for  

 denne stat.
Sådanne pensioner behandles i artikel 19. Artikel 18 afviger  

 væsentligt fra OECD-modellen, men er i overensstemmelse med det danske  

 forhandlingsoplæg, hvorefter disse ydelser som almindelig regel bør kunne  

 beskattes i den stat, hvorfra ydelsen betales.
 I stk. 1 bestemmes, at pensioner, livrenter o.l. ydelser kun kan beskattes  

 i den stat, hvor modtageren er hjemmehørende.
 Stk. 1 skal imidlertid sammenholdes med stk. 2 og stk. 3, der i meget vidt  

 omfang danner undtagelse til den i stk. 1 opstillede regel.
I henhold til stk. 2 er det således kun kildestaten, der kan  

 beskatte alle betalinger, som en person modtager i henhold til denne stats  

 sociallovgivning.
Hermed er Danmark sikret ret til at beskatte  

 folkepensioner, invalidepensioner o.l., der udbetales herfra til personer,  

 der er hjemmehørende i Sydafrika.
I stk. 3 er det bestemt, at den stat, hvorfra pensioner, livrenter o.l.  

 udbetales (kildestaten), uanset bestemmelsen i stk. 1, kan beskatte disse  

 ydelser i alle tilfælde, hvor en person har boet i denne stat før han blev  

 hjemmehørende i den anden stat.
Herved er sikret, at den stat, der har  

 indrømmet fradrag for indbetalingerne til pensionen m.v., også har ret til at  

 beskatte udbetalingerne.
 Stk. 4 indeholder en definition af udtrykket »livrenter«.
 Artikel 19. Offentligt hverv.
 Vederlag m.v., der udbetales af staten, amter og kommuner for hverv,  

 udført for denne stat m.v., kan kun beskattes i denne stat.
 Hvis vederlaget imidlertid udbetales til en person, der er hjemmehørende i  

 og arbejder i den anden stat, samt er statsborger i denne anden stat, eller  

 ikke blev hjemmehørende i denne stat med det formål at udføre hvervet, kan  

 bopælsstaten dog beskatte vederlaget.
 Som et praktisk eksempel kan nævnes en lokalansat ved en ambassade.
 Hvis en dansk statsborger, der bor i Danmark, bliver ansat som kok ved den  

 sydafrikanske ambassade, eller en svensk statsborger, der bor i Danmark  

 bliver ansat samme sted som chauffør, kan Danmark beskatte den pågældendes  

 løn fra ambassaden.
 Hvis den svenske statsborger ikke allerede boede i Danmark da han fik  

 ansættelsen ved ambassaden, men flytter hertil for at arbejde for denne, er  

 det derimod Sydafrika, der kan beskatte hans løn, jf. stk. 1.
 Offentlige pensioner, der udbetales af stat, amt eller kommune som følge  

 af et tidligere bestående tjenesteforhold (tjenestemandspensioner), kan kun  

 beskattes i kildestaten.
 Også her er der imidlertid en undtagelse, idet bopælsstaten kan beskatte  

 sådanne pensioner, hvis modtageren er hjemmehørende og statsborger i denne  

 stat, jf. stk. 2.
Bestemmelserne i stykkerne 1 og 2 gælder dog ikke for vederlag og pension,  

 der udbetales af en stat m.v. for varetagelse af hverv i forbindelse med  

 erhvervsvirksomhed, som staten driver.
I så fald skal bestemmelserne i  

 artiklerne 15, 16 og 18 finde anvendelse.
 Hvis en stat således optræder som erhvervsdrivende, er den undergivet de  

 samme regler om beskatningsret til løn, bestyrelseshonorarer og pensioner,  

 der gælder for private erhvervsdrivendes ansatte.
 Bestemmelsen er i overensstemmelse med OECD-modellen.
 Artikel 20. Studerende, lærlinge og erhvervspraktikanter.
 Bestemmelsen svarer indholdsmæssigt til OECD-modellen.
 Efter denne beskattes studerende og lærlinge ikke i den stat hvor de  

 midlertidigt opholder sig for at studere, af de midler, de modtager fra  

 udlandet til deres ophold eller uddannelse.
 Den stat, hvori studierne m.v. foregår, kan altså ikke beskatte beløb som  

 den studerende f.eks. modtager fra forældre eller som modtages i form af  

 udenlandske legater.
 Artikel 21. Virksomhed i forbindelse med forundersøgelser,  

 efterforskning eller udvinding af kulbrinter eller andre mineraler.
 Denne bestemmelse findes ikke i OECD-modellen, men er medtaget efter dansk  

 ønske; »andre mineraler« er dog ikke medtaget i det danske  

 forhandlingsoplæg.
I OECD-modellen er kun selve udvindingen af de omhandlede naturforekomster  

 dækket, idet det fremgår af artikel 5, stk. 2, at en mine, en olie- eller  

 gaskilde, et stenbrud eller ethvert andet sted, hvor naturforekomster  

 udvindes, skal anses for at være et fast driftssted.
Det er imidlertid fundet  

 ønskeligt, at også forundersøgelses- og efterforskningsvirksomhed, der ofte  

 involverer betydelige beløb, er reguleret i aftalen.
 Ifølge stk. 1 skal den omhandlede virksomhed medføre, at der foreligger  

 fast drftssted i den stat, hvor aktiviteten udøves.
Ifølge stk. 2 gælder dette dog ikke for virksomhed, der udøves i mindre  

 end 30 dage inden for en 12-måneders periode.
Denne bestemmelse er  

 fordelagtig i administrativ henseende.
Der er i dette stykke yderligere  

 indsat en bestemmelse, der tilsigter at hindre, at 30-dages fristen bliver  

 omgået.
Fortjeneste ved forsyningssejlads m.v., såkaldt supply-virksomhed, der af  

 et foretagende udøves til eller mellem steder uden for den anden stats kyst,  

 hvor virksomhed i forbindelse med forundersøgelser, efterforskning eller  

 udvinding af kulbrinteforekomster eller mineraler udøves, kan i henhold til  

 stk. 3 kun beskattes i den stat, hvor foretagendet er hjemmehørende.
Denne  

 virksomhed er ikke omfattet af artikel 8 (skibs- og luftfart), da der ikke er  

 tale om international trafik.
Bestemmelsen er helt i overensstemmelse med  

 dansk ønske.
 Ifølge stk. 4 beskattes lønindkomst i forbindelse med supply-virksomhed  

 efter bestemmelsen i artikel 15, stk. 3. Dette vil sige, at en dansker, der  

 arbejder på et dansk supply-skib m.v. uden for Sydafrikas kyst, vil blive  

 beskattet som om lønnen var erhvervet i international trafik.
I stk. 5 er indsat en bestemmelse om, at fortjeneste, der anses for at  

 være erhvervet ved overflytning af flytbar boreinstallation (boreplatform)  

 til et område uden for staten, er fritaget for beskatning.
I henhold til  

 stykkets 2. punktum gælder fritagelsen den »fortjeneste«, der kan  

 konstateres ved, at platformen er steget i værdi i den periode, den har  

 opereret i en stat.
Bestemmelsen forhindrer dog ikke en stat i at beskatte  

 genvundne afskrivninger.
For Danmarks vedkommende betyder reglen, at Danmark har fraskrevet sig  

 retten til at beskatte den nævnte »fortjeneste«, hvilket § 7 A i  

 selskabsskatteloven giver mulighed for.
Bestemmelsen er fordelagtig i  

 administrativ henseende.
 Artikel 22. Andre indkomster.
 Der er tale om en opsamlingsbestemmelse, der fastsætter, hvorledes  

 indkomsttyper,der ikke udtrykkeligt er nævnt i de forudgående artikler, skal  

 behandles.
 Bestemmelsens rækkevide kan derfor kun fastlægges ved nøje gennemlæsning  

 af de forudgående artikler.
 Det er i overensstemmelse med OECD-modellen bestemt, at sådanne indkomster  

 kun kan beskattes i den stat, hvor den person, der oppebærer indkomsten, er  

 hjemmehørende.
 Stk. 2 indeholder den modifikation, at hvis denne type indkomst har  

 direkte forbindelse med et fast driftssted eller sted, som skatteyderen har i  

 den anden stat, er det dog denne stat, der kan beskatte.
Som eksempel kan nævnes en bankfilial, der modtager renteindkomst fra en  

 kunde i en tredje stat, og denne renteindkomst har direkte forbindelse med  

 filialen.
I så fald kan filialstaten beskatte disse renter.
 Undtagelsen gælder dog ikke indkomst fra fast ejendom.
 Artikel 23. Ophævelse af dobbeltbeskatning.
 Artiklen faslægger, efter hvilken metode der skal lempes, når der  

 foreligger et tilfælde af dobbeltbeskatning.
 Det påhviler bopælsstaten at lempe i alle de tilfælde, hvor kildestaten  

 efter overenskomsten har en beskatningsret.
 Danmarks lempelsesmetode er ordinær credit, svarende til den  

 lempelsesmetode, der er indeholdt i ligningslovens § 33, jf. stk. 1, litra a  

 og b.
Efter creditmetoden sker lempelsen ved, at sydafrikansk skat, betalt af en  

 indkomst, som Sydafrika har beskatningsretten til, fratrækkes i den danske  

 skatteyders danske skat af den samme indkomst.
Der kan dog ikke lempes med  

 mere end den danske skat af den udenlandske indkomst.
Metodebestemmelsen i artikel 23 indeholder foruden den ordinære  

 creditbestemmelse, også en bestemmelse om eksemption, jf. stk. 1, litra c.  

 Ved eksemption lempes skatten i bopælsstaten med den del af denne stats skat,  

 der forholdsmæssigt falder på den udenlandske indkomst.
Lempelsen er således  

 uafhængig af størrelsen af den udenlandske skat.
 Eksemptionslempelse gives i de tilfælde, hvor en indkomst kun
kan beskattes i den stat hvor den stammer fra (kildestaten) .
 Dette er tilfældet, når der er tale om sociale pensioner og med visse  

 undtagelser lønninger fra offentlige myndigheder for udførelse af hverv for  

 disse offentlige myndigheder, samt for pensioner, der udbetales af disse  

 offentlige myndigheder efter ophør af tjenesteforholdet, jf. bestemmelserne i  

 artiklerne 18 og 19.
Der er tale om den såkaldte »eksemption med progressionsforbehold  

 efter ny metode«.
Heri ligger, at selv om bopælsstaten ikke kan beskatte  

 sådanne lønninger eller pensioner, indgår de i indkomstgrundlaget.
Ved den  

 skatteberegning, der herefter skal foretages, får disse indkomster derfor  

 progressionsvirkning for beskatningen som helhed.
 Dette lempelsesprincip svarer til lempelsen for udenlandsk lønindkomst i  

 henhold til ligningslovens § 33A.
 Sydafrikas lempelsesmetode er ligeledes credit, jf. stk. 2.
 Bestemmelsen er udformet i overensstemmelse med intern sydafrikansk  

 lovgivning om creditberegning.
 Artikel 24. Ikke-diskriminering.
Bestemmelsen går ud på, at Danmark og Sydafrika ikke må diskriminere  

 hinandens statsborgere.
Dette gælder både personer og selskaber.
 Forbudet gælder såvel beskatning som de vilkår, der er knyttet hertil,  

 f.eks. regnskabskrav, frister m.v.
 Statsløse personer, der er hjemmehørende i en af staterne, kan ligeledes  

 påberåbe sig ikke-diskrimineringsbestemmelsen.
 Artikel 25. Fremgangsmåden ved indgåelse af gensidige aftaler.
 Såfremt en person mener, at han udsættes for en beskatning, der ikke er i  

 overensstemmelse med overenskomsten, kan han henvende sig til den kompetente  

 myndighed i stat, hvor han er hjemmehørende.
Bopælsstaten skal, hvis den mener, at indsigelsen er begrundet, først søge  

 selv at løse problemet.
Hvis dette ikke er muligt, skal problemet søges løst  

 ved gensidig aftale med den anden stat.
 Enhver sådan aftale kan gennemføres uden hensyn til de frister, der gælder  

 i staternes interne lovgivning.
Det skal understreges, at de to stater ikke er tvunget til at nå frem til  

 en løsning.
I de fleste tilfælde er det muligt at finde frem til en løsning,  

 der kan accepteres fra begge sider.
Der forekommer imidlertid enkelte  

 tilfælde, hvor de to parter står så langt fra hinanden, at man ikke kan nå  

 frem til en aftale.
Bestemmelsen rummer derfor ikke en garanti for, at alle  

 dobbeltbeskatningskonflikter løses.
 Da gensidige forhandlinger kan være en langvarig affære, er det bestemt,  

 at når man har fundet frem til en løsning, kan denne også gennemføres, selv  

 om fristen for genoptagelse af en ansættelse er overskredet.
 Uden en sådan bestemmelse ville den gensidige aftaleprocedure ikke få den  

 tilsigtede virkning.
I stk. 3 er det bestemt, at de kompetente myndigheder kan løse  

 vanskeligheder eller tvivlsspørgsmål, der måtte opstå med hensyn til  

 fortolkning eller anvendelse af overenskomsten.
De kan også forhandle om  

 undgåelse af dobbeltbeskatning i tilfælde, som ikke er omhandlet i  

 overenskomsten.
 De kompetente myndigheder kan træde direkte i kontakt med hinanden med  

 henblik på indgåelse af de førnævnte aftaler.
 Artikel 26. Udveksling af oplysninger.
 Efter bestemmelsen skal de to stater udveksle oplysninger om de skatter,  

 der er dækket af overenskomsten, og som er nødvendige for at gennemføre  

 bestemmelserne i overenskomsten eller i intern lovgivning vedrørende disse  

 skatter.
 De modtagne oplysninger må kun bruges til skatteformål, og må kun meddeles  

 til personer eller myndigheder, der er beskæftiget med påligning, opkrævning,  

 inddrivelse, retsforfølgning eller klagebehandling.
 Dette omfatter også domstole og forvaltningsmyndigheder.
 De udvekslede oplysninger skal behandles som fortrolige på samme måde som  

 oplysninger, der er indhentet efter intern lovgivning.
 De modtagne oplysninger kan meddeles i offentlige retshandlinger eller i  

 retsafgørelser.
Ingen af staterne kan i denne forbindelse pålægges en forpligtelse til - at udføre forvaltningsakter, der strider mod lovgivning og  

 forvaltningspraksis i de to stater, - at meddele oplysninger, som ikke kan opnås ifølge lovgivning og normal  

 forvaltningspraksis i de to stater, eller - at meddele oplysninger, der ville røbe erhvervsmæssige o.l.  

 hemmeligheder, eller oplysninger, der ville stride mod almene interesser  

 (ordre public.) Artikel 27. Bistand ved inddrivelse.
 OECD-modellen indeholder ikke nogen artikel om gensidig bistand til  

 inddrivelse af skattekrav.
 Fra dansk side ser man imidlertid gerne, at der medtages en sådan  

 bestemmelse i vores overenskomster.
I henhold til artikel 27 skal de to stater yde hinanden bistand med  

 inddrivelse af de skatter, der er omfattet af overenskomsten, herunder renter  

 og bøder.
Det er forudsat, at den stat, der anmoder om inddrivelse, selv har  

 foretaget rimelige skridt til inddrivelse af kravet.
 Ifølge stk. 2 skal skattekrav, for hvilke der er anmodet om bistand, ikke  

 nyde fortrinsret over skyldige skatter i den stat, der yder bistanden.
 Ifølge stk. 3 skal de kompetente myndigheder ved gensidig aftale fastsætte  

 de nærmere regler for anvendelsen af bestemmelserne i denne artikel.
 Artikel 28. Medlemmer af diplomatiske og konsulære  

 repræsentationer.
 Overenskomsten berører ikke de skattemæssige begunstigelser, som disse  

 medlemmer nyder i kraft af folkeretten eller særlige aftaler.
 Artikel 29. Begrænsning af begunstigelser.
Sydafrika anvender ikke globalbeskatningsprincippet i samme omfang som  

 Danmark.
Kun visse indkomster fra udlandet, som i henhold til sydafrikansk  

 lovgivning anses for at have kilde i Sydafrika, er genstand for beskatning.
 En beskatningsaftale med en stat, hvis skattesystem helt eller delvist  

 baserer sig på territorialprincippet (d.v.s kun beskatter indkomst fra  

 indenlandske kilder), kan resultere i, at en indkomst beskattes meget lavt  

 eller eventuelt slet ikke beskattes.
 For at imødegå dette er det i artiklens stk. 2 bestemt, at i de  

 tilfælde, hvor der i overenskomsten er fastsat begrænsninger i en stats ret  

 til at beskatte en indkomst, og denne indkomst ikke beskattes i den anden  

 stat, kan den førstnævnte stat beskatte indkomsten uden hensyn til  

 overenskomstens bestemmelser.
I artiklens stk. 1 er indsat en yderligere begrænsning i aftalens  

 anvendelsesområde.
Det er bestemt, at hvis en stat indfører en  

 »offshore-lovgivning«, hvorved skibsfartsvirksomhed, bank-,  

 finansierings-, og forsikringsvirksomhed m.m. ikke beskattes, eller beskattes  

 væsentligt lavere end »normalt«, er den anden stat ikke forpligtet  

 til at anvende nogen begrænsning, som aftalen måtte pålægge den.
 Artikel 30. Territorial udvidelse.
 Artiklen indeholder hjemmel til geografisk udvidelse af den  

 dansk-sydafrikanske overenskomsts anvendelsesområde.
 I praksis betyder det for Danmark, at overenskomsten kan udvides til at  

 gælde for Færøerne eller Grønland, der udtrykkeligt er holdt uden for  

 definitionen af Danmark i artikel 3.
 En sådan udvidelse forudsætter, at den ønskes af Færøernes eller Grønlands  

 hjemmestyrer, og vil i givet fald ikke blive forelagt Folketinget, da  

 skattekompetencen hører under hjemmestyrerne.
 Artikel 31. Ikrafttræden.
 Overenskomsten træder i kraft på datoen for den sidst udvekslede  

 underretning om, at de forfatningsmæssige betingelser er opfyldt.
 Overenskomsten får herefter virkning for indkomst for enhver  

 skattepligtsperiode, der begynder den 1. januar eller senere, og som følger  

 umiddelbart efter den dato, hvor overenskomsten træder i kraft.
 Fra samme dato ophører den gældende overenskomst med at have virkning.
 Artikel 32. Opsigelse.
 Den nye overenskomst kan tidligst opsiges 5 år efter dens ikrafttræden.
 Til § 2.
 Efter § 2 træder denne lov i kraft dagen efter bekendtgørelsen i  

 Lovtidende.
 Til § 3.
 Efter § 3 gælder loven ikke for Færøerne og Grønland.
 Skatter er et område, der er undergivet hjemmestyrernes kompetence.
De dobbeltbeskatningsoverenskomster, der indgås mellem Danmark og andre  

 stater, er lige så lidt gældende for Færøerne og Grønland som anden dansk  

 skattelovgivning.
Færøerne og Grønland kan imidlertid have en interesse i, at  

 en given dansk overenskomst også skal gælde for deres respektive områder.
 Som selvstyrende områder inden for det danske rigsfællesskab, kan Færøerne  

 og Grønland ikke umiddelbart indgå en international aftale.
 Dobbeltbeskatningsoverenskomsten indeholder derfor en bestemmelse om  

 »territorial udvidelse« (artikel 30).
 Med hjemmel i denne kan den foreliggende aftale i sin helhed eller med de  

 fornødne ændringer udvides til at gælde for Færøerne og/eller Grønland.
 Om en sådan udvidelse skal foretages, og hvilke ændringer, der om  

 fornødent skal foretages, besluttes helt af hjemmestyrerne.
 Ændringer vil selvsagt kun være gældende mellem det pågældende udland og  

 Færøerne og/eller Grønland.
 En sådan udvidelse vil ikke blive forelagt Folketinget til godkendelse  

 under hensyn til, at området er omfattet af Færøernes og Grønlands  

 hjemmestyrer.
