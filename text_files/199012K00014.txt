Nr LSF 14 Forslag til Lov om international fuldbyrdelse af  

 forældremyndighedsafgørelser m.v. (internationale børnebortførelser) Fremsat af justitsministeren (Engell) den 3. oktober 1990 Vedtaget ved tredjebehandling den 22. november 1990 Lov nr. 793 af 27/11/1990 Kapitel 1 Lovens område § 1. Loven vedrører anerkendelse og fuldbyrdelse af udenlandske  

 afgørelser om forældremyndighed, om, hvor barnet skal bo, og om samværsret,  

 jf. kapitel 3. Endvidere vedrører loven tilbagegivelse af børn, som ulovligt  

 er ført her til landet eller ulovligt tilbageholdes her, jf. kapitel 4.
 Stk. 2. Loven gælder for børn under 16 år.
 Stk. 3. Anerkendelse og fuldbyrdelse efter kapitel 3 kan ske på  

 grundlag af domme, kendelser og beslutninger, der er truffet af en domstol  

 eller en offentlig myndighed, eller på grundlag af aftaler, der er godkendt  

 af en offentlig myndighed.
 § 2. §§ 3-9, 12-13, 15, stk. 1, 16-18 og 20 anvendes i forhold til  

 stater, der har tiltrådt Europarådskonventionen af 1980 om anerkendelse og  

 fuldbyrdelse af forældremyndighedsafgørelser.
 Stk. 2. §§ 3, 10-12 og 14-20 anvendes i forhold til stater, der  

 har tiltrådt Haagerkonventionen af 1980 om de civilretlige virkninger af  

 internationale børnebortførelser.
 Stk. 3. Loven anvendes ikke i forhold til Finland, Island, Norge  

 eller Sverige i det omfang, der gælder andre regler.
 Stk. 4. Justitsministeren kan på grundlag af en overenskomst, der  

 kan indeholde fravigelser fra Europaråds- eller Haagerkonventionen, med en  

 stat, som ikke har tiltrådt Europaråds- eller Haagerkonventionen, fastsætte,  

 at loven med de nødvendige ændringer også skal anvendes i forholdet mellem  

 Danmark og denne stat.
Kapitel 2 Centralmyndigheden § 3. Centralmyndigheden skal:
1) modtage og formidle henvendelser i henhold til konventionerne, 2) samarbejde med centralmyndighederne i de øvrige stater, som har  

 tiltrådt konventionerne, og 3) udføre de opgaver, som ifølge konventionerne i øvrigt påhviler  

 centralmyndigheden.
 Stk. 2. Justitsministeren bestemmer, hvem der er centralmyndighed  

 her i landet, og kan fastsætte nærmere bestemmelser om dens virksomhed.
Kapitel 3 Anerkendelse og fuldbyrdelse efter Europarådskonventionen § 4. En afgørelse om forældremyndighed, om, hvor barnet skal bo,  

 eller om samværsret, der er truffet i en stat, som har tiltrådt  

 Europarådskonventionen, anerkendes her i landet.
 Stk. 2. En afgørelse som nævnt i stk. 1 kan efter anmodning  

 fuldbyrdes her i landet, hvis den kan danne grundlag for fuldbyrdelse i den  

 stat, hvor afgørelsen er truffet (oprindelsesstaten), jf. dog §§ 5-8.
 Stk. 3. Hvis der på det tidspunkt, da et barn førtes til et andet  

 land, ikke forelå nogen afgørelse fra en konventionsstat, som kan fuldbyrdes,  

 skal enhver senere afgørelse, der er truffet i en konventionsstat,  

 sidestilles med en afgørelse efter stk. 1, hvis den indeholder oplysning om,  

 at bortførelsen var ulovlig.
 § 5. En afgørelse efter § 4, der er truffet, selv om sagsøgte er  

 udeblevet, kan kun anerkendes eller fuldbyrdes her i landet, hvis:
1) den sagsøgte har fået forkyndt en stævning eller har modtaget et  

 tilsvarende dokument så tidligt, at parten har kunnet varetage sine  

 interesser eller stævning eller tilsvarende dokument ikke har kunnet  

 forkyndes for eller modtages af parten, fordi denne har holdt sit opholdssted  

 skjult for modparten, og 2) den myndighed, som har truffet afgørelsen efter § 4, var kompetent på  

 grundlag af sagsøgtes bopæl, forældrenes seneste fælles bopæl, hvis en af dem  

 stadig har sin bopæl der, eller barnets bopæl.
 § 6. En afgørelse efter § 4 kan ikke anerkendes eller fuldbyrdes,  

 hvis:
1) afgørelsens virkninger vil være åbenbart uforenelige med grundlæggende  

 danske principper for familiers og børns retsforhold, 2) afgørelsen på grund af ændrede forhold åbenbart ikke længere er  

 forenelig med, hvad der er bedst for barnet, 3) barnet på det tidspunkt, da sagen blev indledt i oprindelsesstaten, var  

 dansk statsborger eller havde bopæl her i landet uden at have en tilsvarende  

 tilknytning til oprindelsesstaten, 4) barnet på det tidspunkt, da sagen blev indledt i oprindelsesstaten, var  

 statsborger både i oprindelsesstaten og her i landet og havde bopæl her i  

 landet, eller 5) barnet ifølge loven i den stat, hvor det er statsborger eller har  

 bopæl, har ret til selv at bestemme, hvor det vil bo.
 § 7. En afgørelse efter § 4 kan ikke anerkendes eller fuldbyrdes  

 her i landet, hvis den er uforenelig med en afgørelse, der er truffet her i  

 landet i en sag, som er indledt før fremsættelsen af anmodningen om  

 anerkendelse eller fuldbyrdelse, og nægtelsen stemmer med, hvad der er bedst  

 for barnet.
 Stk. 2. En afgørelse, som er truffet i et andet land end  

 oprindelsesstaten, og som kan fuldbyrdes her, sidestilles med en afgørelse,  

 der er truffet her i landet efter stk. 1.
 § 8. Sag om anerkendelse eller fuldbyrdelse efter § 4 kan udsættes  

 ved kendelse, hvis:
1) afgørelsen efter almindelige appel- eller klageregler er indbragt for  

 en overordnet instans i oprindelsesstaten, 2) forældremyndigheds- eller samværsretsspørgsmålet er under behandling  

 her i landet under en sag, som er indledt, før sagen blev indledt i  

 oprindelsesstaten, eller 3) en anden forældremyndighedsafgørelse er under fuldbyrdelse eller der er  

 anmodet om anerkendelse af den.
 § 9. Fogedretten kan i forbindelse med fuldbyrdelse af en  

 afgørelse om samværsret efter § 4 træffe bestemmelse om omfanget og udøvelsen  

 af samværsretten.
Kapitel 4 Tilbagegivelse efter Haagerkonventionen § 10. Børn, som ulovligt er ført her til landet eller ulovligt  

 tilbageholdes her, skal efter anmodning tilbagegives til den, som barnet  

 tilbageholdes fra, hvis barnet umiddelbart før bortførelsen eller  

 tilbageholdelsen havde bopæl i en stat, som har tiltrådt Haagerkonventionen.
 Stk. 2. En bortførelse eller tilbageholdelse er ulovlig, hvis:
1) handlingen strider mod forældremyndighedsindehaverens rettigheder,  

 uanset om de tilkommer personer, en institution eller en anden myndighed i  

 fællesskab eller alene ifølge loven i den stat, hvor barnet havde bopæl  

 umiddelbart før bortførelsen eller tilbageholdelsen, og 2) rettighederne udøvedes på det tidspunkt, hvor barnet blev bortført  

 eller blev tilbageholdt, eller de fortsat ville være udøvet, hvis den  

 ulovlige handling ikke var foretaget.
 § 11. Tilbagegivelse efter § 10, stk. 1, kan nægtes, hvis:
1) der på tidspunktet for indgivelsen af tilbagegivelsesanmodningen til  

 fogedretten er gået 1 år siden bortførelsen eller tilbageholdelsen og barnet  

 er faldet til i sine nye omgivelser, 2) der er en alvorlig risiko for, at tilbagegivelsen vil være til skade  

 for barnets sjælelige eller legemlige sundhed eller på anden måde sætte det i  

 en situation, som det ikke bør tåle, 3) barnet selv modsætter sig tilbagegivelsen og barnet har nået en sådan  

 alder og modenhed, at der bør tages hensyn til dets mening, eller 4) tilbagegivelsen ikke vil være forenelig med grundlæggende principper  

 her i landet til beskyttelse af menneskelige friheder og rettigheder.
Kapitel 5 Sagsbehandling § 12. Anmodning om fuldbyrdelse af en afgørelse om  

 forældremyndighed, om, hvor barnet skal bo, eller om samværsret efter § 4  

 eller om tilbagegivelse af et barn efter § 10, stk. 1, indgives til  

 fogedretten.
Stk. 2. Anmodninger til fogedretten skal affattes på dansk eller  

 skal ledsages af dansk oversættelse.
Dokumenter på fremmede sprog, som  

 vedlægges, skal være oversat til dansk, medmindre retten finder det  

 unødvendigt.
 § 13. Anmodning om fuldbyrdelse af en afgørelse efter § 4 skal  

 indeholde oplysninger om, hvor barnet antages at befinde sig her i landet, og  

 forslag til, hvordan barnet kan tilbagegives forældremyndighedsindehaveren.
 Stk. 2. Anmodningen skal ledsages af en bekræftet udskrift af  

 afgørelsen, dokumentation for, at betingelserne for anerkendelse og  

 fuldbyrdelse efter § 5 er opfyldt, og dokumentation for, at afgørelsen kan  

 danne grundlag for fuldbyrdelse i oprindelsesstaten.
§ 14. Anmodning om tilbagegivelse af et barn efter § 10, stk. 1,  

 skal indeholde oplysninger om ansøgeren, om barnet og om den, som påstås at  

 have fjernet eller tilbageholdt barnet, samt barnets fødselsdato.
Den skal  

 indeholde en begrundelse for kravet om tilbagegivelse og oplysning om, hvor  

 barnet antages at befinde sig her i landet.
 Stk. 2. Anmodningen skal være ledsaget af de dokumenter, som  

 påberåbes.
Stk. 3. Fogedretten kan under behandlingen af en sag om  

 tilbagegivelse efter § 10, stk. 1, bestemme, at der skal fremlægges en  

 afgørelse fra en myndighed i det land, hvor barnet boede umiddelbart før  

 bortførelsen eller tilbageholdelsen, om, at bortførelsen eller  

 tilbageholdelsen er ulovlig.
Det gælder dog kun, hvis en sådan afgørelse kan  

 opnås i den pågældende stat.
 § 15. Sager om fuldbyrdelse af en afgørelse efter § 4 og om  

 tilbagegivelse efter § 10, stk. 1, skal fremmes hurtigst muligt.
 Stk. 2. Er en sag efter § 10, stk. 1, ikke afgjort inden 6 uger  

 efter, at anmodning om tilbagegivelse er indgivet til fogedretten, skal  

 retten efter anmodning redegøre for årsagen hertil.
 § 16. Inden fogedretten afgør en sag om fuldbyrdelse af en  

 afgørelse efter § 4 eller om tilbagegivelse af et barn efter § 10, stk. 1,  

 skal der finde en samtale sted med barnet, hvis det har nået en sådan alder  

 og modenhed, at der bør tages hensyn til dets mening.
 § 17. Under en sag efter § 4 eller § 10, stk. 1, kan fogedretten  

 efter anmodning bestemme, at barnet under sagen skal anbringes hos en af  

 forældrene eller på et neutralt sted ved de sociale myndigheders  

 foranstaltning, når dette findes påkrævet.
 Stk. 2. Afgørelsen, der træffes ved kendelse, gælder, indtil sagen  

 er endeligt afgjort.
 § 18. Sagerne behandles i øvrigt efter reglerne i retsplejelovens  

 kapitel 45, 46 og 48.
Stk. 2. Fogedretten beskikker en advokat for den, der har indgivet  

 anmodningen.
Om salær og godtgørelse for udlæg til den beskikkede advokat  

 gælder samme regler som i tilfælde, hvor der er meddelt fri proces, jf.  

 retsplejelovens kapitel 31.
Kapitel 6 Forældremyndighedsafgørelser § 19. Er der fremsat anmodning om tilbagegivelse af et barn efter  

 § 10, stk. 1, kan der ikke træffes afgørelse i en forældremyndighedssag her i  

 landet, før anmodningen er behandlet.
 Stk. 2. Bliver det under en forældremyndighedssag her i landet af  

 centralmyndigheden oplyst, at barnet ulovligt opholder sig her, jf. § 10,  

 stk. 2, uden at der er indgivet anmodning om tilbagegivelse af barnet efter §  

 10, stk. 1, kan retten ikke træffe afgørelse om forældremyndighed, medmindre  

 der har været rimelig tid til at fremsætte en sådan anmodning.
 § 20. Er et barn, som bor her i landet, bortført til udlandet  

 eller tilbageholdt der, kan justitsministeren eller den, der bemyndiges  

 dertil, efter anmodning fra indehaveren af forældremyndigheden træffe  

 beslutning om, at handlingen er ulovlig.
 Stk. 2. Under en sag om ophør af fælles forældremyndighed kan  

 retten efter påstand træffe afgørelse om, at barnet ulovligt har forladt  

 landet, jf. myndighedslovens § 10 a.
 Stk. 3. Er opholdsstedet for den, som sagen rettes imod, ukendt,  

 og kan oplysning herom ikke tilvejebringes, kan afgørelse efter stk. 1 og 2  

 træffes, uanset at denne ikke har fået forkyndt stævning eller andet  

 tilsvarende dokument i sagen.
Kapitel 7 Ikrafttræden m.v.
§ 21. Tidspunktet for lovens ikrafttræden fastsættes af  

 justitsministeren.
Der kan fastsættes forskellige ikrafttrædelsestidspunkter  

 for bestemmelserne om anerkendelse og fuldbyrdelse efter  

 Europarådskonventionen og for bestemmelserne om tilbagegivelse efter  

 Haagerkonventionen.
 Stk. 2. § 10 gælder kun i tilfælde, hvor den ulovlige bortførelse  

 eller tilbageholdelse har fundet sted efter, at loven er trådt i kraft i  

 forhold til den stat, hvor barnet havde bopæl eller ophold umiddelbart før  

 bortførelsen eller tilbageholdelsen.
 § 22. I myndighedsloven, jf. lovbekendtgørelse nr. 443 af 3.  

 oktober 1985, som ændret ved § 2 i lov nr. 209 af 5. april 1989, indsættes  

 efter § 10:
» § 10 a.
Er forældrene uenige om, hvem af dem der skal have  

 forældremyndigheden alene, skal begge give samtykke til, at barnet forlader  

 landet.« § 23. I borgerlig straffelov, jf. lovbekendtgørelse nr. 607 af 6.  

 september 1986, som senest ændret ved lov nr. 399 af 13. juni 1990, indsættes  

 i § 215 som nyt stykke:
» Stk. 2. På samme måde straffes den, der ulovligt fører  

 barnet ud af landet.« § 24. Loven gælder ikke for Færøerne og Grønland.
 Stk. 2. Loven kan ved kongelig anordning sættes i kraft for  

 Færøerne med de afvigelser, som de særlige færøske forhold tilsiger.
 Stk. 3. §§ 1-22 kan ved kongelig anordning sættes i kraft for  

 Grønland med de afvigelser, som de særlige grønlandske forhold tilsiger.
Oprindeligt fremsat forslag Kapitel 1 Lovens område § 1. Loven vedrører anerkendelse og fuldbyrdelse af udenlandske  

 afgørelser om forældremyndighed, om, hvor barnet skal bo, og om samværsret,  

 jf. kapitel 3. Endvidere vedrører loven tilbagegivelse af børn, som ulovligt  

 er ført her til landet eller ulovligt tilbageholdes her, jf. kapitel 4.
 Stk. 2. Loven gælder for børn under 16 år.
 Stk. 3. Anerkendelse og fuldbyrdelse efter kapitel 3 kan ske på  

 grundlag af domme, kendelser og beslutninger, der er truffet af en domstol  

 eller en offentlig myndighed, eller på grundlag af aftaler, der er godkendt  

 af en offentlig myndighed.
 § 2. §§ 3-9, 12-13, 15, stk. 1, 16-18 og 20 anvendes i forhold til  

 stater, der har tiltrådt Europarådskonventionen af 1980 om anerkendelse og  

 fuldbyrdelse af forældremyndighedsafgørelser.
 Stk. 2. §§ 3, 10-12 og 14-20 anvendes i forhold til stater, der  

 har tiltrådt Haagerkonventionen af 1980 om de civilretlige virkninger af  

 internationale børnebortførelser.
 Stk. 3. Loven anvendes ikke i forhold til Finland, Island, Norge  

 eller Sverige i det omfang, der gælder andre regler.
 Stk. 4. Justitsministeren kan på grundlag af en overenskomst, der  

 kan indeholde fravigelser fra Europaråds- eller Haagerkonventionen, med en  

 stat, som ikke har tiltrådt Europaråds- eller Haagerkonventionen, fastsætte,  

 at loven med de nødvendige ændringer også skal anvendes i forholdet mellem  

 Danmark og denne stat.
Kapitel 2 Centralmyndigheden § 3. Centralmyndigheden skal:
1) modtage og formidle henvendelser i henhold til konventionerne, 2) samarbejde med centralmyndighederne i de øvrige stater, som har  

 tiltrådt konventionerne, og 3) udføre de opgaver, som ifølge konventionerne i øvrigt påhviler  

 centralmyndigheden.
 Stk. 2. Justitsministeren bestemmer, hvem der er centralmyndighed  

 her i landet, og kan fastsætte nærmere bestemmelser om dens virksomhed.
Kapitel 3 Anerkendelse og fuldbyrdelse efter Europarådskonventionen § 4. En afgørelse om forældremyndighed, om, hvor barnet skal bo,  

 eller om samværsret, der er truffet i en stat, som har tiltrådt  

 Europarådskonventionen, anerkendes her i landet.
 Stk. 2. En afgørelse som nævnt i stk. 1 kan efter anmodning  

 fuldbyrdes her i landet, hvis den kan danne grundlag for fuldbyrdelse i den  

 stat, hvor afgørelsen er truffet (oprindelsesstaten), jf. dog §§ 5-8.
 Stk. 3. Hvis der på det tidspunkt, da et barn førtes til et andet  

 land, ikke forelå nogen afgørelse fra en konventionsstat, som kan fuldbyrdes,  

 skal enhver senere afgørelse, der er truffet i en konventionsstat,  

 sidestilles med en afgørelse efter stk. 1, hvis den indeholder oplysning om,  

 at bortførelsen var ulovlig.
 § 5. En afgørelse efter § 4, der er truffet, selv om sagsøgte er  

 udeblevet, kan kun anerkendes eller fuldbyrdes her i landet, hvis:
1) den sagsøgte har fået forkyndt en stævning eller har modtaget et  

 tilsvarende dokument så tidligt, at parten har kunnet varetage sine  

 interesser, eller stævning eller tilsvarende dokument ikke har kunnet  

 forkyndes for eller modtages af parten, fordi denne har holdt sit opholdssted  

 skjult for modparten, og 2) den myndighed, som har truffet afgørelsen efter § 4, var kompetent på  

 grundlag af sagsøgtes bopæl, forældrenes seneste fælles bopæl, hvis en af dem  

 stadig har sin bopæl der, eller barnets bopæl.
 § 6. En afgørelse efter § 4 kan ikke anerkendes eller fuldbyrdes,  

 hvis:
1) afgørelsens virkninger vil være åbenbart uforenelige med grundlæggende  

 danske principper for familiers og børns retsforhold, 2) afgørelsen på grund af ændrede forhold åbenbart ikke længere er  

 forenelig med, hvad der er bedst for barnet, 3) barnet på det tidspunkt, da sagen blev indledt i oprindelsesstaten, var  

 dansk statsborger eller havde bopæl her i landet uden at have en tilsvarende  

 tilknytning til oprindelsesstaten, 4) barnet på det tidspunkt, da sagen blev indledt i oprindelsesstaten, var  

 statsborger både i oprindelsesstaten og her i landet og havde bopæl her i  

 landet, eller 5) barnet ifølge loven i den stat, hvor det er statsborger eller har  

 bopæl, har ret til selv at bestemme, hvor det vil bo.
 § 7. En afgørelse efter § 4 kan ikke anerkendes eller fuldbyrdes  

 her i landet, hvis den er uforenelig med en afgørelse, der er truffet her i  

 landet i en sag, som er indledt før fremsættelsen af anmodningen om  

 anerkendelse eller fuldbyrdelse, og nægtelsen stemmer med, hvad der er bedst  

 for barnet.
 Stk. 2. En afgørelse, som er truffet i et andet land end  

 oprindelsesstaten, og som kan fuldbyrdes her, sidestilles med en afgørelse  

 der er truffet her i landet efter stk. 1.
 § 8. Sag om anerkendelse eller fuldbyrdelse efter § 4 kan udsættes  

 ved kendelse, hvis:
1) afgørelsen efter almindelige appel- eller klageregler er indbragt for  

 en overordnet instans i oprindelsesstaten, 2) forældremyndigheds- eller samværsretsspørgsmålet er under behandling  

 her i landet under en sag, som er indledt, før sagen blev indledt i  

 oprindelsesstaten, eller 3) en anden forældremyndighedsafgørelse er under fuldbyrdelse, eller der  

 er anmodet om anerkendelse af den.
 § 9. Fogedretten kan i forbindelse med fuldbyrdelse af en  

 afgørelse om samværsret efter § 4 træffe bestemmelse om omfanget og udøvelsen  

 af samværsretten.
Kapitel 4 Tilbagegivelse efter Haagerkonventionen § 10. Børn, som ulovligt er ført her til landet eller ulovligt  

 tilbageholdes her, skal efter anmodning tilbagegives til den, som barnet  

 tilbageholdes fra, hvis barnet umiddelbart før bortførelsen eller  

 tilbageholdelsen havde bopæl i en stat, som har tiltrådt Haagerkonventionen.
 Stk. 2. En bortførelse eller tilbageholdelse er ulovlig, hvis:
1) handlingen strider mod forældremyndighedsindehaverens rettigheder,  

 uanset om de tilkommer personer, en institution eller en anden myndighed i  

 fællesskab eller alene ifølge loven i den stat, hvor barnet havde bopæl  

 umiddelbart før bortførelsen eller tilbageholdelsen, og 2) rettighederne udøvedes på det tidspunkt, hvor barnet blev bortført  

 eller blev tilbageholdt, eller de fortsat ville være udøvet, hvis den  

 ulovlige handling ikke var foretaget.
 § 11. Tilbagegivelse efter § 10, stk. 1, kan nægtes, hvis:
1) der på tidspunktet for indgivelsen af tilbagegivelsesanmodningen til  

 fogedretten er gået 1 år siden bortførelsen eller tilbageholdelsen, og barnet  

 er faldet til i sine nye omgivelser, 2) der er en alvorlig risiko for, at tilbagegivelsen vil være til skade  

 for barnets sjælelige eller legemlige sundhed eller på anden måde sætte det i  

 en situation, som det ikke bør tåle, 3) barnet selv modsætter sig tilbagegivelsen, og barnet har nået en sådan  

 alder og modenhed, at der bør tages hensyn til dets mening, eller 4) tilbagegivelsen ikke vil være forenelig med grundlæggende principper  

 her i landet til beskyttelse af menneskelige friheder og rettigheder.
Kapitel 5 Sagsbehandling § 12. Anmodning om fuldbyrdelse af en afgørelse om  

 forældremyndighed, om, hvor barnet skal bo, eller om samværsret efter § 4  

 eller om tilbagegivelse af et barn efter § 10, stk. 1, indgives til  

 fogedretten.
Stk. 2. Anmodninger til fogedretten skal affattes på dansk eller  

 skal ledsages af dansk oversættelse.
Dokumenter på fremmede sprog, som  

 vedlægges, skal være oversat til dansk, medmindre retten finder det  

 unødvendigt.
 § 13. Anmodning om fuldbyrdelse af en afgørelse efter § 4 skal  

 indeholde oplysninger om, hvor barnet antages at befinde sig her i landet, og  

 forslag til, hvordan barnet kan tilbagegives forældremyndighedsindehaveren.
 Stk. 2. Anmodningen skal ledsages af en bekræftet udskrift af  

 afgørelsen, dokumentation for, at betingelserne for anerkendelse og  

 fuldbyrdelse efter § 5 er opfyldt, og dokumentation for, at afgørelsen kan  

 danne grundlag for fuldbyrdelse i oprindelsesstaten.
§ 14. Anmodning om tilbagegivelse af et barn efter § 10, stk. 1,  

 skal indeholde oplysninger om ansøgeren, om barnet og om den, som påstås at  

 have fjernet eller tilbageholdt barnet, samt barnets fødselsdato.
Den skal  

 indeholde en begrundelse for kravet om tilbagegivelse og oplysning om, hvor  

 barnet antages at befinde sig her i landet.
 Stk. 2. Anmodningen skal være ledsaget af de dokumenter, som  

 påberåbes.
Stk. 3. Fogedretten kan under behandlingen af en sag om  

 tilbagegivelse efter § 10, stk. 1, bestemme, at der skal fremlægges en  

 afgørelse fra en myndighed i det land, hvor barnet boede umiddelbart før  

 bortførelsen eller tilbageholdelsen om, at bortførelsen eller  

 tilbageholdelsen er ulovlig.
Det gælder dog kun, hvis en sådan afgørelse kan  

 opnås i den pågældende stat.
 § 15. Sager om fuldbyrdelse af en afgørelse efter § 4 og om  

 tilbagegivelse efter § 10, stk. 1, skal fremmes hurtigst muligt.
 Stk. 2. Er en sag efter § 10, stk. 1, ikke afgjort inden 6 uger  

 efter, at anmodning om tilbagegivelse er indgivet til fogedretten, skal  

 retten efter anmodning redegøre for årsagen hertil.
 § 16. Inden fogedretten afgør en sag om fuldbyrdelse af en  

 afgørelse efter § 4 eller om tilbagegivelse af et barn efter § 10, stk. 1,  

 skal der finde en samtale sted med barnet, hvis det har nået en sådan alder  

 og modenhed, at der bør tages hensyn til dets mening.
 § 17. Under en sag efter § 4 eller § 10, stk. 1, kan fogedretten  

 efter anmodning bestemme, at barnet under sagen skal anbringes hos en af  

 forældrene eller på et neutralt sted ved de sociale myndigheders  

 foranstaltning, når dette findes påkrævet.
 Stk. 2. Afgørelsen, der træffes ved kendelse, gælder, indtil sagen  

 er endeligt afgjort.
 § 18. Sagerne behandles i øvrigt efter reglerne i retsplejelovens  

 kapitel 45, 46 og 48.
Stk. 2. Fogedretten beskikker en advokat for den, der har indgivet  

 anmodningen.
Om salær og godtgørelse for udlæg til den beskikkede advokat  

 gælder samme regler som i tilfælde, hvor der er meddelt fri proces, jf.  

 retsplejelovens kapitel 31.
Kapitel 6 Forældremyndighedsafgørelser § 19. Er der fremsat anmodning om tilbagegivelse af et barn efter  

 § 10, stk. 1, kan der ikke træffes afgørelse i en forældremyndighedssag her i  

 landet, før anmodningen er behandlet.
 Stk. 2. Bliver det under en forældremyndighedssag her i landet af  

 centralmyndigheden oplyst, at barnet ulovligt opholder sig her, jf. § 10,  

 stk. 2, uden at der er indgivet anmodning om tilbagegivelse af barnet efter §  

 10, stk. 1, kan retten ikke træffe afgørelse om forældremyndighed, medmindre  

 der har været rimelig tid til at fremsætte en sådan anmodning.
 § 20. Er et barn, som bor her i landet, bortført til udlandet  

 eller tilbageholdt der, kan justitsministeren eller den, der bemyndiges  

 dertil, efter anmodning fra indehaveren af forældremyndigheden træffe  

 beslutning om, at handlingen er ulovlig.
 Stk. 2. Under en sag om ophør af fælles forældremyndighed kan  

 retten efter påstand træffe afgørelse om, at barnet ulovligt har forladt  

 landet, jf. myndighedslovens § 10 a.
 Stk. 3. Er opholdsstedet for den, som sagen rettes imod, ukendt,  

 og kan oplysning herom ikke tilvejebringes, kan afgørelse efter stk. 1 og 2  

 træffes, uanset denne ikke har fået forkyndt stævning eller andet tilsvarende  

 dokument i sagen.
Kapitel 7 Ikrafttræden m.v.
§ 21. Tidspunktet for lovens ikrafttræden fastsættes af  

 justitsministeren.
Der kan fastsættes forskellige ikrafttrædelsestidspunkter  

 for bestemmelserne om anerkendelse og fuldbyrdelse efter  

 Europarådskonventionen og for bestemmelserne om tilbagegivelse efter  

 Haagerkonventionen.
 Stk. 2. § 10 gælder kun i tilfælde, hvor den ulovlige bortførelse  

 eller tilbageholdelse har fundet sted efter, at loven er trådt i kraft i  

 forhold til den stat, hvor barnet havde bopæl eller ophold umiddelbart før  

 bortførelsen eller tilbageholdelsen.
 § 22. I myndighedsloven, jf. lovbekendtgørelse nr. 443 af 3.  

 oktober 1985, indsættes efter § 10:
» § 10 a.
Er forældrene uenige om, hvem af dem der skal have  

 forældremyndigheden alene, skal begge give samtykke til, at barnet forlader  

 landet.« § 23. I borgerlig straffelov, jf. lovbekendtgørelse nr. 607 af 6.  

 september 1986, som ændret ved lov nr. 357 af 3. juni 1987, lov nr. 385 af  

 10. juni 1987 og lov nr. 272 af 3.maj 1989, indsættes i § 215 som nyt stykke:
» Stk. 2. På samme måde straffes den, der ulovligt fører  

 barnet ud af landet.« § 24. Loven gælder ikke for Færøerne og Grønland.
 Stk. 2. Loven kan ved kongelig anordning sættes i kraft for  

 Færøerne med de afvigelser, som de særlige færøske forhold tilsiger.
 Stk. 3. §§ 1-22 kan ved kongelig anordning sættes i kraft for  

 Grønland med de afvigelser, som de særlige grønlandske forhold tilsiger.
Bemærkninger til lovforslaget Almindelige bemærkninger 1. Indledning.
Lovforslaget tilsigter at skabe lovmæssigt grundlag for det  

 internationale samarbejde, der foregår for at forhindre eller begrænse  

 børnebortførelser.
En gennemførelse af lovforslaget vil endvidere medvirke  

 til at forbedre mulighederne for, at forældre, der bor i hver sit land, kan  

 få samværsret med deres børn.
 Lovforslaget bygger på betænkning nr. 1166/1989 om internationale  

 børnebortførelser, der er afgivet af en arbejdsgruppe under  

 Justitsministeriet.
Internationale børnebortførelser er gennem de senere år blevet et større  

 og større problem.
Det skyldes dels det stigende antal brudte familier, dels  

 det øgede internationale samkvem.
Stadig flere gifter sig på tværs af  

 landegrænser eller flytter sammen med en udlænding, og dermed får flere børn  

 forældre af forskellig nationalitet.
Ved forældrenes skilsmisse eller  

 ophævelse af samlivet må de tage stilling til forskellige spørgsmål  

 vedrørende børnenes fremtid, f.eks. hos hvem barnet skal bo, og hvorledes  

 kontakten skal være med den anden af forældrene.
Hvis det ikke lykkes  

 forældrene at nå til enighed, opstår der risiko for, at den ene af forældrene  

 bortfører barnet til udlandet - ofte til sit eget hjemland - eller ulovligt  

 tilbageholder det der.
Den samme risiko kan opstå, hvis den ene af forældrene  

 »taber« en forældremyndighedssag eller er bange herfor.
I sådanne  

 tilfælde sker det undertiden, at den pågældende flytter til udlandet med  

 barnet og holder sig skjult der, selv om der ikke tidligere har været nogen  

 tilknytning til det pågældende land.
Inden for landets grænser giver de danske regler mulighed for, at  

 indehaveren af forældremyndigheden kan få bistand fra myndighederne til at få  

 sit barn tilbage, og at den anden af forældrene kan få hjælp til at få sin  

 samværsret gennemtvunget.
Tilsvarende regler har længe været gældende inden  

 for Norden, mens de samme midler ikke hidtil har stået til rådighed, hvis  

 barnet er blevet bragt til et ikke-nordisk land.
Behovet for bistand til forældre, hvis børn er blevet bortført til eller  

 ulovligt tilbageholdes i et fremmed land, har ført til, at der i  

 international sammenhæng er blevet udfoldet bestræbelser for at opnå  

 internationale aftaler på området.
Midt i 1970-erne begyndtes et arbejde  

 hermed både i Europarådet og i Haagerkonferencen for international privatret.  

 Dette resulterede i to konventioner, begge fra 1980. Europarådet udarbejdede  

 en konvention om anerkendelse og fuldbyrdelse af  

 forældremyndighedsafgørelser.
Haagerkonferencen vedtog en konvention om de  

 civilretlige virkninger af internationale børnebortførelser.
 2. Gældende dansk ret.
 2.1. Børn og unge under 18 år er under forældremyndighed, jf.  

 myndighedslovens § 6. Indehaveren af forældremyndigheden skal ifølge lovens §  

 7 drage omsorg for barnet og kan træffe afgørelser om dets personlige forhold  

 ud fra barnets interesse og behov.
Efter myndighedslovens § 8, stk. 1, har gifte forældre fælles  

 forældremyndighed.
Lovens kap. 2 om forældremyndighed fik en ny affattelse  

 ved lov nr. 330 af 6. juni 1985. Lovændringen indebar den nydannelse, at der  

 for separerede, skilte og ugifte forældre blev indført adgang til at aftale  

 fælles forældremyndighed.
2.2. Danske domstoles kompetence til at træffe afgørelse i en sag om  

 ægteskab eller forældremyndighed, jf. retsplejelovens kap. 42, er i tilfælde,  

 hvor en af parterne er bosat i udlandet eller er udenlandsk statsborger,  

 fastlagt i lovens § 448 c.
Reglen har et tilsigtet bredt anvendelsesområde,  

 således at danske statsborgere kan blive separeret eller skilt i Danmark.  

 Imidlertid er danske domstole også kompetente i de tilfælde, hvor sagen  

 udelukkende anlægges for at få et forældremyndighedsspørgsmål afgjort, hvad  

 enten det er en sag om ophævelse af fælles forældremyndighed efter  

 myndighedslovens § 10, stk. 3, eller om overførelse af forældremyndighed, jf.  

 myndighedslovens § 14 eller § 17. Efter § 448 c er barnets bopæl uden  

 betydning for den internationale kompetence, idet denne alene afgøres efter  

 forældrenes forhold som sagsøger og sagsøgt på tidspunktet for sagsanlægget.
2.3. Under en forældremyndighedssag er der mulighed for at træffe  

 midlertidige afgørelser.
Efter den almindelige regel i myndighedslovens § 18  

 kan retten, når der er anlagt retssag om, hvem der skal have  

 forældremyndigheden, ved kendelse bestemme, hvem der midlertidigt skal udøve  

 den.
Afgørelsen træffes under hensyn til, hvad der er bedst for barnet under  

 sagen.
En særregel i myndighedslovens § 19 tilsigter at forebygge  

 børnebortførelser.
Har forældrene fælles forældremyndighed, og er der risiko  

 for, at den ene af forældrene vil flygte med barnet til udlandet og derved  

 foregribe en afgørelse om forældremyndigheden, kan justitsministeren eller  

 den, der bemyndiges hertil, midlertidigt tillægge den anden af forældrene  

 forældremyndigheden alene.
Reglen er begrundet i, at det undertiden kan være  

 nødvendigt omgående at træffe afgørelse om forældremyndigheden, f.eks. fordi  

 den ene af forældrene er i færd med at forlade landet med barnet.
 Behandles en sag om forældremyndighed ved retten eller statsamtet, kan  

 statsamtet ifølge § 25 efter anmodning træffe midlertidig afgørelse om  

 samværsret efter reglerne i § 24.
 De midlertidige afgørelser gælder, indtil der foreligger en afgørelse  

 eller aftale om forældremyndigheden, der kan fuldbyrdes.
 2.4. Spørgsmålet om samværsret er reguleret af myndighedslovens § 23.  

 Reglen har til formål, at barnet kan bevare sin forbindelse til den af  

 forældrene, der ikke har del i forældremyndigheden over barnet, gennem den  

 pågældendes udøvelse af samværsret med barnet.
Efter myndighedslovens § 24 træffer statsamtet efter anmodning afgørelse  

 om omfanget og udøvelsen af samværsret og fastsætter herunder de nødvendige  

 bestemmelser om udøvelsen.
Statsamtet kan efter bestemmelsen afslå at  

 fastsætte samværsret samt ændre eller ophæve en afgørelse eller aftale om  

 samværsret, hvis hensynet til, hvad der er bedst for barnet, taler derfor.
Det fremgår af betænkningen, at praksis vedrørende fastsættelse af  

 samværsret for forældre, der er udenlandske statsborgere, og for samværsret i  

 udlandet i almindelighed er restriktiv.
Har den af forældrene, der ønsker  

 samværsret, udenlandsk statsborgerskab eller anden stærk tilknytning til  

 udlandet, kræves som regel sikkerhed for, at den pågældende ikke forlader  

 landet med barnet under udøvelsen af samværsretten.
Dette opnås i  

 almindelighed ved at forlange deponering af passet under samværsrettens  

 udøvelse.
Samværsret, der ønskes udøvet i udlandet uden for Norden, nægtes  

 konsekvent, hvis forældremyndighedens indehaver modsætter sig det, medmindre  

 der er fuld sikkerhed for, at man kan regne med bistand fra udenlandske  

 myndigheder, hvis den berettigede ved samværsrettens udløb skulle  

 tilbageholde barnet i udlandet.
2.5. En gennemførelse af lovforslaget vil indebære, at den beskrevne  

 praksis i sager om udøvelse af samværsret i udlandet må lempes over for  

 stater, der har tiltrådt Europarådskonventionen.
En lempelse af praksis vil  

 imidlertid være kædet sammen med en forbedring af mulighederne for at få et  

 barn, der tilbageholdes ulovligt i udlandet, f.eks. i forbindelse med  

 udøvelse af samværsret, tilbagegivet, jf.
Europarådskonventionens artikel 8,  

 stk. 3. På den baggrund finder Justitsministeriet ikke, at der er grundlag  

 for at frygte, at den nævnte lempelse af praksis vedrørende udøvelse af  

 samværsret i udlandet vil medføre øget risiko for børnebortførelse.
2.6. Dersom en dom eller en godkendt aftale om forældremyndighed ikke  

 opfyldes frivilligt, kan der ske tvangsfuldbyrdelse ved fogedretten, jf.  

 retsplejelovens § 478 og § 536. Det samme er tilfældet, hvis den af  

 forældrene, som ikke har forældremyndigheden, senere fjerner barnet eller  

 ikke tilbagegiver det efter at have haft samværsret.
Fogedrettens  

 tvangsmidler er tvangsbøder eller umiddelbar magtanvendelse.
Fuldbyrdelse kan  

 ikke ske, hvis den medfører, at barnets sjælelige eller legemlige sundhed  

 udsættes for alvorlig fare.
 2.7. Børnebortførelse er strafbar efter straffelovens § 215, der har  

 følgende ordlyd:
»§ 215. Den, som unddrager en person under 18 år forældres  

 eller anden rette vedkommendes myndighed eller forsorg eller bidrager til, at  

 han unddrager sig sådan myndighed eller forsorg, straffes efter reglerne i §  

 261.« Bestemmelsens formulering indebærer, at også bortførelse af eget barn er  

 omfattet.
Straffelovens § 215 antages dog ikke at kunne overtrædes af  

 personer, der har del i forældremyndigheden.
Dette gælder, uanset at  

 bortførelsen indebærer, at medindehaveren af forældremyndigheden unddrages  

 sin del af denne.
Det må derfor antages, at det er en forudsætning for, at  

 der kan rejses straffesag efter § 215, at den anden af forældrene har fået  

 tillagt forældremyndigheden midlertidigt i henhold til myndighedslovens §§ 18  

 eller 19, og at bortføreren var bekendt hermed, da handlingen blev foretaget,  

 eller inden tilbageholdelsen blev bragt til ophør.
3. Nordiske overenskomster Mellem de nordiske lande er der i 1931 indgået en konvention om ægteskab,  

 adoption og værgemål (ægteskabskonventionen).
Ægteskabskonventionens artikel 8 regulerer direkte spørgsmålet om, hvornår  

 et lands myndigheder er kompetente til at træffe afgørelse i en sag om  

 forældremyndighed.
Bestemmelsen antages også at omfatte sager om samværsret.  

 Konventionen omhandler kun børn af gifte forældre, og forældremyndigheds- og  

 samværsretsspørgsmål med hensyn til børn af ugifte er således ikke omfattet,  

 heller ikke selv om forældrene har aftalt fælles forældremyndighed eller har  

 boet sammen.
Den foreslåede lov skal ikke finde anvendelse i forhold til  

 Finland, Island, Norge eller Sverige i det omfang, der gælder andre regler  

 (forslagets § 2, stk. 3). Dette vil f.eks. være tilfældet vedrørende  

 ægtefæller, der er nordiske statsborgere, og som er bosat i et nordisk land.  

 I den situation skal den nordiske ægteskabskonvention fortsat finde  

 anvendelse.
4. Europarådskonventionen og Haagerkonventionen 4.1. Europaråds- og Haagerkonventionerne har til hovedformål at løse de  

 problemer, der opstår, når et barn bortføres fra et land til et andet eller  

 på anden måde ulovligt fjernes fra den, som har forældremyndigheden.  

 Udtrykket barn omfatter ifølge begge konventioner personer under 16 år, jf.  

 Europarådskonventionens artikel 1, litra a, og Haagerkonventionens artikel 4  

 samt lovforslagets § 1, stk. 2.
4.2. Der har i den forløbne tid vist sig stor interesse for at tilslutte  

 sig Europarådskonventionen og Haagerkonventionen, og de er begge trådt i  

 kraft.
Spørgsmålet om de nordiske landes tilslutning til konventionerne har  

 været drøftet gennem en årrække.
I Norge blev et forslag til lov om  

 »anerkjennelse og fullbyrding av utenlandske avgjørelser om  

 foreldreansvar m.v. og om tilbakelevering av barn« fremsat i marts 1988,  

 og det blev vedtaget i maj samme år.
Norge har herefter ratificeret  

 Haagerkonventionen med virkning fra den 1. april 1989 og  

 Europarådskonventionen med virkning fra den 1. maj 1989. Et svensk lovforslag  

 om »olovligt bortførande av barn i internationelle førhållanden«  

 blev fremsat i Riksdagen i oktober 1988 og vedtaget i slutningen af november.  

 Sverige har herefter ratificeret Haagerkonventionen med virkning fra den 1.  

 juni 1989 og Europarådskonventionen med virkning fra den 1. juli 1989.
4.3. Hvilke stater kan tilslutte sig Europaråds- og  

 Haagerkonventionerne? Ved afgørelsen af, om Danmark skal ratificere Europarådskonventionen  

 eller Haagerkonventionen eller som foreslået begge konventioner, er det  

 afgørende, hvilke lande dette vil kunne få betydning i forhold til.  

 Vedrørende Europarådskonventionen er forholdet det, at ethvert medlem af  

 Europarådet uden videre kan tilslutte sig konventionen.
Bortset fra Danmark  

 er det på nuværende tidspunkt alene Finland, Island, Malta og Tyrkiet, der  

 ikke har tilsluttet sig Europarådskonventionen.
Vedrørende Haagerkonventionen  

 er forholdet det, at de stater, der var medlem af Haagerkonferencen på  

 tidspunktet for den 14. session i 1980, umiddelbart kan tiltræde  

 konventionen.
Andre lande kan tilslutte sig konventionen, men dette får kun  

 virkning i forhold til stater, der erklærer sig villige til at acceptere  

 tilslutningen.
Der kan i den forbindelse henvises til Haagerkonventionens  

 artikel 37 og 38.
 4.4. Følgende lande har tilsluttet sig Europaråds- og  

 Haagerkonventionerne:
 a) Europarådskonventionen:
 Stater, der har ratificeret konventionen:
 Belgien, Cypern, Frankrig, Holland, Luxembourg, Norge, Portugal, Schweiz,  

 Spanien, Storbritannien, Sverige og Østrig.
 Stater, der har undertegnet konventionen:
 Forbundsrepublikken Tyskland, Grækenland, Irland, Italien og  

 Liechtenstein.
 b) Følgende lande har tilsluttet sig Haagerkonventionen:
 Stater, der har ratificeret konventionen:
 Australien, Canada, Frankrig, Holland, Luxembourg, Norge, Portugal,  

 Schweiz, Spanien, Storbritannien, Sverige, USA og Østrig.
 Stater, der har undertegnet konventionen:
 Belgien, Forbundsrepublikken Tyskland, Grækenland, Irland og Italien.
 Endvidere har Belize og Ungarn tilsluttet sig konventionen.
 4.5. Under hensyn til den betydning, Europaråds- og Haagerkonventionerne  

 må forventes at få, efterhånden som flere og flere lande tilslutter sig  

 konventionerne, besluttede Justitsministeriet i januar 1988 at nedsætte en  

 arbejdsgruppe med henblik på udarbejdelse af et forslag til, hvordan  

 konventionerne kan gennemføres i dansk ret.
 Arbejdsgruppen afgav på baggrund af dens arbejde betænkning nr. 1166/1989  

 om ulovlige børnebortførelser.
 Justitsministeriet kan tilslutte sig de synspunkter, arbejdsgruppen har  

 fremsat i betænkningen, og lovforslaget bygger på det lovudkast, som  

 arbejdsgruppen har udarbejdet.
Justitsministeriet finder, at også Danmark må deltage i det internationale  

 samarbejde, der har til formål at forhindre eller i videst muligt omfang at  

 begrænse børnebortførelser.
Det taler også til fordel for Danmarks  

 tilslutning til de to konventioner, at dette vil øge mulighederne for  

 udøvelse af samværsret på tværs af landegrænserne.
4.6. Arbejdsgruppen har i betænkningen foreslået, at Danmark i lighed med  

 Norge og Sverige tilslutter sig både Europarådskonventionen og  

 Haagerkonventionen.
Justitsministeriet er enig i dette.
Ved en nærmere gennemgang af konventionerne kan det konstateres, at  

 Europaråds- og Haagerkonventionen i forhold til hinanden har såvel ulemper  

 som fordele.
I visse tilfælde supplerer de hinanden.
Selv om begrundelsen for  

 at tilslutte sig Haagerkonventionen synes at veje noget tungere end  

 begrundelsen for en tilslutning til Europarådskonventionen, er der næppe  

 grundlag for at prioritere tilslutning til den ene frem for den anden.
Der  

 findes heller ikke noget, som forhindrer Danmark i at tiltræde begge  

 konventioner.
I forhold til stater, som også har tilsluttet sig begge  

 konventioner, gælder da, at en ansøgning kan imødekommes, såfremt denne er  

 omfattet af blot en af konventionerne.
Europarådskonventionen fastlægger, under hvilke betingelser en afgørelse  

 om forældremyndighed, om, hvor barnet skal bo, og om samværsret, der er  

 truffet i en konventionsstat, skal anerkendes og fuldbyrdes i en anden  

 konventionsstat.
Dette gælder, jf. artikel 7, uanset om der er sket en  

 ulovlig bortførelse eller tilbageholdelse.
Betingelsen for at anvende  

 Haagerkonventionen er, at der foreligger en ulovlig bortførelse eller  

 tilbageholdelse i konventionens forstand, hvilket kan være tilfældet, selv om  

 den af forældrene, der har taget barnet med til f.eks.
Danmark, har  

 forældremyndigheden efter dansk ret, som f.eks. en ugift mor.
Afgørende er,  

 om bortførelsen eller tilbageholdelsen anses for ulovlig i henhold til loven  

 i den stat, hvor barnet boede på tidspunktet for bortførelsen eller  

 tilbageholdelsen, jf.
Haagerkonventionens artikel 4. I sådanne tilfælde er  

 der normalt pligt til at medvirke til, at barnet tilbagegives.
Staterne skal efter begge konventioner tilstræbe, at samværsret med barnet  

 kan udøves, jf.
Europarådskonventionens artikel 11 og Haagerkonventionens  

 artikel 21. Det er dog kun Europarådskonventionen, der fastslår, at en  

 afgørelse om samværsret, som er truffet i en konventionsstat, skal anerkendes  

 og tvangsfuldbyrdes i en anden konventionsstat.
Vedkommende myndighed, der  

 skal gennemføre fuldbyrdelsen efter Europarådskonventionen, har dog ret til  

 at fastsætte nærmere vilkår for samværsrettens udøvelse.
I betænkningen (side 45) har arbejdsgruppen foreslået, at  

 Europarådskonventionen og Haagerkonventionen sættes i kraft ved en fælles  

 lov, men således at det i loven særskilt fastsættes, hvilke regler der  

 gælder, alt efter om der er tale om stater, der har tiltrådt  

 Europarådskonventionen, eller om det drejer sig om stater, der har tiltrådt  

 Haagerkonventionen, jf. lovforslagets § 2, stk. 1 og 2. Denne fremgangsmåde  

 har bl.a. den fordel, at lovforslaget får samme opbygning som den norske og  

 den svenske lovgivning på området.
Justitsministeriet kan tiltræde  

 arbejdsgruppens forslag.
 5. Muligheden for at nægte at anerkende eller fuldbyrde en afgørelse  

 og for at nægte at tilbagegive et barn.
5.1. En gennemførelse af lovforslaget vil medføre, at Danmark forpligter  

 sig til at anerkende og fuldbyrde domstolsafgørelser m.v. fra  

 konventionsstater om forældremyndighed og om samværsret, ligesom Danmark  

 forpligter sig til at tilbagegive ulovligt bortførte eller tilbageholdte  

 børn.
Denne pligt, der, som det vil blive nærmere omtalt nedenfor, ikke er  

 ubetinget, skal ses i sammenhæng med, at andre konventionsstater får en  

 tilsvarende pligt til at anerkende og fuldbyrde danske afgørelser samt til at  

 tilbagegive herboende børn.
Hertil kommer, at de lande, hvis afgørelser  

 danske domstole vil skulle tvangsfuldbyrde, har et domstolssystem med samme  

 retlige tradition som det danske.
5.2. Spørgsmålet om, i hvilken udstrækning Danmark efter at have tiltrådt  

 Europaråds- og Haagerkonventionerne kan nægte at anerkende eller fuldbyrde en  

 afgørelse om forældremyndighed eller samværsret eller at efterkomme en  

 anmodning om tilbagegivelse af et barn fra en anden konventionsstat, er af  

 stor betydning i forbindelse med vurderingen af, om Danmark bør tiltræde  

 konventionerne eller ej.
Bestemmelserne herom findes i  

 Europarådskonventionens artikel 9 og 10 og i Haagerkonventionens artikel 12,  

 13 og 20.
5.3. Vedrørende de situationer, der er omfattet af Europarådskonventionen,  

 er lovforslaget (§§ 7-8) udarbejdet ud fra det udgangspunkt, at Danmark ved  

 ratifikationen af konventionen i lighed med bl.a.
Norge og Sverige tager  

 forbehold efter konventionens artikel 17. Dette vil give Danmark mulighed for  

 i videst muligt omfang at nægte at anerkende eller fuldbyrde en afgørelse.  

 Det skal i den forbindelse bemærkes, at andre konventionsstater i forhold til  

 en stat, der har taget forbehold efter artikel 17, kan nægte anerkendelse  

 eller fuldbyrdelse af tilsvarende grunde.
 Efter Europarådskonventionen kan anerkendelse eller fuldbyrdelse nægtes af  

 følgende grunde:
a) Hvis den afgørelse, der ønskes anerkendt eller fuldbyrdet, er truffet,  

 uden at sagsøgte eller dennes juridiske repræsentant var til stede, og uden  

 at sagsøgte har fået stævningen behørigt forkyndt eller har modtaget et  

 tilsvarende dokument så tidligt, at sagsøgte har kunnet varetage sine  

 interesser.
Dette er dog ikke nogen hindring for at anerkende eller fuldbyrde  

 en afgørelse, hvis forkyndelse m.v. har været umulig, fordi sagsøgte har  

 holdt sig skjult (artikel 9, stk. 1, litra a, og lovforslagets § 5, nr. 1).
 b) Hvis den afgørelse, der ønskes anerkendt eller fuldbyrdet, blev  

 truffet, uden at sagsøgte var til stede, og den myndighed, der traf  

 afgørelse, ikke var kompetent på grundlag af sagsøgtes bopæl, forældrenes  

 seneste bopæl, hvis en af dem stadig har sin bopæl der, eller barnets bopæl  

 (artikel 9, stk. 1, litra b, og lovforslagets § 5, nr. 2).
 c) Hvis virkningerne af den afgørelse, der ønskes anerkendt eller  

 fuldbyrdet, skønnes at ville være åbenbart uforenelige med grundlæggende  

 principper i Danmark om familiers og børns retsforhold (artikel 10, stk. 1,  

 litra a, og § 6, nr. 1).
 d) Hvis afgørelsen på grund af ændrede forhold åbenhart ikke længere er  

 forenelig med hensynet til barnet (artikel 10, stk. 1, litra b, og  

 lovforslagets § 6, nr. 2).
 e) Hvis barnet på det tidspunkt, da sagen blev indledt i  

 oprindelsesstaten, var dansk statsborger eller havde bopæl her i landet uden  

 at have en tilsvarende tilknytning til oprindelsesstaten (artikel 10, stk. 1,  

 litra c, i, og lovforslagets § 6, nr. 3).
 f) Hvis barnet på det tidspunkt, da sagen blev indledt i  

 oprindelsesstaten, både var statsborger i oprindelsesstaten og i Danmark og  

 havde bopæl i Danmark (artikel 10, stk. 1, litra c, ii, og lovforslagets § 6,  

 nr. 4).
 g) Hvis barnet efter loven i den stat, hvor det er statsborger eller har  

 bopæl, har ret til selv at bestemme, hvor det vil bo (artikel 1, litra a, og  

 lovforslagets § 6, nr. 5).
 h) Hvis afgørelsen er uforenelig med en afgørelse, der er truffet i  

 Danmark i en sag, der er indledt, før anmodningen om anerkendelse eller  

 fuldbyrdelse blev fremsat, og nægtelsen stemmer med, hvad der er bedst for  

 barnet (artikel 10, stk. 1, litra d, og lovforslagets § 7, stk. 1).
 5.5. Efter Haagerkonventionen kan tilbagegivelse af et barn, der ulovligt  

 er bortført eller tilbageholdt, nægtes af følgende grunde:
 a) Hvis der er forløbet mere end 1 år fra bortførelsen eller  

 tilbageholdelsen af barnet, inden anmodningen om tilbagegivelse indleveres  

 til fogedretten, og barnet er faldet til i de nye omgivelser (artikel 12,  

 stk. 2, og lovforslagets § 11, nr. 1).
 b) Hvis der er alvorlig risiko for, at tilbagegivelse vil kunne skade  

 barnets sjælelige eller legemlige sundhed, eller for, at tilbagegivelse på  

 anden måde vil kunne sætte barnet i en situation, som det ikke bør tåle  

 (artikel 13, stk. 1, litra b, og lovforslagets § 11, nr. 2).
 c) Hvis barnet modsætter sig tilbagegivelsen, og barnet har nået en sådan  

 modenhed og alder, at der bør tages hensyn til barnets mening (artikel 13,  

 stk. 2, og lovforslagets § 11, nr. 3).
 d) Hvis tilbagegivelse af barnet ikke vil være forenelig med grundlæggende  

 principper her i landet til beskyttelse af menneskelige friheder og  

 rettigheder (artikel 20 og lovforslagets § 11, nr. 4).
6. Oprettelse af en centralmyndighed Såvel Europarådskonventionen som Haagerkonventionen bestemmer, at der  

 skal oprettes en centralmyndighed, hvis opgaver hovedsagelig skal være at  

 samarbejde med de andre konventionsstaters centralmyndigheder, ligesom  

 centralmyndigheden skal sørge for, at sagerne behandles så hurtigt som  

 muligt.
Det må forventes, at oprettelsen af en centralmyndighed i sig selv  

 vil kunne være medvirkende til at begrænse antallet af børnebortførelser,  

 ligesom det må forventes, at centralmyndighederne ved deres indtræden i  

 enkeltsager vil kunne medvirke til, at en stor del af dem løses, uden at  

 domstolene involveres.
I lovforslagets § 3, stk. 2, foreslås det, at justitsministeren bemyndiges  

 til at bestemme, hvem der skal være centralmyndighed.
Det fremgår af  

 betænkningen, at arbejdsgruppen har ment, at det vil være mest naturligt, at  

 Civilretsdirektoratet udpeges til centralmyndighed i Danmark.  

 Justitsministeriet kan tilslutte sig dette, da det er Civilretsdirektoratet,  

 der har det overordnede ansvar for administrationen af reglerne om  

 forældremyndighed og samværsret.
Der henvises til bemærkningerne til § 3.
 7. Muligheder for yderligere internationalt samarbejde i fremtiden.
 For så vidt angår forholdet mellem konventionsstater indbyrdes, giver  

 Europarådskonventionen mulighed for, at konventionsstater, som har en  

 tilsvarende lovgivning om forældremyndighed, eller som har et særligt system  

 vedrørende anerkendelse eller fuldbyrdelse af afgørelser omfattet af  

 konventionen, lader disse regler gælde i stedet for konventionerne  

 (artiklerne 19 og 20). Haagerkonventionen indeholder den begrænsning, at  

 konventionsstater alene kan indgå fælles overenskomster om tilbagegivelse af  

 børn, der ulovligt er bortført eller tilbageholdt, såfremt overenskomsterne  

 giver bedre mulighed for tilbagegivelse end konventionens regler.
Hverken Europarådskonventionen eller Haagerkonventionen er til hinder for  

 indgåelse af overenskomst vedrørende forhold, der er omfattet af  

 konventionerne, mellem Danmark og en stat, der ikke har tiltrådt nogen af  

 konventionerne.
Det foreslås derfor i lovforslagets § 2, stk. 4, at  

 regeringen bemyndiges til at indgå i et internationalt samarbejde med  

 ikke-konventionsstater.
Et sådant internationalt samarbejde kan tænkes i form  

 af generelle bilaterale eller multilaterale aftaler eller i form af aftaler  

 vedrørende enkeltsager.
Lovforslaget er udformet således, at der gives regeringen mulighed for at  

 indgå aftaler eller overenskomster, der kan indeholde fravigelser fra  

 reglerne i lovforslaget.
Baggrunden herfor er, at der efter omstændighederne  

 vil kunne blive behov for at indgå overenskomst eller aftale med lande, hvis  

 retssystemer m.v. adskiller sig væsentligt fra retssystemet i Danmark og i de  

 lande, der har tilsluttet sig Europarådskonventionen eller  

 Haagerkonventionen.
Det skal i den forbindelse bemærkes, at i en stor del af  

 de tilfælde, hvor der er tale om bortførelse eller tilbageholdelse af børn,  

 der er bosiddende i Danmark, får barnet efter bortførelsen eller  

 tilbageholdelsen ophold i et land, der hverken har tiltrådt Europaråds- eller  

 Haagerkonventionen.
Skal man tilgodese humanitære hensyn til at få bortførte  

 eller tilbageholdte børn udleveret til Danmark i sådanne situationer, vil det  

 derfor kunne blive nødvendigt at acceptere visse fravigelser fra reglerne i  

 lovforslaget (og dermed fra reglerne i konventionerne), og det vil i en given  

 situation kunne virke meget uheldigt, såfremt man var afskåret herfra på  

 forhånd.
Det er ikke muligt på nuværende tidspunkt at sige noget nærmere om, hvilke  

 overenskomster der vil kunne blive tale om.
Det kan dog oplyses, at der  

 eventuelt vil kunne blive tale om et EF-samarbejde på dette område.
8. Ændringer i dansk lovgivning i øvrigt 8.1. Arbejdsgruppen har i betænkningen foreslået, at der i forbindelse  

 med indførelsen af en særlig lovgivning om internationale børnebortførelser  

 m.v. samtidig gennemføres mindre ændringer af myndighedsloven og  

 straffeloven.
Der foreslås dels en ændring af myndighedsloven, således at  

 begge forældre skal samtykke i, at deres barn forlader landet, hvis  

 forældrene er uenige om, hvem der skal have forældremyndigheden alene.
Den  

 ene af forældrene kan i dag uden samtykke fra den anden bringe barnet ud af  

 landet eller tilbageholde det i udlandet, hvis der, når handlingen foretages,  

 foreligger fælles forældremyndighed.
Gennem den nye regel i § 10 a ændres  

 gældende ret således, at begge forældre herefter skal give samtykke til, at  

 barnet forlader landet, hvis de er uenige om, hvem der skal have  

 forældremyndighe-den.
Uden en bestemmelse af det nævnte indhold vil det ikke  

 være muligt at statuere, at udrejse med barnet til udlandet i tilfælde, hvor  

 der er fælles forældremyndighed, er ulovlig.
Den foreslåede regel hænger sammen med lovforslagets § 2, stk. 2,  

 hvorefter en bortførelse eller tilbageholdelse kan karakteriseres som  

 ulovlig, selv om den er foretaget på et tidspunkt, hvor den, der foretager  

 bortførelsen, har del i forældremyndigheden.
Lovforslaget indebærer, at den  

 ene af forældrene ikke uden samtykke fra den anden vil kunne bringe barnet  

 til udlandet, hvis der i medfør af myndighedslovens § 10, stk. 1, er anmodet  

 om ophør af den fælles forældremyndighed.
Kravet om samtykke gælder tillige,  

 hvis det på anden vis kan konstateres, at forældrene er uenige om, hvem af  

 dem der skal have forældremyndigheden over barnet alene.
Samtykke skal  

 derimod ikke foreligge, hvis uenigheden f.eks. blot drejer sig om, hvorvidt  

 barnet bør opholde sig i udlandet, eller om andre forhold vedrørende  

 udøvelsen af forældremyndigheden.
 8.2. Endvidere foreslås en ændring af straffeloven, således at der bliver  

 mulighed for at straffe en person, som ulovligt fører et barn ud af landet.
Efter straffelovens § 215 kan den, som unddrager en person under 18 år  

 forældres eller anden rette vedkommendes myndighed eller forsorg eller  

 bidrager til, at han unddrager sig sådan myndighed eller forsorg, straffes.  

 Bestemmelsen beskytter forældremyndighedsindehaverens rettigheder over barnet  

 og varetager hensynet til barnet, således at dette ikke unddrages den omsorg  

 og varetægt, der følger med forældremyndigheden.
Formuleringen indebærer, at  

 også bortførelse af eget barn er omfattet, men bestemmelsen antages ikke at  

 kunne overtrædes af personer, der har del i forældremyndigheden på  

 gerningstidspunktet.
Lovændringen vil medføre, at enhver, herunder en person,  

 der har del i forældremyndigheden, kan straffes for ulovligt at føre barnet  

 ud af landet.
Bestemmelsen skal ses på baggrund af forslaget til ændring af  

 myndighedsloven.
9. Økonomiske og administrative konsekvenser Lovforslaget forventes ikke at få væsentlige økonomiske eller  

 administrative konsekvenser.
10. Hørte myndigheder Arbejdsgruppens betænkning har været til høring hos følgende myndigheder  

 og organisationer:
 Præsidenten for Østre Landsret.
 Præsidenten for Vestre Landsret.
 Præsidenten for Københavns Byret.
 Præsidenten for Århus by- og herredsret.
 Præsidenten for Odense by- og herredsret.
 Præsidenten for Aalborg by- og herredsret.
 Den danske Dommerforening.
 Foreningen af dommerfuldmægtige i Danmark.
 Foreningen af statsamtmænd.
 Foreningen af statsamtjurister.
 Overpræsidenten i København.
 Advokatrådet.
 Civilretsdirektoratet.
 Indenrigsministeriet.
 Rigsadvokaten.
 Rigspolitichefen.
 Politidirektøren.
 Foreningen af politimestre i Danmark.
 Politifuldmægtigforeningen.
 Dansk Politiforbund.
 Dansk Kriminalpolitiforening.
 Udenrigsministeriet.
Bemærkninger til lovforslagets enkelte bestemmelser Til kapitel 1 Dette kapitel angiver den foreslåede lovs anvendelsesområde.
Til § 1 Bestemmelsen indeholder en uddybning af lovforslagets titel.
Til stk. 1 I stk. 1 angives lovforslagets to hovedområder. 1. pkt. omhandler  

 Europarådskonventionen, der vedrører pligten til at anerkende og fuldbyrde  

 udenlandske afgørelser om forældremyndighed, om samværsret og om, hvor barnet  

 skal bo. 2. pkt. omhandler Haagerkonventionen, der vedrører de civilretlige  

 virkninger af internationale børnebortførelser.
Til stk. 2 Efter stk. 2 gælder lovudkastet for børn under 16 år.  

 Aldersgrænsen er fastsat i overensstemmelse med Europarådskonventionens  

 artikel 1, litra a, og Haagerkonventionens artikel 4.
Efter gældende dansk ret er børn og unge under 18 år, jf. myndighedslovens  

 § 6, undergivet forældremyndighed, medmindre de har indgået ægteskab.
Indtil  

 da er det i medfør af myndighedslovens § 7 forældremyndighedsindehaveren, der  

 træffer dispositioner om barnets personlige forhold, herunder bestemmer, hvor  

 barnet skal opholde sig.
Interne danske forældremyndigheds~ og  

 samværsretsafgørelser kan i princippet tvangsfuldbyrdes, indtil barnet fylder  

 18 år.
I dansk fogedretspraksis er der dog tilbageholdenhed med  

 gennemtvingelse over for børn, der har nået en vis alder og modenhed, og som  

 modsætter sig udlevering.
Fogedens nægtelse af at gennemføre forretninger i  

 sådanne situationer støttes ikke på en fast aldersgrænse, men vil bero på en  

 konkret vurdering, hvis grundlag ofte vil være en samtale, som fogedretten  

 eller andre har haft med barnet.
Lovudkastets aldersgrænse er, som det fremgår af det anførte, forskellig  

 fra myndighedslovens 18 års-grænse.
Baggrunden for dette er, at  

 tvangsfuldbyrdelse af en afgørelse kun vanskeligt vil kunne gennemføres mod  

 et ældre barns vilje.
Reglen indebærer således, at der formelt og mere  

 teoretisk vil gælde forskellige aldersgrænser ved fuldbyrdelse af danske og  

 udenlandske afgørelser om børn.
I praksis vil der efter al sandsynlighed ikke  

 blive tale om nogen forskel.
Aldersgrænsen i stk. 2 på 16 år er absolut, hvilket indebærer, at enhver  

 handling efter lovudkastet er udelukket, hvis barnet i mellemtiden fylder 16  

 år.
Dette gælder, selv om der foreligger en udenlandsk afgørelse fra tiden,  

 før barnet opnåede denne alder.
Loven indeholder en række særregler for større børn under 16 år.
Efter §  

 6, nr. 5, kan anerkendelse eller fuldbyrdelse efter Europarådskonventionen  

 ikke ske, hvis barnet ifølge loven i den stat, hvor det er statsborger eller  

 har bopæl, har ret til selv at bestemme sin bopæl.
Endvidere kan  

 tilbagegivelse i medfør af Haagerkonventionen efter § 11, nr. 3, nægtes, hvis  

 barnet selv modsætter sig tilbagegivelsen, og barnet har nået en sådan alder  

 og modenhed, at der bør tages hensyn til dets mening.
Til stk. 3 Stk. 3 indeholder en udtømmende opregning af de forskellige  

 former for udenlandske afgørelser, der efter kapitel 3 kan danne grundlag for  

 anerkendelse og fuldbyrdelse.
I udlandet træffes afgørelser om forældremyndighed, barnets opholdssted  

 eller om samværsret normalt af domstolene.
Konventionerne omfatter alle  

 retsafgørelser, uanset om afgørelsesformen er en dom, en kendelse eller en  

 beslutning.
Endvidere vil udenlandske retsforlig kunne danne grundlag for  

 tvangsfuldbyrdelse efter lovudkastet, selv om de ikke er udtrykkeligt nævnt i  

 bestemmelsen.
I enkelte lande er der tillagt administrative myndigheder kompetence på  

 området, således som det er tilfældet med de danske statsamter.
Det gælder  

 navnlig med hensyn til godkendelse af forældres aftaler, men det kan også  

 tænkes, at der bliver truffet administrativ afgørelse i tilfælde af tvist.  

 Konventionerne omfatter, som det også fremgår af stk. 3, tillige afgørelser  

 truffet af en offentlig myndighed og aftaler godkendt af en offentlig  

 myndighed.
 En udenlandsk afgørelse kan kun fuldbyrdes her i landet, såfremt  

 afgørelsen kan danne grundlag for fuldbyrdelse i den stat, hvor den er  

 truffet, jf. § 4, stk. 2. Er afgørelsen efter almindelige regler indbragt for  

 en overordnet instans i oprindelsesstaten, kan fogedretten, jf. § 8, nr. 1,  

 udsætte behandlingen af sagen om anerkendelse eller fuldbyrdelse, indtil den  

 udenlandske afgørelse er endelig.
Afgørelse om barnets bopæl kan endvidere foreligge ved udenlandske sociale  

 myndigheders afgørelser om tvangsfjernelse af børn fra  

 forældremyndighedsindehavere med henblik på anbringelse uden for hjemmet.  

 Indebærer beslutningen om tvangsanbringelsen efter vedkommende lands  

 lovgivning tillige en overførsel af forældremyndigheden til en person eller  

 en institution, er beslutningen direkte omfattet af lovudkastet, jf. herved §  

 10, stk. 2, nr. 1. Efter andre landes lovgivning har en sådan beslutning  

 antagelig ikke nogen retlig virkning på forældremyndighedsspørgsmålet, men  

 indebærer alene, at myndighederne faktisk overtager en række af  

 forældremyndighedsindehaverens beføjelser.
Konventionsteksterne og de  

 ledsagende bemærkninger hertil omtaler ikke, om også sådanne udenlandske  

 socialmyndigheders afgørelser skal anses for omfattet.
Efter de foreliggende  

 oplysninger er det den almindelige opfattelse i konventionslandene, at også  

 sådanne afgørelser kan tvangsfuldbyrdes efter konventionerne.
Til § 2 Bestemmelsen opregner, hvilke af lovudkastets bestemmelser der gælder i  

 forhold til lande, der har tiltrådt de to konventioner, og indeholder en  

 henvisning til de særlige nordiske regler.
 Til stk. 1.
 Stk. 1 gælder i forhold til de lande, der har tiltrådt  

 Europarådskonventionen af 10. maj 1980 om anerkendelse og fuldbyrdelse af  

 forældremyndighedsafgørelser.
Indledningsvis henvises i stk. 1 til kapitel 2 om centralmyndigheden og  

 kapitel 3, der udelukkende omhandler bestemmelser vedrørende anerkendelse og  

 fuldbyrdelse efter Europarådskonventionen.
Herefter henvises til  

 sagsbehandlingsreglerne i §§ 12-13, 15, stk. 1 og 16-18 i kapitel 5. Endelig  

 nævnes § 20 i kapitel 6 om danske forældremyndighedsafgørelser.
Til stk. 2 Stk. 2 gælder i forhold til lande, der har tiltrådt  

 Haagerkonventionen af 25. oktober 1980 om de civilretlige virkninger af  

 internationale børnebortførelser.
Indledningsvis er der i bestemmelsen en henvisning til kapitel 2 om  

 centralmyndigheden og til kapitel 4, der alene omhandler bestemmelser  

 vedrørende tilbagegivelse efter Haagerkonventionen.
Herefter henvises til  

 sagsbehandlingsreglerne i §§ 12 og 14-18 i kapitel 5, medens §§ 19-20  

 vedrører kapitel 6 om danske forældremyndighedsafgørelser.
Til stk. 3 Ifølge stk. 3 anvendes lovudkastet ikke i forhold til Finland,  

 Island, Norge eller Sverige i det omfang, der gælder andre regler.
De  

 bestemmelser, der i stedet skal anvendes mellem de nordiske lande, er den  

 nordiske ægteskabskonventions artikel 8, loven om anerkendelse og  

 fuldbyrdelse af nordiske afgørelser om privatretlige krav og loven om  

 udlevering til forsorg i et andet nordisk land.
Til stk. 4 Stk. 4 indeholder en bemyndigelse til justitsministeren til at  

 indgå aftale med lande, der ikke har tiltrådt konventionerne om, at  

 lovforslaget med eventuelle fravigelser skal finde anvendelse i forholdet  

 mellem Danmark og det pågældende land.
Hermed er der skabt mulighed for at  

 etablere et samarbejde med andre lande end konventionslandene på dette  

 vigtige område.
Der henvises til det, som er anført i de almindelige  

 bemærkninger, pkt. 7.
Til kapitel 2 Kapitel 2 omhandler centralmyndigheden og dennes opgaver.
Der henvises  

 til Europarådskonventionens artikel 2-5 og Haagerkonventionens artikel 6-11.
Til § 3 For at nå målet om anerkendelse og fuldbyrdelse af udenlandske  

 forældremyndighedsafgørelser m.v. og om tilbagegivelse af børn er det  

 nødvendigt med et samarbejde mellem landene.
Dette søges opnået ved kravet  

 efter både Europarådskonventionen og Haagerkonventionen om, at der i alle  

 lande, som tilslutter sig konventionerne, skal oprettes centralmyndigheder,  

 som skal sørge for, at konventionsforpligtelserne overholdes, og at bortførte  

 børn tilbagegives.
Deres rolle er koordinerende, idet myndighederne skal  

 modtage og formidle henvendelser vedrørende krav om anerkendelse,  

 tvangsfuldbyrdelse og udlevering af børn i henhold til konventionerne.  

 Centralmyndighederne kan bistå en ansøger, der ønsker en afgørelse anerkendt  

 eller fuldbyrdet eller et barn udleveret, med henvendelser til de nationale  

 kompetente myndigheder, med oplysninger om sagens forløb, og med at formidle  

 kontakt til andre centralmyndigheder.
Endvidere skal centralmyndighederne  

 forsøge at opnå en frivillig imødekommelse af ansøgningen.
Ved afgrænsningen  

 er det præciseret, at en ansøger ikke er forpligtet til at rette sin  

 ansøgning til centralmyndigheden, men uden om denne myndighed direkte kan  

 rette henvendelse til den kompetente nationale myndighed.
På baggrund af  

 centralmyndighedens særlige rolle og ekspertise på området må det dog  

 antages, at kun få vil vælge at ansøge uden om centralmyndigheden.
Efter modtagelsen af en henvendelse foretager centralmyndigheden en første  

 prøvelse, hvorunder det undersøges, om alle relevante oplysninger for  

 behandlingen foreligger, ligesom der skal foretages en vurdering af, om  

 ansøgningen kan forventes imødekommet på det foreliggende grundlag.
Er det  

 åbenbart, at dette ikke er tilfældet, kan centralmyndigheden afvise at  

 videresende henvendelsen til fogedretten eller til en anden centralmyndighed,  

 der skal behandle den.
I andre tilfælde vil det være naturligt at søge  

 tilvejebragt en retlig afgørelse af, om betingelsen i konventionen er  

 opfyldt.
 Skal ansøgningen behandles i fogedretten, må centralmyndigheden tage  

 kontakt med en advokat, som fogedretten kan beskikke til at varetage  

 ansøgerens interesser, jf. § 18, stk. 2.
§ 3 forudsætter, at der udpeges en dansk centralmyndighed.
Bestemmelsen  

 omfatter myndighedens rolle og virksomhed i forbindelse med behandlingen af  

 sager i Danmark efter konventionerne.
Derudover vil det være naturligt, at  

 den danske centralmyndighed bistår danske forældre med at få deres børn hjem  

 i samarbejde med den tilsvarende centralmyndighed i vedkommende udland.
I betænkningen (side 61) har arbejdgruppen foreslået, at den danske  

 centralmyndighed bliver Civilretsdirektoratet.
Det er nærliggende at udnytte  

 den omstændighed, at der i Danmark, i lighed med i Norge, men i modsætning  

 til hvad der er tilfældet i Sverige, findes en overordnet statslig myndighed,  

 der har ansvaret for administrationen af reglerne om forældremyndighed og  

 samværsret.
Direktoratet er bl.a. klageinstans for statsamternes afgørelser  

 vedrørende samværsret og har efter myndighedslovens § 19 kompetence til at  

 træffe midlertidige afgørelser om forældremyndighed, hvis forældrene har  

 fælles forældremyndighed, og der er risiko for, at den ene af dem vil bringe  

 barnet ud af landet og dermed foregribe en afgørelse om forældremyndighed.  

 Det skal bemærkes, at centralmyndigheden ved anmodning fra udlandet om  

 bistand, navnlig om gennemtvingelse af en udenlandsk afgørelse om samværsret,  

 vil kunne komme til at tage stilling til den udenlandske afgørelses forhold  

 til en afgørelse, som direktoratet har truffet f.eks. som klageinstans.  

 Arbejdsgruppen finder ikke, at denne specielle situation bør føre til at  

 vælge en anden myndighed som centralmyndighed, idet Civilretsdirektoratet med  

 sit omfattende kendskab til området skønnes bedst egnet til at behandle også  

 denne form for konfliktsituationer.
Justitsministeriet kan tilslutte sig  

 arbejdsgruppens opfattelse.
Centralmyndigheden får endvidere som en væsentlig opgave at bistå  

 udlændinge med at gennemføre sager ved danske domstole under medvirken af  

 danske advokater og under anvendelse af danske retsregler.
Ved bistand til  

 danske forældre, hvis børn er bortført til udlandet, vil centralmyndigheden  

 naturligt kunne samarbejde med Udenrigsministeriet om kontakten til  

 vedkommende udenlandske centralmyndighed.
 Stk. 2 indeholder hjemmel til, at justitsministeren kan fastsætte  

 bestemmelser, der detaljeret regulerer centralmyndighedens opgaver.
Til kapitel 3 I kapitel 3 gennemføres en række af Europarådskonventionens bestemmelser,  

 idet kapitlet i overensstemmelse med Europarådskonventionens artikel 7, 11 og  

 12 nærmere afgrænser pligten til at anerkende og fuldbyrde de udenlandske  

 afgørelser.
Til § 4 § 4 omhandler virkningen her i landet af en afgørelse truffet i et land,  

 der har tiltrådt Europarådskonventionen.
I §§ 5 - 8 findes regler, der  

 begrænser området for § 4. Der henvises til Europarådskonventionens artikel  

 12.
Til stk. 1 Stk. 1 omhandler anerkendelse her i landet af udenlandske  

 afgørelser om forældremyndighed, om, hvor barnet skal bo, og om samværsret.  

 Reglen indebærer, at en udenlandsk afgørelse herom har samme retsvirkninger  

 som en dansk.
De myndigheder, der deltager i sagens behandling, må dog,  

 eventuelt som en præjudiciel afgørelse, tage stilling til, om betingelserne i  

 Europarådskonventionen for anerkendelse er opfyldt.
Til stk. 2 Stk. 2 bestemmer, at de afgørelser, der efter stk. 1 skal  

 anerkendes her i landet, også kan fuldbyrdes her.
Det er dog en forudsætning,  

 at afgørelsen vil kunne fuldbyrdes i det land, hvor den er truffet, enten  

 direkte eller efter vurdering af en myndighed.
Om dette er tilfældet må  

 prøves af fogedretten, jf. § 13.
I bestemmelsen defineres udtrykket »i den stat, hvor afgørelsen er  

 truffet« som »oprindelsesstaten«.
Dette ord anvendes i en  

 række af de følgende bestemmelser, nemlig i § 6, nr. 3 og 4, § 7, stk. 2, §  

 8, nr. 1 og 2, og § 13, stk. 2.
Til stk. 3 Stk. 3 omfatter i første række tilfælde, hvor et barn er bortført  

 fra en, der har forældremyndigheden umiddelbart efter loven i  

 oprindelsesstaten.
Det vil ofte gælde en ugift moder, således som det er  

 tilfældet efter den danske myndighedslovs § 8, stk. 2. Bestemmelsen kan også  

 anvendes i andre situationer, f.eks. hvis der er truffet en afgørelse om  

 forældremyndighed i oprindelsesstaten, som ikke kan tvangsfuldbyrdes der,  

 fordi en fuldbyrdelsesfrist ikke er udløbet.
Til § 5 Bestemmelsen fastlægger de særlige betingelser, der skal være opfyldt for  

 anerkendelse og fuldbyrdelse her i landet, når sagsøgte er udeblevet under  

 behandling af en forældremyndigheds~ eller samværsretssag i det pågældende  

 udland.
At en afgørelse er truffet under sagsøgtes udeblivelse, vil sige, at  

 denne ikke personligt har været til stede under sagen i oprindelseslandet og  

 heller ikke har ladet møde for sig ved berettiget fuldmægtig.
I sådanne  

 tilfælde opstilles i § 5 nogle yderligere betingelser for at anerkende og  

 fuldbyrde afgørelsen her i landet.
De drejer sig om behørig underretning af  

 sagsøgte eller forsøg herpå, jf. nr. 1, og om afgørelsesmyndighedens stedlige  

 kompetence, jf. nr. 2. Uanset manglende underretning af sagsøgte vil  

 anerkendelse og fuldbyrdelse af afgørelsen kunne ske, hvis sagsøgte selv ved  

 at hemmeligholde sit opholdssted for modparten er årsag til, at forkyndelse  

 ikke har været mulig.
Efter nr. 2 er det i udeblivelsessituationen en yderligere betingelse, at  

 sagsøgte havde en sådan bopælsmæssig tilknytning til oprindelseslandet, at  

 myndigheden har den fornødne internationale kompetence.
Denne skal være  

 begrundet i sagsøgtes bopæl i landet, i forældrenes seneste fælles bopæl,  

 hvis en af dem stadig har sin bopæl der, eller i barnets bopæl.
Til § 6 Bestemmelsen opregner en række omstændigheder, der hver for sig medfører,  

 at en afgørelse om forældremyndighed, om, hvor barnet skal bo, eller om  

 samværsret ikke kan anerkendes eller fuldbyrdes her i landet, og bestemmelsen  

 begrænser dermed anvendelsesområdet for § 4.
Ved fuldt ud at udnytte forbeholdsmuligheden i Europarådskonventionens  

 artikel 17, jf. herved det, der er anført i de almindelige bemærkninger pkt.  

 5.3., har det i §§ 6-8 været muligt at angive forudsætningerne og  

 betingelserne for at nægte anerkendelse eller fuldbyrdelse uden samtidig  

 sondring mellem, hvorvidt der er tale om en ulovlig bortførelse eller ikke,  

 og uden at tage hensyn til den tid, der er forløbet, siden bortførelsen fandt  

 sted.
Det er dog givet, at den tid der er gået, vil kunne tillægges betydning  

 i forbindelse med prøvelsen af den enkelte sag.
Nr. 1 er en særlig udformet ordre publicklausul.
Bestemmelsen skal  

 fortolkes snævert, og den vil kun kunne anvendes, hvis det vil være åbenbart  

 uforeneligt med grundlæggende danske principper for familiers og børns  

 underhold at anerkende eller fuldbyrde afgørelsen.
I de ledsagende  

 bemærkninger til Europarådskonventionen nævnes, at hensynet til, hvad der er  

 bedst for barnet, er et grundlæggende retsprincip, og nr. 1 gør det muligt at  

 nægte anerkendelse eller fuldbyrdelse, hvis dette kan medføre et åbenbart  

 brud på dette grundprincip.
Efter nr. 2 kan anerkendelse eller fuldbyrdelse ikke ske, hvis  

 afgørelsen på grund af ændrede forhold åbenbart ikke længere er forenelig  

 med, hvad der er bedst for barnet.
Selv om bortførelsen indebærer en ændring  

 i barnets forhold, vil dette ikke i sig selv kunne begrunde, at anerkendelse  

 eller fuldbyrdelse nægtes.
Er der derimod gået så lang tid mellem  

 bortførelsen og anmodningen om anerkendelse eller fuldbyrdelse, at barnet  

 klart er faldet til og har fundet sig til rette i sine nye omgivelser, kan  

 det komme på tale at nægte anerkendelse og fuldbyrdelse.
Ifølge danske regler, jf. retsplejelovens § 536, kan fogedretten alene  

 nægte fuldbyrdelse, dersom barnets sjælelige eller legemlige sundhed derved  

 udsættes for alvorlig fare.
Adgangen til at nægte fuldbyrdelse efter  

 lovudkastet er mere vidtgående.
Denne forskel er velbegrundet, idet der er  

 forskel på at flytte barnet tilbage inden for landets grænser og på at  

 udlevere barnet til et andet land.
Nr. 3 og 4 gør det muligt at nægte anerkendelse eller  

 fuldbyrdelse, når barnet, på det tidspunkt hvor sagen indledtes i  

 oprindelseslandet, havde en særlig tilknytning til Danmark.
Den kan bestå i  

 statsborgerskab eller bopæl her i landet, forudsat at der ikke er en  

 tilsvarende stærk tilknytning til oprindelseslandet, eller tilknytningen kan  

 bestå i dobbelt statsborgerskab.
Nr. 5, hvorefter anerkendelse eller fuldbyrdelse ikke kan ske,  

 hvis barnet selv har ret til at bestemme sin bopæl, skal ses i sammenhæng med  

 Europarådskonventionens artikel 1, litra a.
Efter denne bestemmelse defineres  

 et barn som en person under 16 år, der ikke har ret til at bestemme, hvor det  

 vil bo.
Til § 7 Bestemmelsen fastslår, at anerkendelse eller fuldbyrdelse i visse  

 tilfælde kan nægtes under henvisning til, at dette vil være uforeneligt med  

 en foreliggende afgørelse om forældremyndighed, samværsret eller om, hvor  

 barnet skal bo.
Til stk. 1 Stk. 1 fastlægger, hvornår anerkendelse eller fuldbyrdelse kan  

 nægtes under henvisning til en foreliggende dansk afgørelse.
Det kræves, at  

 den danske afgørelse er truffet i en sag, som er indledt, før anmodningen om  

 anerkendelse eller fuldbyrdelse af den udenlandske afgørelse er fremsat.  

 Hermed menes, at stævning skal være indleveret til retten til berammelse,  

 eller, for så vidt angår samværsret, at statsamtet har modtaget en skriftlig  

 eller mundtlig henvendelse herom.
Yderligere kræves det, at nægtelse af at  

 anerkende eller fuldbyrde stemmer med, hvad der er bedst for barnet.
Til stk. 2 Efter stk. 2 er det ikke blot en dansk  

 forældremyndighedsafgørelse, der kan danne grundlag for nægtelse af  

 anerkendelse eller fuldbyrdelse af oprindelsesstatens afgørelse.
Også en  

 afgørelse truffet i et andet land end oprindelsesstaten kan tillægges denne  

 virkning, såfremt afgørelsen kan fuldbyrdes her.
Det er dog yderligere en  

 betingelse, at afgørelsen også her er truffet i en sag, der er indledt, før  

 ansøgningen om anerkendelse eller fuldbyrdelse blev fremsat her i landet, og  

 at nægtelsen stemmer med, hvad der er bedst for barnet.
Til § 8 Bestemmelsen indeholder en opregning af, under hvilke betingelser en sag  

 om anerkendelse eller fuldbyrdelse kan udsættes ved kendelse.
Kendelsesformen  

 er valgt af hensyn til begrundelselspligten, jf. retsplejelovens § 218, stk.  

 1, og fordi denne form kan have betydning for udenlandske myndigheders  

 muligheder for at forstå afgørelsen.
Efter nr. 1 kan en sag om anerkendelse eller fuldbyrdelse af en  

 afgørelse udsættes, hvis afgørelsen efter almindelige regler er indbragt for  

 en overordnet instans i oprindelsesstaten.
Derimod kan udsættelsen ikke ske,  

 blot fordi afgørelsen endnu ikke har retskraft.
Efter nr. 2 kan der ske udsættelse, hvis  

 forældremyndighedsspørgsmålet er under behandling her i landet under en sag,  

 som er indledt her, før sagen blev indledt i oprindelsesstaten.
Er der  

 truffet afgørelse i sagen her i landet, inden anmodningen fremsættes, gælder  

 reglerne i § 7. Bestemmelsen omfatter også udsættelse på grund af en  

 verserende samværsretssag.
Det skal bemærkes, at det forhold, at der verserer  

 en sag om forældremyndighedsspørgsmålet, ikke automatisk fører til  

 udsættelse.
Nr. 3 gælder det tilfælde, at der foreligger en anden  

 forældremyndighedsafgørelse end den, der er omhandlet af ansøgningen om  

 anerkendelse eller fuldbyrdelse.
Er denne anden afgørelse under fuldbyrdelse,  

 eller er der anmodet om anerkendelse af den, kan behandling af ansøgningen  

 udsættes herpå.
Uanset henvisningen i § 18 til reglerne i retsplejelovens kapitel 46,  

 fortrænges bestemmelsen i retsplejelovens § 502 om mulighed for udsættelse af  

 fogedsagen af lovudkastets § 8, hvis betingelser for udsættelse er snævrere.  

 Tilsvarende gælder udsættelse efter reglen i retsplejelovens § 536, stk. 2,  

 2. pkt.
Se i øvrigt bemærkningerne til § 18.
Til § 9 Bestemmelsen gælder fuldbyrdelse af samværsretsafgørelser og fastslår, at  

 der i forbindelse hermed kan træffes afgørelse om omfanget og udøvelsen af  

 samværsretten.
Der henvises til Europarådskonventionens artikel 11, stk. 2.
 Vilkårene for udøvelsen af samværsret er forskellige i de enkelte stater.  

 I erkendelse heraf er der efter Europarådskonventionens artikel 11, stk. 2,  

 givet fogedretten mulighed for under en sag om fuldbyrdelse af en afgørelse  

 om samværsret at tilpasse den udenlandske afgørelses vilkår, således at disse  

 bringes i overensstemmelse med landets almindelige regler for udøvelse af  

 samværsret.
Til kapitel 4 Kapitel 4 indeholder de grundlæggende bestemmelser om gennemførelsen af  

 Haagerkonventionens bestemmelser i dansk ret.
Til § 10 Bestemmelsen fastlægger, hvornår en børnebortførelse er ulovlig og derfor  

 medfører tilbagegivelsesforpligtelse efter Haagerkonventionen.
Der henvises  

 til konventionens artikel 3 og 4 samt artikel 12, stk. 1.
Til stk. 1 Efter Haagerkonventionen skal børn, der ulovligt er ført her til landet  

 eller ulovligt tilbageholdes her, tilbagegives efter anmodning fra den, som  

 barnet tilbageholdes fra.
Det er en betingelse, at barnet forinden havde  

 bopæl i en stat, som har tiltrådt Haagerkonventionen.
Til stk. 2 Stk. 2 indeholder en opregning af betingelserne for at anse en  

 bortførelse eller tilbageholdelse for ulovlig.
 Efter nr. 1 anses en bortførelse eller tilbageholdelse for ulovlig,  

 hvis den strider mod den ret til at bestemme over barnet, som tilkommer en  

 forældremyndighedsindehaver eller nogen anden ifølge loven i den stat, hvor  

 barnet havde bopæl umiddelbart før bortførelsen eller tilbageholdelsen.
Indehaveren kan være såvel en fysisk som en juridisk person, f.eks. en  

 institution, som har fået overført forældremyndigheden.
Bestemmelsen er også  

 anvendelig, hvis der er fælles forældremyndighed, og den ene af indehaverne  

 uden den andens samtykke bortfører eller tilbageholder barnet, under  

 forudsætning af at handlingen kan betegnes som ulovlig.
Er omsorgen for  

 barnet tillagt en anden end forældremyndighedsindehaveren, er det dennes ret  

 til at drage omsorg for barnet, der omfattes af loven.
Den, der som værge kun  

 har ansvaret for barnets økonomiske forhold, og den, som ikke har  

 forældremyndighed, men samværsret, vil ikke kunne fremsætte krav om  

 tilbagegivelse.
Et formål med konventionen er, at den skal beskytte børn mod at blive  

 fjernet fra deres vanlige miljø, hvortil de har en social og følelsesmæssig  

 tilknytning.
Dette fremgår bl.a. af kravet i nr. 2 om, at den, som har  

 forældremyndigheden, også faktisk skal have udøvet retten på det tidspunkt,  

 hvor barnet blev bortført eller tilbageholdt.
Imidlertid foreligger der en  

 formodning for, at den, som havde forældremyndigheden, også i praksis udøvede  

 denne.
Det er ingen betingelse for udøvelsen, at barnet og den, der har  

 forældremyndigheden, også har boet sammen.
Barnet kan f.eks. på grund af  

 uddannelse eller sygdom have boet uden for hjemmet.
Både spørgsmålet om, hvem der havde forældremyndigheden, og spørgsmålet  

 om, hvorvidt der foreligger en ulovlig bortførelse eller tilbageholdelse,  

 beror på loven i den stat, hvor barnet havde bopæl umiddelbart før  

 bortførelsen eller tilbageholdelsen.
Efter bestemmelsen skal man anse  

 forældremyndighedsindehaveren for at være den, der i barnets bopælsland anses  

 for retligt at udøve denne funktion.
Anmodningen om tilbagegivelse af et barn efter § 10 fremsættes over for  

 fogedretten.
Vedrørende sagsbehandlingen i øvrigt gælder reglerne i kapitel  

 5. En sag om tilbagegivelse skal efter § 15 fremmes hurtigst muligt.
Er et  

 barn ulovligt tilbageholdt her, er fogedretten forpligtet til at træffe  

 afgørelse om tilbagegivelse, hvis der ikke foreligger en af de i § 11 nævnte  

 grunde til at afslå dette.
Ved behandlingen af en anmodning om tilbagegivelse af et bortført barn  

 skal fogedretten ikke foretage en prøvelse af spørgsmålet om, hvem der bør  

 have forældremyndigheden.
Formålet med konventionen er netop, at dette  

 spørgsmål skal prøves og afgøres af domstolene i det land, hvor barnet havde  

 sin bopæl, før bortførelsen fandt sted.
Heller ikke det forhold, at den, som  

 opholder sig her i landet med barnet, har forældremyndigheden efter dansk ret  

 direkte efter loven eller i henhold til en dansk afgørelse eller en  

 udenlandsk afgørelse, der er gyldig her i landet, er til hinder for, at der  

 træffes afgørelse om tilbagegivelse af barnet.
Haagerkonventionens artikel 17  

 åbner dog mulighed for, at de hensyn, der ligger til grund for en eventuel  

 dansk afgørelse om forældremyndighed, også kan tillægges betydning ved  

 afgørelsen af, om tilbagegivelse skal ske.
Ved behandlingen af en anmodning om tilbagegivelse af et bortført barn  

 skal fogedretten tage stilling til, om bortførelsen eller tilbageholdelsen er  

 ulovlig i lovens forstand.
Ved denne prøvelse skal fogedretten vurdere  

 spørgsmålet i forhold til loven i det land, hvor barnet havde bopæl  

 umiddelbart før bortførelsen eller tilbageholdelsen.
Til § 11 Bestemmelsen indeholder en opregning af forhold, der kan begrunde, at  

 tilbagegivelse efter Haagerkonventionen nægtes, selv om der foreligger en  

 ulovlig bortførelse eller tilbageholdelse af et barn.
Nr. 1 gør det muligt for fogedretten at nægte tilbagegivelse af et  

 barn, hvis dette er faldet til i sine nye omgivelser.
Denne nægtelsesmulighed  

 foreligger kun i de tilfælde, hvor der er gået 1 år siden bortførelsen eller  

 tilbageholdelsen.
Tiden regnes fra tidspunktet for bortførelsen eller  

 tilbageholdelsen og til indgivelsen af tilbagegivelsesanmodningen til  

 fogedretten.
Tidspunktet for fogedrettens afgørelse er uden betydning.
Er  

 barnet ulovligt tilbageholdt, regnes fristen fra det tidspunkt, hvor barnet  

 skulle have været bragt tilbage til forældremyndighedsindehaveren.
Efter nr. 2 kan tilbagegivelsen nægtes, hvis der er en alvorlig  

 risiko for, at tilbagegivelsen vil være til skade for barnets sjælelige eller  

 legemlige sundhed eller på anden måde sætte det i en situation, som det ikke  

 bør tåle.
Vurderingen af, om en sådan risiko kan anses at foreligge, må ske  

 på grundlag af objektive forhold.
Det er ikke en betingelse, at risikoen for  

 barnet er umiddelbar foreliggende.
Efter bestemmelsen kan nægtelse endvidere  

 ske, hvis tilbagegivelsen på anden måde vil sætte barnet i en situation, som  

 det ikke bør tåle.
Af bestemmelsens nr. 3 fremgår det, at fogedretten kan nægte  

 tilbagegivelsen, hvis barnet selv modsætter sig denne, og det har nået en  

 sådan alder og modenhed, at der bør tages hensyn til dets mening.
Denne  

 bestemmelse må anses som en væsentlig modifikation i tilbagegivelsespligten  

 begrundet i hensynet til, hvad der er bedst for barnet.
En tilsvarende  

 bestemmelse findes ikke i intern dansk fogedret, men som anført i  

 bemærkningerne til § 1, stk. 2, er der i praksis tilbageholdenhed med  

 gennemtvingelse over for børn, der har nået en vis alder og modenhed, og som  

 modsætter sig tilbagegivelse.
Efter § 16 skal der, inden fogedretten træffer  

 afgørelse om tilbagegivelse, finde en samtale sted med barnet, hvis det har  

 nået en sådan alder og modenhed, at der bør tages hensyn til dets mening.
Bestemmelsen i nr. 4 indebærer, at tilbagegivelse nægtes, hvis  

 denne ikke vil være forenelig med grundlæggende principper her i landet til  

 beskyttelse af menneskelige friheder og rettigheder.
Bestemmelsen må anses  

 for en særlig ordre public klausul med begrænset rækkevidde, således at den  

 alene kan komme til anvendelse i ekstraordinære undtagelsessituationer.
Til kapitel 5 Kapitel 5 indeholder generelle regler om sagsbehandlingen i forbindelse  

 med anmodninger om anerkendelse eller fuldbyrdelse efter  

 Europarådskonventionen og anmodninger om tilbagegivelse efter  

 Haagerkonventionen.
Bestemmelserne i § 12, § 15, stk. 1, og §§ 16-18, er  

 fælles for begge konventioner, medens § 13 vedrører sager efter  

 Europarådskonventionen og § 14 og § 15, stk. 2, sager efter  

 Haagerkonventionen.
Til § 12 Bestemmelsen indeholder regler om, hvilke myndigheder der er kompetente  

 til at behandle en anmodning efter såvel Europarådskonventionen som  

 Haagerkonventionen samt om sprogkrav til anmodningen.
Efter stk. 1 er det fogedretten, som er kompetent til at behandle  

 sager om tvangsfuldbyrdelse af udenlandske afgørelser om forældremyndighed og  

 samværsret og om tilbagegivelse af børn.
Dette er også tilfældet med hensyn  

 til indenlandske afgørelser.
Anmodning til fogedretten kan efter Europarådskonventionen fremsættes af  

 forældremyndighedsindehaveren, af den, som har omsorgen for barnet, eller af  

 den, som har samværsret med barnet.
Efter Haagerkonventionen kan anmodning  

 fremsættes af den, som hævder, at barnet uretmæssigt er unddraget  

 vedkommendes myndighed i strid med bestemmelsen i § 10. Dette kan såvel være  

 en fysisk som en juridisk person, og f.eks. vil de sociale myndigheder eller  

 en plejeinstitution efter bestemmelsen kunne fremsætte anmodning om  

 udlevering til fogedretten.
Stk. 2 stiller krav om, at anmodninger til fogedretten skal være  

 affattet på dansk eller være ledsaget af en dansk oversættelse.  

 Fremmedsprogede dokumenter, der vedlægges ansøgningen, skal ifølge 2. pkt.  

 ligeledes være oversat til dansk, men fogedretten kan dog bestemme, at dette  

 er unødvendigt.
Sprogkravet er af betydning for den udlænding, der uden om  

 centralmyndighederne henvender sig direkte til fogedretten.
I dette tilfælde  

 påhviler det ansøgeren selv at drage omsorg for, at anmodningen og eventuelt  

 andre dokumenter er oversat til dansk.
 For så vidt angår udenlandske henvendelser til den danske centralmyndighed  

 om tvangsfuldbyrdelse her i landet mener arbejdsgruppen, at det i  

 bekendtgørelsen om centralmyndighedens virksomhed bør bestemmes, at de også  

 kan være affattet på engelsk.
Såvel Europaråds- som Haagerkonventionen lægger op til i videre  

 udstrækning at anvende fremmedsprog i forbindelse med ansøgninger.
Efter  

 Europarådskonventionens artikel 6, stk. 1, litra b, skal centralmyndighederne  

 acceptere henvendelser affattet på både engelsk og fransk.
Efter  

 Haagerkonventionens artikel 24, stk. 1, gælder det samme ved henvendelser om  

 udlevering af børn.
Europarådskonventionens artikel 6, stk. 3, og  

 Haagerkonventionens artikel 24 og 42, giver mulighed for, at der ved  

 tilslutning til konventionerne kan tages forbehold herfor, efter  

 Haagerkonventionen dog kun således, at enten fransk eller engelsk udelukkes.  

 Arbejdsgruppen har foreslået, at Danmark, på samme måde som det er besluttet  

 i Norge, bør udnytte forbeholdsmuligheden ved at udelukke fransk.  

 Justitsministeriet kan tilslutte sig arbejdsgruppens opfattelse.
Til § 13 Bestemmelsen vedrører indholdet af anmodninger til fogedretten om  

 fuldbyrdelse efter Europarådskonventionen i henhold til § 4.
Efter stk. 1 kræves det, at en ansøgning om fuldbyrdelse skal  

 indeholde oplysning om, hvor barnet antages at befinde sig, samt forslag til,  

 hvordan barnet kan bringes tilbage til forældremyndighedsindehaveren.  

 Oplysninger om barnets opholdssted er væsentlige for hurtigst muligt at skabe  

 kontakt med dette eller for at kunne konstatere, om barnet eventuelt påny  

 skulle være bragt ud af landet.
Er dette tilfældet, skal ansøgningen straks  

 videresendes til rette udenlandske centralmyndighed.
I stk. 2 bestemmes, at anmodningen skal være vedlagt en bekræftet  

 udskrift af den afgørelse, der påberåbes som grundlag for  

 tvangsfuldbyrdelsen.
Det forudsættes, at det er en offentlig myndighed i  

 oprindelsesstaten, f.eks. dennes centralmyndighed, der har foretaget  

 bekræftelsen.
 Der skal endvidere foreligge dokumentation for, at afgørelsen kan danne  

 grundlag for fuldbyrdelse i oprindelsesstaten, jf. lovens § 4, stk. 2.
Til § 14 Reglen vedrører anmodninger om tilbagegivelse af et barn efter  

 Haagerkonventionen og indeholder på samme måde som § 13 bestemmelser  

 vedrørende sådanne anmodningers indhold.
I stk. 1 præciseres, at en anmodning må indeholde oplysning om  

 identiteten af ansøgerne, barnet og den, som påstås at have fjernet eller  

 tilbageholdt barnet.
Vedrørende barnet er det særligt fremhævet, at dettes  

 fødselsdato må oplyses, idet loven efter § 1, stk. 2, kun gælder for børn  

 under 16 år.
Endvidere skal anmodningen efter 2. pkt. indeholde oplysning om,  

 på hvilket grundlag tilbagegivelsen støttes, og om, hvor barnet antages at  

 befinde sig.
Efter stk. 2 skal anmodningen være ledsaget af de dokumenter, som  

 ansøgeren agter at påberåbe sig.
Bestemmelsen er ikke til hinder for, at  

 dokumenter, der efterfølgende ønskes inddraget, og som er af betydning for  

 sagen, kan medtages ved bedømmelsen.
Efter stk. 3 kan fogedretten bestemme, at der under behandlingen af  

 en sag om tilbagegivelse skal fremlægges en afgørelse fra en kompetent  

 myndighed i barnets hjemland om, at bortførelsen eller tilbageholdelsen er  

 ulovlig.
Behovet for en sådan erklæring foreligger, hvis det findes  

 tvivlsomt, hvorledes retsstillingen er i det land, hvor barnet boede  

 umiddelbart før bortførelsen eller tilbageholdelsen.
Fremskaffelsen af denne  

 erklæring vil kunne ske ved den danske centralmyndigheds foranstaltning.
Kan  

 erklæringen ikke tilvejebringes, følger det af bestemmelsen, at dette ikke  

 alene kan medføre, at tilbagegivelse nægtes.
Til § 15 Bestemmelsen vedrører frister for sagsbehandlingen.
 Stk. 1 omhandler såvel behandlingen af sager efter Europaråds- som  

 Haagerkonventionen og understreger fogedrettens pligt til at fremme sagerne  

 hurtigst muligt.
Stk. 2 omhandler sager vedrørende tilbagegivelse af børn efter  

 Haagerkonventionen.
Er en sag ikke afgjort inden 6 uger efter, at fogedretten  

 har modtaget ansøgningen, skal retten efter anmodning redegøre for årsagen  

 hertil.
Normalt vil anmodning om oplysninger om sagen antagelig komme fra en  

 centralmyndighed, men det kan ikke udelukkes, at den kommer direkte fra  

 rekvirenten eller dennes advokat.
Til § 16 Bestemmelsen fastsætter, at fogedretten har pligt til at have en samtale  

 med barnet, inden der træffes afgørelse i en sag.
Pligten til at give barnet  

 mulighed for at give sine synspunkter til kende, inden der træffes afgørelse  

 i en sag, eksisterer dog kun, hvis barnet har nået en sådan alder og  

 modenhed, at der bør tages hensyn til dets mening.
En tilsvarende bestemmelse findes ikke i intern dansk fogedret, men  

 indholdet heraf svarer til grundsætningen i myndighedslovens § 26, der  

 omhandler større børns mulighed for indflydelse på afgørelser om  

 forældremyndighed og samværsret.
Efter denne bestemmelse skal der, før der  

 træffes afgørelse i en sag om forældremyndighed eller samværsret, finde en  

 samtale sted med barnet herom, hvis dette er fyldt 12 år.
Samtalen kan dog  

 undlades, hvis den må antages at være til skade for barnet eller uden  

 betydning for afgørelsen.
Til § 17 § 17 gælder under sager efter begge konventioner og giver fogedretten  

 kompetence til at træffe midlertidig afgørelse om, hvor barnet skal opholde  

 sig under sagens behandling.
I intern dansk ret er behovet for midlertidige afgørelser tilgodeset med  

 reglerne i myndighedslovens §§ 18 og 19. Efter førstnævnte bestemmelse kan  

 retten under en retssag om forældremyndighed efter anmodning bestemme, hvem  

 der skal have forældremyndigheden, indtil der foreligger en dom, der kan  

 fuldbyrdes.
Efter § 19, som vedrører forældre, der har fælles  

 forældremyndighed, kan justitsministeren eller den, der bemyndiges hertil,  

 midlertidigt tillægge en af forældrene forældremyndigheden alene.  

 Bestemmelsen gælder, hvis der er risiko for, at den ene af forældrene vil  

 bringe barnet ud af landet og derved foregribe en afgørelse om  

 forældremyndigheden.
Endvidere kan de sociale myndigheder gribe ind, hvis det  

 af hensyn til barnets velfærd må anses for absolut påkrævet at ændre barnets  

 anbringelsessted, jf. herved bistandslovens § 123, stk. 1.
§ 19 udelukker, at der træffes en midlertidig afgørelse efter nogen af de  

 nævnte bestemmelser, når der i medfør af § 10 er fremsat anmodning om  

 tilbagegivelse af barnet.
Samtidig kan der være ganske særlige behov for at  

 træffe midlertidige bestemmelser, f.eks. fordi barnet ikke har særlig  

 tilknytning til Danmark, og fordi der på grund af sagernes internationale  

 karakter kan opstå forsinkelser under deres behandling.
Derfor er det fundet  

 nødvendigt med en særregel, som tilgodeser disse behov.
Kompetencen foreslås  

 tillagt fogedretten, der i forvejen har sagen under behandling.
Efter stk. 1 kan fogedretten efter anmodning bestemme, at barnet,  

 under en sag efter § 4 eller § 10, stk. 1, skal anbringes hos en af  

 forældrene eller på et neutralt sted ved de sociale myndigheders  

 foranstaltning, når dette findes påkrævet.
Afgørelsen vedrører alene barnets  

 opholdssted og er uden retlig betydning for forældremyndigheden.
Anmodning  

 kan fremsættes, og afgørelse kan træffes på ethvert tidspunkt, efter at  

 tilbagegivelsesanmodningen er videregivet til fogedretten.
Beslutning om  

 anbringelse kan kun ske, hvis det findes påkrævet, og derved er det  

 præciseret, at bestemmelsen har et begrænset anvendelsesområde.
Betingelsen  

 må anses for opfyldt, hvis det kan antages, at barnet vil kunne lide overlast  

 eller sættes i en utålelig situation, såfremt en afgørelse ikke træffes.  

 Afgørelsen vil også kunne anses for påkrævet, hvis den skønnes nødvendig for  

 at sikre barnets tilstedeværelse.
Dette vil f.eks. være tilfældet, hvis der  

 fremkommer oplysninger om, at den, som har barnet hos sig, kan forventes at  

 ville skjule det eller påny bortføre barnet til udlandet.
Fogedretten kan bestemme, at barnet skal anbringes hos en af forældrene  

 eller på et neutralt sted.
Muligheden for anbringelse under sagens behandling  

 er ny i dansk ret.
Træffer fogedretten en beslutning om anbringelse på et  

 neutralt sted, skal anbringelsen ske ved de sociale myndigheders  

 foranstaltning.
Det er alene de sociale myndigheders kompetence at afgøre,  

 hvor barnet skal anbringes, men det må antages, at dette normalt vil ske på  

 institution.
Stk. 2 fastsætter, at fogedrettens afgørelse om, hvor barnet skal  

 opholde sig under sagen, skal træffes ved kendelse.
Fogedrettens afgørelse er  

 således judiciel og dermed undergivet retsplejelovens almindelige  

 appelregler, jf. retsplejelovens § 536, stk. 4, således at afgørelsen kan  

 påkæres til landsretten.
Der er ikke i lovudkastet nogen bestemmelse om midlertidig samværsret,  

 idet myndighedslovens §§ 24 og 25 finder anvendelse.
Statsamtet har derfor  

 mulighed for efter anmodning at træffe bestemmelse om samværsret.
Ved  

 fastsættelsen af vilkårene for samværsrettens udøvelse må statsamtet være  

 opmærksom på, at det kan være nødvendigt at træffe særlige foranstaltninger  

 for at hindre, at den af forældrene, der skal have samværsret med barnet,  

 skjuler barnet, forsøger at bortføre det eller optræder på en måde, der kan  

 være til skade for barnet.
Til § 18 Til stk. 1 Som det fremgår af § 12, stk. 1, gennemføres fuldbyrdelse i henhold til  

 konventionerne af fogedretten. § 18, stk. 1, fastsætter, at retsplejelovens  

 almindelige regler om gennemtvingelse af andre krav end pengekrav i  

 retsplejelovens kapitel 45, 46 og 48 finder anvendelse, hvis ikke andet  

 følger af denne lov.
Retsplejelovens kapitel 45 indeholder regler om grundlaget for  

 tvangsfuldbyrdelse.
I retsplejelovens kapitel 45 er det formentlig alene §  

 483, der har selvstændig betydning.
Efter § 483 kan bestemmelser om  

 forældremyndighed eller udøvelse af samværsret, jf. § 478, stk. 1, nr. 3,  

 fuldbyrdes straks, medmindre fuldbyrdelsesfrist er fastsat af statsamtet  

 eller indeholdt i vilkårene.
Kapitel 46 i retsplejeloven indeholder nærmere regler om fremgangsmåden  

 ved tvangsfuldbyrdelsen.
Værnetingsbestemmelserne i § 487 finder anvendelse.  

 Anmodning kan herefter indgives der, hvor den person, som fuldbyrdelsen  

 rettes mod, har hjemting, jf. retsplejelovens § 487, stk. 1, nr. 1, eller  

 der, hvor barnet opholder sig, jf. retsplejelovens § 487, stk. 1, nr. 4.  

 Reglen i § 488 om oplysningspligten ved indgivelse af anmodningen viger for  

 lovudkastets §§ 13-15, dog således at der må kunne kræves yderligere  

 oplysninger, hvis det skønnes nødvendigt, jf. herved § 488, stk. 1, 1. pkt.  

 Opfyldes oplysningspligten ikke, vil sagen blive afvist, se § 489, jf. dog §  

 488, stk. 3. Reglerne i §§ 491-499 om berammelse, udeblivelse, indkaldelse,  

 politibistand etc. finder anvendelse.
Det samme gælder § 500 for så vidt  

 angår den, som fuldbyrdelsen rettes mod.
For den, der har fremsat  

 anmodningen, beskikkes advokat efter lovudkastets § 18, stk. 2.  

 Retsplejelovens § 501 indeholder regler om fogedrettens prøvelsesret.
Denne  

 bestemmelse må også finde anvendelse.
Der kan dog ikke fremsættes indsigelser  

 mod rigtigheden af udenlandske afgørelser, der er omfattet af  

 Europarådskonventionen, jf. artikel 9, stk. 3. Reglen i retsplejelovens § 502  

 må for Europarådskonventionens vedkommende være fortrængt af lovforslagets §  

 8. Reglerne i §§ 503-506 finder derimod anvendelse.
Retsplejelovens kapitel 48 indeholder een bestemmelse - § 536 - der har  

 betydning efter dette lovforslag.
Efter § 536, stk. 1, kan afgørelsen om  

 forældremyndighed og samværsret fuldbyrdes ved anvendelse af tvangsbøder  

 eller ved umiddelbar magtanvendelse.
Efter bestemmelsen kan fuldbyrdelse ikke  

 ske, hvis barnets sjælelige eller legemlige sundhed kommer i fare derved.
Det  

 må antages, at § 536, stk. 1, gælder, idet lovforslaget dog indeholder flere  

 bestemmelser, som supplerer og udvider bestemmelsen, se således § 6 og § 11.  

 Retsplejelovens § 536, stk. 2, 2. pkt., der giver mulighed for, at  

 fogedretten kan udsætte tidspunktet for barnets udlevering i kortere tid, må  

 for sager, der omfattes af Europarådskonventionen, anses for fortrængt af  

 lovforslagets § 8. I øvrigt finder § 536 anvendelse.
Dette betyder bl.a., at  

 det er fogedretten, der afgør, om fuldbyrdelsen skal søges gennemført ved  

 tvangsbøder eller ved umiddelbar magtanvendelse, jf. § 536, stk. 1, 1. og 2.  

 pkt.
Til stk. 2 Efter stk. 2 har fogedretten pligt til at beskikke en advokat for den,  

 der har indgivet anmodningen, medmindre denne allerede har antaget en  

 advokat.
Dette gælder uanset vedkommendes økonomiske forhold.
Der er herved  

 lagt vægt på, at ansøgeren i reglen vil være udlænding.
Er anmodningen  

 indgivet af centralmyndigheden, gælder, at denne efter loven ikke er tillagt  

 kompetence til at optræde selvstændigt eller til at varetage sagsbehandlingen  

 på ansøgerens vegne.
Kravet om obligatorisk advokatbeskikkelse for den, der  

 har indgivet anmodning, fremgår ikke direkte af konventionsteksterne, men må  

 anses for forudsat i Europarådskonventionens artikel 5 og Haagerkonventionens  

 artikel 7 om centralmyndighedens virksomhed.
Det fremgår heraf, at  

 centralmyndigheden har pligt til at sikre, at den, der har indgivet  

 anmodningen, repræsenteres under sagen på vilkår, der ikke er dårligere, end  

 hvad der gælder for personer med statsborgerskab eller bopæl i det pågældende  

 land.
Om betaling af salær og godtgørelse for udlæg til den beskikkede advokat  

 gælder reglerne i retsplejelovens kapitel 31 om fri proces.
Dette indebærer,  

 at omkostninger, der efter sin art ikke er omfattet af reglerne om fri  

 proces, må betales af ansøgeren selv.
Såvel Europarådskonventionen som Haagerkonventionen forudsætter, at enhver  

 omkostning i forbindelse med sagsbehandlingen afholdes af det land, der skal  

 behandle sagen.
Efter Haagerkonventionens artikel 26, jf. artikel 42, kan der  

 imidlertid tages forbehold herfor, således at advokatomkostningerne begrænses  

 til alene at omfatte, hvad der er dækket af de enkelte konventionslandes  

 ordninger vedrørende fri proces.
Ved bestemmelsen i stk. 2 foreslår  

 arbejdsgruppen, at dette forbehold skal udnyttes på samme måde, som det er  

 sket i Norge og Sverige.
Justitsministeriet er enig heri.
Begrænsningen  

 gælder ikke sager efter Europarådskonventionen.
Til kapitel 6 Kapitel 6 indeholder regler om, under hvilke betingelser der kan træffes  

 danske forældremyndighedsafgørelser samtidig med, at der verserer en sag om  

 tilbagegivelse af et barn, som ulovligt opholder sig her i landet, eller om  

 tilbagegivelse af et barn, der ulovligt er bortført fra Danmark til udlandet.
Til § 19 Bestemmelsen vedrører begrænsninger i muligheden for at træffe  

 forældremyndighedsafgørelser her i landet, når barnet ulovligt opholder sig  

 her.
Stk. 1 omhandler tilfælde, hvor der er fremsat anmodning om  

 tilbagegivelse af et barn efter § 10, stk. 1. Der er da ikke mulighed for at  

 træffe afgørelse i en verserende forældremyndighedssag her i landet, før  

 tilbagegivelsesanmodningen er behandlet.
En anmodning om tilbagegivelse  

 udelukker enhver realitetsafgørelse om forældremyndigheden, ikke alene at der  

 afsiges dom, men også at der træffes midlertidige afgørelser efter  

 myndighedslovens §§ 18-19.
Stk. 2 gælder de tilfælde, hvor det under en verserende  

 forældremyndighedssag her i landet oplyses, at barnet efter bestemmelserne i  

 § 10, stk. 2, ulovligt opholder sig her, uden at der endnu efter  

 Haagerkonventionen er fremsat anmodning om tilbagegivelse.
Er dette  

 tilfældet, kan retten ikke træffe nogen afgørelse om forældremyndighed,  

 medmindre der har været rimelig tid til at fremsætte en sådan anmodning.  

 Hvorvidt dette er tilfældet, må bero på de konkrete oplysninger vedrørende  

 omstændighederne omkring bortførelsen, men må formentlig i almindelighed  

 bedømmes på tilsvarende måde som vurderingen i lovforslagets § 5, nr. 1, af,  

 om parten har fået forkyndt en stævning eller modtaget et tilsvarende  

 dokument så tidligt, at parten har kunnet varetage sine interesser.
 Træffer retten afgørelse om forældremyndighed under henvisning til, at der  

 har været rimelig tid til at fremsætte anmodning om tilbagegivelse, er denne  

 afgørelse ikke i sig selv til hinder for, at anmodning efterfølgende  

 fremsættes under henvisning til § 10.
Efter afslutningen af behandlingen af en anmodning om tilbagegivelse af  

 barnet er der ikke længere noget, som hindrer, at der træffes afgørelse om  

 forældremyndighed her i landet.
Dette gælder også, hvis der er truffet  

 afgørelse om tilbagegivelse af barnet.
I almindelighed må det antages, at  

 sagsøgeren vil hæve forældremyndighedssagen her i landet, når denne afgørelse  

 ikke kan standse tilbagegivelsen.
Det kan dog ikke udelukkes, at sagen ønskes  

 fortsat, fordi den danske forældremyndighedsafgørelse vil kunne have  

 betydning under en eventuel forældremyndighedssag, der efter tilbagegivelsen  

 rejses i det land, hvorfra barnet blev bortført.
 Til § 20.
Bestemmelsen omhandler de tilfælde, hvor et barn er ulovligt bortført til  

 udlandet eller ulovligt tilbageholdt der, uden at der foreligger en dansk  

 afgørelse om forældremyndighed, som kan fuldbyrdes.
Bestemmelsen åbner  

 mulighed for, at Civilretsdirektoratet eller danske domstole, efter at  

 bortførelsen har fundet sted, kan fastslå dens ulovlighed.
Herved kan der  

 tilvejebringes det fornødne grundlag for, at barnet kan bringes tilbage.
Der  

 henvises herved tillige til bemærkningerne til § 4, stk. 3, hvorefter enhver  

 senere afgørelse kan anerkendes eller fuldbyrdes, hvis den indeholder  

 oplysning om, at bortførelsen er ulovlig.
Efter stk. 1 kan justitsministeren, eller den, der bemyndiges  

 dertil, træffe beslutning om, at handlingen er ulovlig, hvis barnet før  

 bortførelsen boede her i landet, og der kun er en forældremyndighedsindehaver  

 enten efter loven eller i henhold til en afgørelse, der endnu ikke kan  

 fuldbyrdes.
Om betingelserne for at anse bortførelsen eller tilbageholdelsen  

 for ulovlig, henvises til bemærkningerne til § 10, stk. 2, nr. 1. Det  

 bemærkes herved, at det ikke er en betingelse for at anse handlingen for  

 ulovlig, at denne tillige er strafbar.
Dette vil dog ofte være tilfældet, jf.  

 straffelovens § 215. Det er ikke nødvendigt, at der foreligger en ulovlig  

 bortførelse på det tidspunkt, hvor barnet bringes ud af landet.
Beslutning om  

 ulovlighed kan træffes, hvis en af forældrene med den andens samtykke tager  

 barnet med til udlandet, men senere nægter at give det tilbage.
Beslutning om, at handlingen er ulovlig, kan alene træffes efter anmodning  

 fra forældremyndighedsindehaveren.
Afgørende herfor er, hvem der har  

 forældremyndigheden på anmodningstidspunktet.
Beslutning efter bestemmelsen  

 kan f.eks. ikke træffes, hvis den, der fremsætter anmodning herom, havde  

 forældremyndigheden på bortførelsestidspunktet, men efterfølgende ved en  

 dansk afgørelse eller ved en afgørelse, der har gyldighed her i landet, er  

 blevet frataget forældremyndigheden.
For at sikre, at beslutningen om  

 ulovlighed accepteres i udlandet, bør det udtrykkeligt anføres, at ansøgeren  

 på anmodningstidspunktet var indehaver af forældremyndigheden.
Det findes hensigtsmæssigt, at beslutning efter stk. 1 kan træffes  

 administrativt, idet der må lægges vægt på, at beslutningen kan træffes  

 hurtigt, samt at beslutningen mere har karakter af en konstatering af en  

 objektiv kendsgerning end stillingtagen til et bevis eller en tvist.
Ud over  

 konstatering af, at barnet har boet her i landet, og at bortførelsen eller  

 tilbageholdelsen er ulovlig, vil der typisk alene være tale om, at den ugifte  

 mor skal kunne godtgøre, at hun ikke er gift med barnets fader, f.eks. ved  

 fremlæggelse af folkeregisterattest, jf. myndighedslovens § 8, stk. 2, eller  

 at vedkommende indehaver ved fremlæggelse af skifte- eller dødsattest skal  

 godtgøre at være eneindehaver af forældremyndigheden som følge af, at den  

 anden af forældrene er død, jf. myndighedslovens § 15, stk. 1. Arbejdsgruppen  

 har foreslået, at Civilretsdirektoratet, på grund af direktoratets øvrige  

 opgaver på det familieretlige område, bemyndiges til at træffe beslutningen.  

 Justitsministeriet er enig i dette, selv om det ikke ganske kan udelukkes, at  

 det internationalt vil kunne volde vanskelighed, at direktoratet samtidig  

 forudsættes tillagt kompetence som centralmyndighed.
Det er som nævnt et afgørende hensyn, at konstateringen af, om der  

 foreligger en ulovlig bortførelse eller tilbageholdelse, kan ske hurtigt.
Af  

 hensyn til barnet er det væsentligt, at forældremyndighedsforholdet  

 genoprettes snarest muligt.
Det må derfor antages, at  

 undtagelsesbestemmelserne i forvaltningslovens § 11, stk. 2, til reglerne om  

 udsættelse af sagen efter en anmodning om aktindsigt, samt undtagelserne fra  

 partshøringsreglerne efter lovens § 19, stk. 2, og fra reglen om retten til  

 at afgive en udtalelse efter § 21, stk. 2, normalt må finde anvendelse.
 Stk. 2 er ny i forhold til dansk ret, idet en bortførelse eller  

 tilbageholdelse efter bestemmelsen kan erklæres for ulovlig, selv om  

 forældrene på tidspunktet herfor havde fælles forældremyndighed og fortsat  

 har det.
Bestemmelsen skal ses i forhold til lovforslagets § 22, hvor der foreslås  

 indsat en ny bestemmelse i myndighedsloven som § 10 a.
I bestemmelsen  

 fastsættes det, at hvis forældrene er uenige om, hvem der skal have  

 forældremyndigheden, skal begge give samtykke til, at barnet forlader landet.  

 Arbejdsgruppen har foreslået, at afgørelsen efter stk. 2 skal henlægges til  

 domstolene, der normalt afgør forældremyndighedstvister.
Justitsministeriet  

 er enig heri.
Det er i stk. 2 angivet, at der må anlægges en retssag med påstand  

 efter myndighedslovens § 10, stk. 3, eller § 11, stk. 3, om, at den fælles  

 forældremyndighed bringes til ophør, og sagen skal i det hele behandles efter  

 reglerne i retsplejelovens kapitel 42. Bestemmelserne om international og  

 stedlig kompetence, jf. § 448 c og § 448 d, finder anvendelse i de nævnte  

 sager.
Under sagen kan der nedlægges en supplerende påstand om, at den anden  

 af forældrene tilpligtes at anerkende, at barnet ulovligt er udrejst af  

 landet, jf. forslaget til myndighedslovens § 10 a.
Herved opnås, at der under  

 sagen, som forudsat i de ledsagende bemærkninger til Europarådskonventionen,  

 både tages stilling til bortførelsens eller tilbageholdelsens ulovlighed, og  

 til, hvem der fremtidig skal have forældremyndigheden alene.
Det anerkendes  

 herved, at der kan træffes afgørelse, selv om barnet bor i udlandet.  

 Endvidere gælder, at spørgsmålet om ulovlighed ikke kan indbringes særskilt  

 for retten.
Stk. 3 indeholder en regel om, at bortførelsen eller  

 tilbageholdelsen kan erklæres for ulovlig, selv om det ikke er muligt at  

 forkynde en stævning eller andet tilsvarende dokument for den, sagen rettes  

 imod, når årsagen hertil er, at der ikke kan fremskaffes oplysning om dennes  

 opholdssted.
Hensigten med denne bestemmelse er, at den, der bortfører eller  

 tilbageholder barnet, ikke ved at holde sit opholdssted hemmeligt skal kunne  

 hindre, at der hurtigt kan træffes afgørelse om bortførelsens eller  

 tilbageholdelsens ulovlighed.
Til kapitel 7 Kapitel 7 indeholder regler for lovens ikrafttræden og gyldighed i  

 forhold til afgørelser truffet før dette tidspunkt, samt om lovens anvendelse  

 for Færøerne og Grønland.
Til § 21 Stk. 1 bemyndiger justitsministeren til at fastsætte tidspunktet  

 for lovens ikrafttræden.
Dette findes hensigtsmæssigt navnlig af hensyn til  

 den nærmere tilrettelæggelse af centralmyndighedens virksomhed.  

 Ikrafttrædelsestidspunktet kan fastsættes forskelligt for bestemmelserne  

 efter henholdsvis Europaråds- og Haagerkonventionen.
Dette skyldes, at  

 Danmark ikke nødvendigvis behøver at blive retligt forpligtet af begge  

 konventioner med virkning fra samme tidspunkt.
Ved lovens ikrafttræden får bestemmelserne vedrørende  

 Europarådskonventionen umiddelbar virkning.
Dette indebærer, at også  

 afgørelser, der er truffet, inden konventionen trådte i kraft mellem Danmark  

 og en anden konventionsstat, vil blive omfattet af lovudkastet.
 Stk. 2 fremhæver som en særlig undtagelse, at lovens § 10 om  

 tilbagegivelse af børn efter Haagerkonventionen kun gælder i tilfælde, hvor  

 den ulovlige bortførelse eller tilbageholdelse har fundet sted, efter at  

 loven er trådt i kraft i forhold til den stat, hvor barnet havde bopæl eller  

 ophold umiddelbart før bortførelsen eller tilbageholdelsen.
Til § 22 Efter myndighedslovens § 7, stk. 1, skal forældremyndighedens indehaver  

 drage omsorg for barnet og træffe afgørelse om dets personlige forhold ud fra  

 barnets interesse og behov.
Er der to indehavere af forældremyndigheden,  

 indebærer bestemmelsen, at ingen af dem har en fortrinsstilling.
Den ene af  

 forældrene kan i dag uden samtykke fra den anden bringe barnet ud af landet  

 eller tilbageholde det i udlandet, hvis der, når handlingen foretages,  

 foreligger fælles forældremyndighed.
Gennem den nye regel i § 10 a ændres  

 gældende ret således, at begge forældre herefter skal give samtykke til, at  

 barnet forlader landet, hvis de er uenige om, hvem der skal have  

 forældremyndigheden.
Baggrunden for denne ændring er, at uden en bestemmelse  

 af det nævnte indhold vil det ikke være muligt at statuere, at udrejse med  

 barnet til udlandet i tilfælde, hvor der er fælles forældremyndighed, er  

 ulovlig.
Forslaget indebærer, at den ene af forældrene ikke uden samtykke fra den  

 anden vil kunne bringe barnet til udlandet, hvis der i medfør af  

 myndighedslovens § 10, stk. 1, er anmodet om ophør af den fælles  

 forældremyndighed.
Kravet om samtykke gælder tillige, hvis det på anden vis  

 kan konstateres, at forældrene er uenige om, hvem af dem der skal have  

 forældremyndigheden over barnet alene.
Samtykke skal ikke foreligge, hvis  

 uenigheden blot drejer sig om, hvorvidt barnet bør opholde sig i udlandet  

 eller om andre forhold vedrørende udøvelsen af forældremyndigheden.
Efter § 10 a kræves samtykke til, at barnet forlader landet.
Det omfatter  

 også tilfælde, hvor barnet rejser alene eller sammen med andre end en af  

 forældrene.
Til § 23 Efter straffelovens § 215 kan den, som unddrager en person under 18 år  

 forældres eller anden rette vedkommendes myndighed eller forsorg eller  

 bidrager til, at han unddrager sig sådan myndighed eller forsorg, straffes.  

 Bestemmelsen beskytter forældremyndighedsindehaverens rettigheder over barnet  

 og varetager hensynet til barnet, således at dette ikke unddrages den omsorg  

 og varetægt, der følger med forældremyndigheden.
Formuleringen indebærer, at  

 også bortførelse af eget barn er omfattet, men bestemmelsen antages ikke at  

 kunne overtrædes af personer, der har del i forældremyndigheden på  

 gerningstidspunktet.
Dette foreslås ændret således, at enhver, herunder en  

 person, der har del i forældremyndigheden, kan straffes for ulovligt at føre  

 barnet ud af landet.
Bestemmelsen skal ses på baggrund af lovforslagets § 22  

 vedrørende myndighedslovens § 10 a, hvorefter begge forældre skal give  

 samtykke til, at barnet forlader landet, hvis der er uenighed om, hvem der  

 skal have forældremyndigheden.
Bortførelse af et barn til udlandet i strid  

 med forslaget til myndighedslovens § 10 a vil således kunne straffes.
Til § 24 Efter denne bestemmelse gælder loven ikke for Færøerne og Grønland, men  

 kan ved kongelig anordning sættes i kraft der, for Grønlands vedkommende dog  

 bortset fra ændringen af straffeloven.
 Undtagelse af Færøerne og Grønland, som territoriale enheder under  

 Danmark, har hjemmel i Europarådskonventionens artikel 25 og i  

 Haagerkonventionens artikel 39 og 40. Konventionerne kan i henhold til de  

 samme bestemmelser senere sættes ikraft for Færøerne og Grønland ved  

 afgivelse af en erklæring herom.
Bilag 1 Oversættelse Europæisk konvention om anerkendelse og fuldbyrdelse af afgørelser om  

 forældremyndighed De medlemsstater i Europarådet, som har undertegnet denne konvention, og  

 som - erkender, at i Europarådets medlemsstater er hensynet til, hvad der er  

 bedst for barnet, af største betydning ved afgørelser om forældremyndighed, - mener, at gennemførelse af foranstaltninger for at sikre, at afgørelser  

 om forældremyndighed anerkendes og fuldbyrdes i videre omfang, vil føre til  

 bedre beskyttelse af børns velfærd, - anser det for ønskeligt med dette mål for øje at understrege, at  

 forældres ret til samvær er en naturlig følge af forældremyndigheden, - er opmærksomme på det stigende antal tilfælde, hvor børn ulovligt er  

 blevet bortført over en statsgrænse, og vanskelighederne ved at finde  

 hensigtsmæssige løsninger på de problemer, dette fører til, - ønsker at indføre egnede bestemmelser for at genoprette kontakten med  

 forældremyndighedsindehaveren, hvis den er blevet afbrudt egenmægtigt, - er overbeviste om det ønskelige i med dette formål at træffe  

 foranstaltninger, som er tilpasset forskellige behov og omstændigheder, - ønsker at oprette juridisk samarbejde mellem deres myndigheder om retlige spørgsmål, er blevet enige om følgende:
Artikel 1 I denne konvention forstås ved:
a. »barn«: en person af enhver nationalitet, så længe  

 vedkommende er under 16 år og ikke har ret til selv at bestemme, hvor denne  

 vil bo ifølge loven i det land, hvor vedkommende har bopæl eller  

 statsborgerskab, eller ifølge de interne retsregler i modtagerstaten, b. »myndighed«: en judiciel eller administrativ myndighed, c. »afgørelse om forældremyndighed«: en afgørelse truffet af en  

 myndighed i det omfang den angår omsorgen for barnets person, herunder retten  

 til at bestemme, hvor barnet skal bo, eller retten til samvær med barnet, d. »ulovlig bortførelse«: bortførelse af et barn over en  

 statsgrænse i strid med en afgørelse om forældremyndighed over barnet, der er  

 truffet og som kan fuldbyrdes i en kontraherende stat; ulovlig bortførelse  

 omfatter også:
i. undladelse af at tilbagegive et barn over en statsgrænse, når tiden for  

 udøvelse af samvær med barnet er udløbet, eller når tiden er udløbet for  

 ethvert andet midlertidigt ophold i andet område end der, hvor  

 forældremyndigheden udøves; ii. bortførelse, som efterfølgende erklæres ulovlig i overensstemmelse med artikel 12.
I DEL Centralmyndigheder Artikel 2 1. Hver kontraherende stat skal udpege en centralmyndighed, som skal  

 udføre de opgaver, der er fastsat i denne konvention.
 2. Føderale stater og stater med mere end eet retssystem kan udpege mere  

 end een centralmyndighed og skal fastlægge omfanget af disse myndigheders  

 kompetence.
 3. Europarådets generalsekretær skal underrettes om enhver  

 centralmyndighed, der udpeges efter denne artikel.
Artikel 3 1. Centralmyndighederne i de kontraherende stater skal samarbejde med  

 hinanden og fremme samarbejdet mellem de kompetente myndigheder i deres  

 respektive lande.
De skal handle med al nødvendig hurtighed.
 2. For at lette denne konventions gennemførelse skal centralmyndighederne  

 i de kontraherende stater:
a. påse, at anmodninger om oplysninger, der kommer fra kompetente  

 myndigheder og som angår retlige eller faktiske forhold vedrørende verserende  

 sager, videregives; b. efter anmodning give hinanden oplysninger om deres eget lands  

 lovgivning vedrørende forældremyndighed og eventuelle ændringer i disse love; c. holde hinanden underrettet om de vanskeligheder, der kan tænkes at  

 opstå ved anvendelsen af konventionen, og så vidt muligt fjerne de  

 hindringer, der måtte være for anvendelsen.
Artikel 4 1. Enhver person, der har fået en afgørelse om forældremyndighed i en  

 kontraherende stat, og som ønsker at få den anerkendt eller fuldbyrdet i en  

 anden kontraherende stat, kan indgive en anmodning herom til  

 centralmyndigheden i enhver kontraherende stat.
 2. Anmodningen skal ledsages af de dokumenter, som er nævnt i artikel 13.
 3. Den centralmyndighed, der modtager anmodningen, skal, hvis den ikke er  

 centralmyndighed i modtagerstaten, oversende dokumenterne til den rette  

 centralmyndighed direkte og uden ophold.
 4. Den centralmyndighed, der modtager anmodningen, kan nægte at  

 videresende den, hvis det er åbenbart, at de betingelser, der er fastsat i  

 denne konvention, ikke er opfyldt.
 5. Den centralmyndighed, der modtager anmodningen, skal uden ophold holde  

 ansøgeren underrettet om sagens behandling.
Artikel 5 1. Centralmyndigheden i modtagerstaten skal uden ophold tage alle de  

 skridt, som den anser hensigtsmæssige, eller drage omsorg for, at der tages  

 sådanne skridt om nødvendigt ved at anlægge sag ved statens kompetente  

 myndigheder, for at a. finde ud af, hvor barnet befinder sig; b. undgå, særlig ved hjælp af nødvendige midlertidige forholdsregler, at  

 barnets eller ansøgerens interesser skades; c. sikre anerkendelse eller fuldbyrdelse af afgørelsen; d. sikre, at barnet tilbagegives til ansøgeren, når fuldbyrdelse er  

 opnået; e. underrette den myndighed, der sender anmodningen, om de skridt, der er  

 taget, og deres resultater.
 2. Hvis centralmyndigheden i modtagerstaten har grund til at tro, at  

 barnet befinder sig på en anden kontraherende stats område, skal den uden  

 ophold sende dokumenterne direkte til centralmyndigheden i denne stat.
 3. Med undtagelse af omkostningerne ved hjemsendelse forpligter hver  

 kontraherende stat sig til ikke at kræve nogen betaling fra en ansøger for  

 nogen af de foranstaltninger, som centralmyndigheden i modtagerstaten træffer  

 på ansøgerens vegne efter denne artikels stk. 1, herunder omkostningerne ved  

 sagen og mulige udgifter til advokatbistand.
4. Hvis anerkendelse eller fuldbyrdelse afslås, og centralmyndigheden i  

 modtagerstaten mener, at den bør imødekomme en anmodning fra ansøgeren om at  

 anlægge sag i staten om sagens realitet, skal centralmyndigheden bestræbe sig  

 på at sikre, at ansøgeren under sagen er repræsenteret på vilkår, der ikke er  

 dårligere end de, der gælder for en person, der har bopæl og er statsborger i  

 den pågældende stat.
Med det formål for øje kan den særlig anlægge sag ved  

 statens kompetente myndigheder.
Artikel 6 1. Med forbehold af de særlige aftaler, som måtte være indgået mellem de  

 berørte centralmyndigheder, og af bestemmelserne i stk. 3 i denne artikel  

 skal:
a. meddelelser til centralmyndigheden i modtagerstaten affattes på  

 vedkommende stats officielle sprog eller et af dennes officielle sprog, eller  

 ledsages af en oversættelse til dette sprog; b. centralmyndigheden i modtagerstaten skal dog modtage meddelelser, der  

 er affattet på engelsk eller fransk eller er ledsaget af en oversættelse til  

 et af disse sprog.
 2. Meddelelser fra centralmyndigheden i modtagerstaten, herunder om  

 resultaterne af de undersøgelser, der er udført, kan affattes på vedkommende  

 stats officielle sprog eller et af dennes officielle sprog, eller på engelsk  

 eller fransk.
3. En kontraherende stat kan helt eller delvis tage forbehold over for  

 anvendelsen af bestemmelserne i stk. 1, litra b, i denne artikel.
Hvis en  

 kontraherende stat har taget et sådant forbehold, kan enhver anden  

 kontraherende stat også påberåbe sig forbeholdet over for den pågældende  

 stat.
II DEL Anerkendelse og fuldbyrdelse af afgørelser om forældremyndighed Artikel 7 En afgørelse om forældremyndighed, der er truffet i en kontraherende stat,  

 skal anerkendes og, hvis den kan fuldbyrdes i oprindelsesstaten, fuldbyrdes i  

 enhver anden kontraherende stat.
Artikel 8 1. I tilfælde af ulovlig bortførelse skal centralmyndigheden i  

 modtagerstaten sørge for, at der straks tages skridt til, at barnet  

 tilbagegives forældremyndighedens indehaver, hvis:
a. barnet og dets forældre på det tidspunkt, da sagen blev indledt i den  

 stat, hvor afgørelsen blev truffet, eller på tidspunktet for den ulovlige  

 bortførelse, hvis det var tidligere, kun var statsborgere i den pågældende  

 stat, og barnet havde sin bopæl på statens område, og b. en anmodning om tilbagegivelse er indgivet til en centralmyndighed  

 inden seks måneder fra den dag, da den ulovlige bortførelse fandt sted.
 2. Hvis de betingelser, der er nævnt i stk. 1 i denne artikel, ifølge  

 modtagerstatens lov ikke kan opfyldes uden medvirken af en judiciel  

 myndighed, kan ingen af de grunde for at nægte tilbagegivelse af barnet, som  

 er nævnt i denne konvention, påberåbes under den retlige behandling.
 3. Hvis der foreligger en aftale, der er officielt bekræftet af en  

 kompetent myndighed, mellem forældremyndighedsindehaveren og en anden person  

 om, at sidstnævnte skal have samværsret, og såfremt barnet, efter at være  

 blevet ført til udlandet, ikke gives tilbage til  

 forældremyndighedsindehaveren ved udløbet af den aftalte periode, skal barnet  

 tilbagegives til denne i overensstemmelse med denne artikels stk. 1, litra b,  

 og stk. 2. Det samme skal gælde, hvis der foreligger en afgørelse, der er  

 truffet af en kompetent myndighed, som giver en person, der ikke er indehaver  

 af forældremyndigheden, en sådan ret.
Artikel 9 1. I andre tilfælde af ulovlig bortførelse end de, der er nævnt i artikel  

 8, kan anerkendelse og fuldbyrdelse, når anmodning er indgivet til en  

 centralmyndighed inden seks måneder fra den dag, da bortførelsen fandt sted,  

 kun nægtes, hvis:
a. afgørelsen blev truffet, uden at sagsøgte eller dennes juridiske  

 repræsentant var til stede, og sagsøgte ikke behørigt har fået forkyndt  

 stævningen eller modtaget et tilsvarende dokument så tidligt, at parten har  

 kunnet varetage sine interesser; en sådan manglende forkyndelse kan dog ikke  

 danne grundlag for at nægte anerkendelse eller fuldbyrdelse, når forkyndelse  

 ikke har kunnet ske, eller meddelelse ikke har kunnet gives, fordi sagsøgte  

 har holdt sit opholdssted skjult for den, der anlagde sag i  

 oprindelsesstaten; b. afgørelsen blev truffet, uden at sagsøgte eller dennes juridiske  

 repræsentant var til stede, og den myndighed, der traf afgørelsen, ikke  

 begrundede sin kompetence med:
i. sagsøgtes bopæl, eller ii. forældrenes seneste fælles bopæl, hvis mindst en af forældrene stadig  

 har bopæl der, eller iii. barnets bopæl; c. afgørelsen er uforenelig med en afgørelse om forældremyndigheden, som  

 kunne fuldbyrdes i modtagerstaten, inden barnet blev bortført, medmindre  

 barnet har haft bopæl inden for den anmodende stats område i et år inden  

 bortførelsen.
 2. Er ansøgning ikke indgivet til en centralmyndighed, finder  

 bestemmelserne i stk. 1 i denne artikel tilsvarende anvendelse, hvis der  

 anmodes om anerkendelse og fuldbyrdelse inden seks måneder fra den dag, da  

 den ulovlige bortførelse fandt sted.
 3. Den fremmede afgørelses indhold må under ingen omstændigheder prøves på  

 ny.
Artikel 10 1. I andre tilfælde end de, der er nævnt i artikel 8 og 9, kan  

 anerkendelse og fuldbyrdelse nægtes ikke kun af de grunde, der er nævnt i  

 artikel 9, men også af en af følgende grunde:
a. hvis det findes, at afgørelsens virkninger vil være åbenbart  

 uforenelige med grundlæggende principper i modtagerstaten for familiers og  

 børns retsforhold; b. hvis det findes, at den oprindelige afgørelses virkninger åbenbart ikke  

 længere er forenelige med, hvad der er bedst for barnet på grund af ændrede  

 forhold, herunder den tid, der er forløbet, men ikke blot ændring af barnets  

 opholdssted efter en ulovlig bortførelse; c. hvis barnet, da sagen blev anlagt i oprindelsesstaten:
i. var statsborger i modtagerstaten eller havde bopæl der, og ikke havde  

 nogen sådan tilknytning til oprindelsesstaten; ii. var statsborger i både oprindelsesstaten og modtagerstaten og havde  

 bopæl i modtagerstaten; d. hvis afgørelsen er uforenelig med en afgørelse, der er truffet i  

 modtagerstaten, eller som kan fuldbyrdes i denne stat efter at være blevet  

 truffet i en tredje stat under en sag, der er anlagt før indgivelse af  

 anmodningen om anerkendelse eller fuldbyrdelse, og nægtelsen er i  

 overensstemmelse med, hvad der er bedst for barnet.
 2. Under samme betingelser kan sager om anerkendelse eller fuldbyrdelse  

 udsættes af en af følgende grunde:
a. hvis den oprindelige afgørelse er indbragt for en overordnet instans  

 efter almindelige appelregler; b. hvis en sag om forældremyndighed er under behandling i modtagerstaten,  

 og sagen er indledt, inden sagen i oprindelsesstaten blev indledt; c. hvis en anden afgørelse om forældremyndighed er under fuldbyrdelse,  

 eller der er anmodet om anerkendelse af denne afgørelse.
Artikel 11 1. Afgørelser om samværsret og bestemmelser i afgørelser om  

 forældremyndighed, som angår samværsret, skal anerkendes og fuldbyrdes under  

 samme betingelser som andre forældremyndighedsafgørelser.
 2. Den kompetente myndighed i modtagerstaten kan dog træffe bestemmelse om  

 omfanget og udøvelse af samværsretten, især under hensyntagen til de  

 forpligtelser, som parterne har påtaget sig herom.
 3. I de tilfælde, hvor der ikke er truffet afgørelse om samværsret, eller  

 hvor anerkendelse eller fuldbyrdelse af en afgørelse om forældremyndighed  

 nægtes, kan centralmyndigheden i modtagerstaten anmode statens kompetente  

 myndigheder om at træffe afgørelse om samværsret, såfremt den, der gør krav  

 på samværsret, anmoder herom.
Artikel 12 Hvis der på det tidspunkt, da et barn bliver bortført over en statsgrænse,  

 ikke foreligger nogen afgørelse om forældremyndigheden, som kan fuldbyrdes i  

 en kontraherende stat, skal bestemmelserne i denne konvention finde  

 anvendelse på enhver senere afgørelse, som vedrører forældremyndigheden over  

 barnet og som erklærer bortførelsen ulovlig, hvis den træffes i en  

 kontraherende stat efter anmodning af en person, der har retlig interesse  

 deri.
III DEL Fremgangsmåden Artikel 13 1. En anmodning om anerkendelse eller fuldbyrdelse i en anden  

 kontraherende stat af en forældremyndighedsafgørelse skal ledsages af:
a. et dokument, som bemyndiger centralmyndigheden i modtagerstaten til at  

 optræde på ansøgerens vegne eller til at udpege en anden repræsentant med  

 dette formål; b. en genpart af afgørelsen, som opfylder de nødvendige betingelser for at  

 anse dokumentet for ægte; c. når afgørelsen er truffet, uden at sagsøgte eller dennes juridiske  

 repræsentant har været til stede, et dokument som fastslår, at sagsøgte på  

 behørig måde har fået forkyndt stævningen eller modtaget et tilsvarende  

 dokument; d. såfremt det er af betydning, et dokument, hvoraf det fremgår, at  

 afgørelsen kan fuldbyrdes efter loven i oprindelsesstaten; e. hvis det er muligt, en redegørelse om, hvor barnet befinder sig eller  

 antages at befinde sig i adressatstaten; f. forslag til, hvordan barnet kan tilbagegives  

 forældremyndighedsindehaveren.
 2. Ovennævnte dokumenter skal om nødvendigt ledsages af en oversættelse i  

 overensstemmelse med bestemmelserne i artikel 6.
Artikel 14 Hver kontraherende stat skal anvende en enkel og hurtig  

 fremgangsmåde ved anerkendelse og fuldbyrdelse af afgørelser om  

 forældremyndighed.
Med det formål skal den sikre, at en anmodning om  

 fuldbyrdelse kan indgives ved en enkel ansøgning.
Artikel 15 1. Inden den kompetente myndighed i modtagerstaten træffer afgørelse efter  

 artikel 10, stk. 1, litra b:
a. skal den forvisse sig om barnets mening, medmindre dette ikke er  

 muligt, især på grund af barnets alder og modenhed; og b. kan den anmode om, at andre hensigtsmæssige undersøgelser bliver  

 foretaget.
 2. Omkostningerne ved undersøgelser i en kontraherende stat, skal betales  

 af myndighederne i den stat, hvor de foretages.
 Anmodninger om undersøgelser og resultaterne af disse kan sendes til den  

 kompetente myndighed gennem centralmyndighederne.
Artikel 16 Ved anvendelsen af denne konvention kan der ikke kræves legalisering eller  

 lignende formalitet.
IV DEL Forbehold Artikel 17 1. En kontraherende stat kan i de tilfælde, der er nævnt i artikel 8 og 9  

 eller i en af disse artikler, tage forbehold om, at anerkendelse og  

 fuldbyrdelse af afgørelser om forældremyndighed kan nægtes af de grunde, der  

 er nævnt i artikel 10, og som kan angives nærmere i forbeholdet.
 2. Anerkendelse og fuldbyrdelse af afgørelser, der er truffet i en  

 kontraherende stat, som har taget forbehold i medfør af stk. 1 i denne  

 artikel, kan nægtes af enhver anden kontraherende stat af enhver anden af de  

 i forbeholdet nævnte grunde.
Artikel 18 En kontraherende stat kan tage forbehold om, at den ikke skal være bundet  

 af bestemmelserne i artikel 12. Bestemmelserne i denne konvention skal ikke  

 gælde for de i artikel 12 nævnte afgørelser, der er truffet i en  

 kontraherende stat, som har taget et sådant forbehold.
V DEL Andre overenskomster Artikel 19 Denne konvention skal ikke forhindre en kontraherende stat i at påberåbe  

 sig enhver anden international overenskomst, som er i kraft mellem  

 oprindelsesstaten og modtagerstaten, eller nogen anden lov i modtagerstaten,  

 som ikke beror på en international aftale, for at opnå anerkendelse og  

 fuldbyrdelse af en afgørelse.
Artikel 20 1. Denne konvention skal ikke gøre indgreb i de forpligtelser, som en  

 kontraherende stat måtte have over for en ikke-kontraherende stat i medfør af  

 en international overenskomst om spørgsmål, der er omfattet af denne  

 konvention.
2. Såfremt to eller flere kontraherende stater har vedtaget enslydende  

 love vedrørende forældremyndighed eller har skabt et særligt system med  

 hensyn til anerkendelse og fuldbyrdelse af afgørelser på dette område, eller  

 hvis de skulle gøre det i fremtiden, har de adgang til indbyrdes at anvende  

 de love eller dette system i stedet for denne konvention eller en del af den.  

 For at anvende denne bestemmelse skal staterne underrette Europarådets  

 generalsekretær om deres beslutning.
Enhver ændring eller tilbagekaldelse af  

 denne beslutning skal også meddeles.
VI DEL Afsluttende bestemmelser Artikel 21 Denne konvention er åben for undertegnelse af Europarådets medlemsstater.  

 Den skal ratificeres, accepteres eller godkendes.
Ratifikations-, accept-  

 eller godkendelsesinstrumenter skal deponeres hos Europarådets  

 generalsekretær.
Artikel 22 1. Denne konvention træder i kraft den første dag i den måned, som følger  

 udløbet af en periode på tre måneder efter den dato, hvor tre af Europarådets  

 medlemsstater har givet deres samtykke til at være bundet af konventionen i  

 overensstemmelse med bestemmelserne i artikel 21.
 2. For en medlemsstat, som senere giver sit samtykke til at være bundet af  

 konventionen, træder den i kraft den første dag i den måned, som følger  

 udløbet af en periode på tre måneder efter datoen for deponeringen af  

 ratifikations-, accept- eller godkendelsesinstrumentet.
Artikel 23 1. Når denne konvention er trådt i kraft, kan Europarådets ministerkomite  

 opfordre enhver stat, som ikke er medlem af Europarådet, til at tiltræde  

 konventionen ved en beslutning, som er truffet med den majoritet, som er  

 anført i artikel 20, litra d, i Europarådets statut, og ved enstemmig  

 tilslutning fra repræsentanterne for de kontraherende stater, som har ret til  

 at sidde i ministerrådet.
 2. For en stat, som tiltræder konventionen, træder den i kraft den første  

 dag i den måned, som følger udløbet af en periode på tre måneder efter datoen  

 for deponeringen af tiltrædelsesinstrumentet hos Europarådets  

 generalsekretær.
Artikel 24 1. Enhver stat kan ved undertegnelsen eller deponeringen af sit  

 ratifikations-, accept-, godkendelses- eller tiltrædelsesinstrument angive  

 det territorium eller de territorier, for hvilke denne konvention skal gælde.
2. Enhver stat kan på et senere tidspunkt ved en erklæring stilet til  

 Europarådets generalsekretær udvide denne konvention til at gælde for ethvert  

 andet territorium, der er angivet i erklæringen.
For et sådant område træder  

 konventionen i kraft den første dag i den måned, som følger udløbet af en  

 periode på tre måneder efter den dato, da generalsekretæren modtog  

 erklæringen.
3. Enhver erklæring, der er afgivet i henhold til de to foregående  

 stykker, kan for så vidt angår ethvert deri nævnt territorium tilbagekaldes  

 ved en meddelelse stilet til generalsekretæren.
Tilbagekaldelsen får virkning  

 den første dag i den måned, som følger udløbet af en periode på seks måneder  

 efter den dato, da generalsekretæren modtog meddelelsen.
Artikel 25 1. Enhver stat, som har to eller flere territoriale enheder med  

 forskellige retssystemer i spørgsmål om forældremyndighed og om anerkendelse  

 og fuldbyrdelse af afgørelser om forældremyndighed, kan ved undertegnelsen  

 eller deponeringen af ratifikations-, accept-, godkendelses- eller  

 tiltrædelsesinstrumentet erklære, at denne konvention skal gælde for alle  

 dens territoriale enheder eller en eller flere af dem.
2. En sådan stat kan på ethvert senere tidspunkt ved en erklæring stilet  

 til Europarådets generalsekretær udvide denne konvention til at gælde for  

 enhver anden territorial enhed, der er angivet i erklæringen.
For en sådan  

 territorial enhed træder konventionen i kraft den første dag i den måned, som  

 følger udløbet af en periode på tre måneder efter den dato, da  

 generalsekretæren modtog erklæringen.
3. En erklæring, der er afgivet i henhold til de to foregående stykker,  

 kan for så vidt angår enhver deri nævnt territorial enhed tilbagekaldes ved  

 en meddelelse stilet til generalsekretæren.
Tilbagekaldelsen får virkning den  

 første dag i den måned, som følger udløbet af en periode på seks måneder  

 efter den dato, da generalsekretæren modtog meddelelsen.
 Artikel 26 1. I forhold til en stat, som i spørgsmål om forældremyndighed  

 har to eller flere retssystemer med hensyn til territorial anvendelse, skal:
a. henvisning til loven om en persons bopæl eller statsborgerskab forstås  

 som en henvisning til det retssystem, som er fastsat ved gældende regler i  

 denne stat, eller hvis sådanne regler ikke eksisterer, til det retssystem,  

 som den berørte person har stærkest tilknytning til; b. henvisning til oprindelsesstaten eller til modtagerstaten, alt efter  

 omstændighederne, forstås som en henvisning til den territoriale enhed, hvor  

 afgørelsen blev truffet, eller den territoriale enhed, hvor der er fremsat  

 anmodning om anerkendelse eller fuldbyrdelse af afgørelsen eller om  

 tilbagegivelse af barnet.
 2. Stk. 1, litra a, i denne artikel finder tilsvarende anvendelse i  

 forhold til stater, som i spørgsmål om forældremyndighed har to eller flere  

 retssystemer med hensyn til anvendelse på person.
Artikel 27 1. Enhver stat kan ved undertegnelsen eller deponeringen af  

 ratifikations-, accept-, godkendelses- eller tiltrædelsesinstrumentet  

 erklære, at den benytter sig af et eller flere af de forbehold, som er nævnt  

 i artikel 6, stk. 3, artikel 17 og artikel 18. Ingen andre forbehold kan  

 tages.
2. Enhver kontraherende stat, som har taget forbehold i medfør af denne  

 artikels stk. 1, kan helt eller delvis tilbagekalde dette ved en erklæring  

 derom stilet til Europarådets generalsekretær.
Tilbagekaldelsen får virkning  

 fra den dato, da generalsekretæren modtog erklæringen.
Artikel 28 Efter udgangen af det tredje år efter den dag, da denne konvention trådte  

 i kraft, skal Europarådets generalsekretær på et hvilket som helst tidspunkt  

 efter denne dato på eget initiativ invitere repræsentanter for  

 centralmyndighederne, som er udpeget af de kontraherende stater, til at mødes  

 for at undersøge og lette anvendelsen af konventionen.
Enhver medlemsstat af  

 Europarådet, som ikke er deltager i konventionen, kan lade sig repræsentere  

 ved en observatør.
En rapport skal udarbejdes fra hver af disse møder og  

 videresendes til Europarådets ministerkomite til orientering.
Artikel 29 1. En part kan når som helst opsige denne konvention ved at give  

 meddelelse derom til Europarådets generalsekretær.
 2. Opsigelsen får virkning fra den første dag i den måned, som følger  

 udløbet af en periode på seks måneder efter den dato, da generalsekretæren  

 modtog meddelelsen.
 Artikel 30 Europarådets generalsekretær skal underrette Europarådets  

 medlemsstater og enhver stat, som har tiltrådt denne konvention, om:
a. enhver undertegnelse; b. deponering af ethvert ratifikations-, accept-, godkendelses~ eller  

 tiltrædelsesinstrument; c. enhver ikrafttrædelsesdag for denne konvention i henhold til artiklerne  

 22, 23, 24 og 25; d. andre dokumenter, erklæringer eller meddelelser med tilknytning til  

 denne konvention.
 Til bekræftelse heraf har undertegnede dertil behørigt befuldmægtigede  

 underskrevet denne konvention.
Udfærdiget i Luxembourg den 20. maj 1980 på engelsk og fransk, idet begge  

 tekster har samme gyldighed, i eet eksemplar, som skal opbevares i  

 Europarådets arkiv.
Europarådets generalsekretær skal oversende bekræftede  

 genparter til hver af Europarådets medlemsstater samt til enhver stat, som er  

 blevet opfordret til at tiltræde denne konvention.
Bilag 2 Oversættelse Konventionen om de civilretlige virkninger af internationale  

 børnebortførelser De stater, som har undertegnet denne konvention, og som er fast overbeviste om, at hensynet til, hvad der er bedst for barnet, er  

 af største vigtighed ved spørgsmål om forældremyndighed, ønsker at beskytte børn på internationalt plan mod de skadelige virkninger  

 af ulovlig bortførelse eller tilbageholdelse og at etablere fremgangsmåder  

 for at sikre, at børnene umiddelbart tilbagegives til den stat, hvor de har  

 bopæl, samt at sikre beskyttelse af samværsret, har besluttet at indgå en konvention herom, og er blevet enige om følgende  

 bestemmelser:
KAPITEL 1 Konventionens anvendelsesområde Artikel 1 Formålet med denne konvention er, at:
a. sikre en umiddelbar tilbagegivelse af børn, som er ulovligt bortført  

 til eller tilbageholdt i en kontraherende stat; og b. sørge for, at forældremyndighed og samværsret i en kontraherende stat  

 bliver effektivt respekteret i andre konstraherende stater.
Artikel 2 De kontraherende stater skal tage alle nødvendige skridt til at sikre, at  

 konventionens formål opfyldes inden for deres territorier.
I dette øjemed  

 skal de anvende de hurtigste fremgangsmåder, der er til rådighed.
Artikel 3 Bortførelse eller tilbageholdelse af et barn skal anses for ulovlig, hvis:
a. den strider mod de rettigheder, som tilkommer en person, en institution  

 eller en anden myndighed som forældremyndighedsindehaver, enten i fællesskab  

 eller alene, ifølge loven i den stat, hvor barnet havde bopæl umiddelbart før  

 bortførelsen eller tilbageholdelsen; og b. disse rettigheder faktisk blev udøvet, enten i fællesskab eller alene,  

 da bortførelsen eller tilbageholdelsen fandt sted, eller ville være blevet  

 udøvet, hvis ikke bortførelsen eller tilbageholdelsen var sket.
 Forældremyndigheden som nævnt i denne artikels litra a kan i første række  

 støttes på loven eller på en retlig eller administrativ afgørelse, men også  

 på aftale, som har retlig gyldighed ifølge loven i den pågældende stat.
Artikel 4 Konventionen skal gælde for ethvert barn, som havde bopæl i en  

 kontraherende stat umiddelbart inden krænkelsen af forældremyndigheden eller  

 samværsretten.
Konventionen skal ophøre med at gælde, når barnet er fyldt 16  

 år.
Artikel 5 I denne konvention skal:
a. »forældremyndighed« omfatte retten til at drage omsorg for  

 barnets person og særlig retten til at bestemme, hvor barnet skal bo; b. »samværsret« omfatte retten til at bringe barnet til et andet  

 sted end dets bopæl for et begrænset tidsrum.
Kapitel II Centralmyndigheder Artikel 6 Enhver kontraherende stat skal udpege en centralmyndighed til at udføre de  

 opgaver, som efter konventionen pålægges sådanne myndigheder.
 Føderale stater, stater med mere end eet retssystem eller stater, som har  

 autonome territoriale organisationer, kan udpege mere end een  

 centralmyndighed og kan angive disse myndigheders territoriale kompetence.  

 Stater, som har udpeget mere end een centralmyndighed, skal angive den  

 centralmyndighed, hvortil anmodninger kan sendes til videregivelse til den  

 kompetente centralmyndighed i den pågældende stat.
Artikel 7 Centralmyndighederne skal samarbejde med hinanden og fremme samarbejdet  

 mellem de kompetente myndigheder i deres respektive stater for at sikre, at  

 børn bliver tilbagegivet umiddelbart og for at opnå de øvrige formål med  

 denne konvention.
 De skal særlig, enten direkte eller gennem mellemled, tage alle passende  

 forholdsregler for at:
a. finde ud af, hvor et ulovligt bortført eller tilbageholdt barn befinder  

 sig; b. hindre, at barnet tager yderligere skade eller at de berørte parters  

 retsstilling forringes ved at tage midlertidige forholdsregler eller ved at  

 sørge for, at der tages sådanne forholdsregler; c. sikre den frivillige tilbagegivelse af barnet eller tilvejebringe en  

 forligsmæssig løsning; d. udveksle oplysninger vedrørende barnets sociale baggrund, hvis dette er  

 ønskeligt; e. fremskaffe generelle oplysninger vedrørende deres egen stats  

 lovgivning, som har forbindelse med anvendelsen af konventionen; f. indlede eller lette gennemførelsen af retlige eller administrative  

 skridt for at få barnet tilbagegivet og, om nødvendigt, træffe  

 foranstaltninger til at gennemføre og sikre en reel udøvelse af  

 samværsretten; g. hvis omstændighederne kræver det, tilvejebringe eller gøre det lettere  

 at opnå retshjælp og anden juridisk bistand, herunder advokatbistand; h. gennemføre sådanne administrative foranstaltninger, som måtte være  

 nødvendige og hensigtsmæssige for at sikre, at barnet tilbagegives i god  

 behold; i. holde hinanden underrettet om, hvordan denne konvention virker og, så  

 vidt muligt, fjerne hindringer for dens anvendelse.
Kapitel III Tilbagegivelse af børn Artikel 8 Enhver person, institution eller anden myndighed, som gør gældende, at et  

 barn er blevet bortført eller tilbageholdt i strid med forældremyndigheden,  

 kan anmode enten centralmyndigheden i den stat, hvor barnet har bopæl, eller  

 centralmyndigheden i enhver anden kontraherende stat om bistand til at sikre,  

 at barnet tilbagegives.
 Anmodningen skal indeholde:
a. oplysninger om identiteten af ansøgeren, barnet og den person, som  

 påstås at have bortført eller tilbageholdt barnet; b. barnets fødselsdato, såfremt oplysning herom er tilgængelig; c. de grunde, som ansøgeren påberåber sig til støtte for sit krav om at få  

 tilbagegivet barnet; d. alle tilgængelige oplysninger om barnets opholdssted og identiteten af  

 den person, som barnet formodes at befinde sig hos.
 Anmodningen kan ledsages af eller suppleres med:
e. en bekræftet genpart af enhver relevant afgørelse eller aftale; f. en attest eller en erklæring, der er bekræftet af en centralmyndighed  

 eller anden kompetent myndighed i den stat, hvor barnet har bopæl, eller af  

 en kompetent person, vedrørende den pågældende stats lovgivning på området; g. andre dokumenter af betydning for sagen.
Artikel 9 Hvis den centralmyndighed, som modtager en anmodning som nævnt i artikel  

 8, har grund til at tro, at barnet befinder sig i en anden kontraherende  

 stat, skal den direkte og uden ophold videresende anmodningen til  

 centralmyndigheden i denne kontraherende stat og underrette den  

 centralmyndighed, der har anmodet om tilbagegivelsen, eller efter  

 omstændighederne ansøgeren herom.
Artikel 10 Centralmyndigheden i den stat, hvor barnet befinder sig, skal træffe eller  

 udvirke at der træffes alle passende foranstaltninger for at opnå frivillig  

 tilbagegivelse af barnet.
Artikel 11 De judicielle eller administrative myndigheder i kontraherende stater skal  

 handle hurtigt i sager om børns tilbagegivelse.
Hvis den pågældende judicielle eller administrative myndighed ikke har  

 truffet nogen beslutning inden seks uger efter den dag, da sagen blev  

 indledt, kan ansøgeren eller centralmyndigheden i modtagerstaten, på eget  

 initiativ eller efter anmodning fra centralmyndigheden i oprindelsesstaten,  

 bede om en redegørelse for årsagerne til forsinkelsen.
Hvis  

 centralmyndigheden i modtagerstaten modtager et svar, skal myndigheden  

 videresende svaret til centralmyndigheden i oprindelsesstaten eller, efter  

 omstændighederne, til ansøgeren.
Artikel 12 Hvis et barn er blevet ulovligt bortført eller tilbageholdt som angivet i  

 artikel 3, og hvis der, da sagen blev indledt ved den judicielle eller  

 administrative myndighed i den kontraherende stat, hvor barnet befinder sig,  

 er gået mindre end eet år fra den dag, da den ulovlige bortførelse eller  

 tilbageholdelse fandt sted, skal den pågældende myndighed bestemme, at barnet  

 straks skal gives tilbage.
 Også i de tilfælde, hvor sagen er blevet indledt efter udløbet af den  

 periode på et år, der er nævnt i foregående stykke, skal den judicielle eller  

 administrative myndighed bestemme, at barnet skal gives tilbage, medmindre  

 det godtgøres, at barnet er faldet til i sine nye omgivelser.
 Hvis den judicielle eller administrative myndighed i modtagerstaten har  

 grund til at tro, at barnet er blevet bortført til en anden stat, kan den  

 afslutte sagen eller afvise anmodningen om tilbagegivelse af barnet.
Artikel 13 Uanset bestemmelserne i den foregående artikel, har den judicielle eller  

 administrative myndighed i modtagerstaten ikke pligt til at bestemme, at  

 barnet skal tilbagegives, hvis den person, institution eller anden myndighed,  

 som modsætter sig tilbagegivelsen, godtgør at:
a. den person, institution eller anden myndighed, som drog omsorg for  

 barnet person, ikke faktisk udøvede forældremyndigheden, da bortførelsen  

 eller tilbageholdelsen fandt sted, eller havde samtykket i eller  

 efterfølgende affundet sig med bortførelsen eller tilbageholdelsen; eller b. der er en alvorlig risiko for, at tilbagegivelsen vil udsætte barnet  

 for fysisk eller psykisk skade eller på anden måde sætte barnet i en  

 situation, som det ikke bør tåle.
 Den judicielle eller administrative myndighed kan også nægte at  

 tilbagegive barnet, hvis den finder, at barnet modsætter sig tilbagegivelsen,  

 og at barnet har nået en sådan alder og modenhedsgrad, at der bør tages  

 hensyn til barnets mening.
 Når de judicielle eller administrative myndigheder overvejer de forhold,  

 der er nævnt i denne artikel, skal de tage hensyn til de oplysninger  

 vedrørende barnets sociale baggrund, som fremskaffes af centralmyndigheden  

 eller en anden kompetent myndighed i den stat, hvor barnet har bopæl.
Artikel 14 Når de judicielle eller administrative myndigheder i modtagerstaten  

 undersøger, om der foreligger en ulovlig bortførelse eller tilbageholdelse  

 som angivet i artikel 3, kan de tage direkte hensyn til loven og retlige  

 eller administrative afgørelser i den stat, hvor barnet har bopæl, hvad enten  

 de formelt anerkendes eller ej, uden at anvende de særlige procedurer, som  

 ellers skulle have været anvendt for at føre bevis for indholdet af den  

 pågældende lov eller for anerkendelse af udenlandske afgørelser.
Artikel 15 De judicielle eller administrative myndigheder i en kontraherende stat  

 kan, inden de træffer beslutning om barnets tilbagegivelse, anmode om, at  

 ansøgeren fremskaffer en afgørelse eller anden erklæring fra myndighederne i  

 den stat, hvor barnet har bopæl, om, at bortførelsen eller tilbageholdelsen  

 var ulovlig som angivet i artikel 3, hvis en sådan afgørelse eller erklæring  

 kan opnås i den pågældende stat.
Centralmyndighederne i de kontraherende  

 stater skal så vidt muligt hjælpe ansøgere med at indhente en sådan afgørelse  

 eller erklæring.
Artikel 16 Efter at de judicielle eller administrative myndigheder i den  

 kontraherende stat, hvortil barnet er blevet bortført, eller hvori det  

 tilbageholdes, har fået meddelelse om, at der foreligger en ulovlig  

 bortførelse eller tilbageholdelse som angivet i artikel 3, kan de ikke træffe  

 afgørelse i en sag om forældremyndigheden, før det er bestemt, at barnet ikke  

 skal gives tilbage i medfør af denne konvention, eller medmindre en anmodning  

 efter konventionen ikke indgives inden for en rimelig tid efter, at  

 meddelelsen er modtaget.
Artikel 17 Den omstændighed, at en afgørelse om forældremyndighed er blevet truffet  

 eller kan anerkendes i modtagerstaten, kan ikke alene danne grundlag for at  

 nægte at tilbagegive et barn i medfør af denne konvention, men de judicielle  

 eller administrative myndigheder i modtagerstaten kan tage hensyn til  

 begrundelsen for afgørelsen ved anvendelsen af denne konvention.
Artikel 18 Bestemmelserne i dette kapitel begrænser ikke en judiciel eller  

 administrativ myndigheds kompetence til når som helst at bestemme, at barnet  

 skal tilbagegives.
Artikel 19 En afgørelse om tilbagegivelse af barnet i medfør af denne konvention skal  

 ikke anses for en realitetsafgørelse om noget forældremyndighedsspørgsmål.
Artikel 20 Tilbagegivelse af barnet efter bestemmelserne i artikel 12 kan nægtes,  

 såfremt det ikke ville være foreneligt med grundlæggende principper i den  

 anmodede stat til beskyttelse af menneskelige friheder og rettigheder.
Kapitel IV Samværsret Artikel 21 En anmodning om, at der træffes foranstaltninger med henblik på at  

 tilrettelægge samværsretten eller sikre, at samværsretten kan udøves, kan  

 indgives til centralmyndighederne i de kontraherende stater på samme måde som  

 en anmodning om tilbagegivelse af et barn.
Centralmyndighederne er gennem de bestemmelser om samarbejde, som er  

 fastsat i artikel 7, forpligtet til at virke for, at samværsretten kan udøves  

 under rolige forhold og under opfyldelse af de bestemmelser, der måtte være  

 truffet om udøvelsen af retten.
Centralmyndighederne skal tage skridt til så  

 vidt muligt at fjerne alle hindringer for udøvelsen af samværsretten.
 Centralmyndighederne kan, enten direkte eller gennem mellemled, tage  

 initiativ til eller bistå med sagsanlæg med henblik på at tilrettelægge eller  

 sikre respekt for samværsretten og de bestemmelser, der måtte gælde for  

 udøvelsen af retten.
Kapitel V Almindelige bestemmelser Artikel 22 Ingen sikkerhed, pant eller depositum af nogen art skal kunne kræves for  

 at sikre betaling af omkostninger og udgifter i forbindelse med de judicielle  

 eller administrative skridt, der falder inden for rammerne af denne  

 konvention.
Artikel 23 Ingen legalisering eller lignende formalitet skal kunne kræves i  

 sammenhæng med denne konvention.
Artikel 24 Enhver anmodning, meddelelse eller andet dokument, som sendes til  

 centralmyndigheden i modtagerstaten, skal affattes på originalsproget og skal  

 ledsages af en oversættelse til modtagerstatens officielle sprog eller et af  

 dens officielle sprog eller, hvis det ikke er muligt, en oversættelse til  

 fransk eller engelsk.
 En kontraherende stat kan dog ved at tage forbehold i overensstemmelse med  

 artikel 42 modsætte sig anvendelsen af enten fransk eller engelsk, men ikke  

 begge, i enhver anmodning, meddelelse eller andet dokument, som sendes til  

 dens centralmyndighed.
Artikel 25 Statsborgere i kontraherende stater og personer, som har bopæl i disse  

 stater, skal i sager vedrørende anvendelsen af denne konvention have ret til  

 retshjælp og juridisk rådgivning i enhver anden kontraherende stat på samme  

 vilkår, som hvis de selv var statsborgere i og havde bopæl i staten.
Artikel 26 Enhver centralmyndighed skal selv bære sine egne omkostninger ved  

 anvendelsen af denne konvention.
Centralmyndighederne og andre offentlige myndigheder i de kontraherende  

 stater må ikke kræve nogen afgift i forbindelse med anmodninger, der er  

 indgivet i medfør af denne konvention.
Særlig skal de ikke kunne kræve  

 betaling af ansøgeren for omkostninger og udgifter ved sagens behandling  

 eller for eventuelle omkostninger i forbindelse med advokatbistand.
De kan  

 dog kræve betaling af de udgifter, som er opstået eller forventes at opstå i  

 forbindelse med gennemførelsen af selve tilbagegivelsen af barnet.
 En kontraherende stat kan dog ved at tage forbehold i overensstemmelse med  

 artikel 42 erklære, at den ikke skal være forpligtet til at bære nogen af de  

 omkostninger, der er nævnt i det foregående stykke, og som hidrører fra  

 advokatbistand eller fra retshandlinger, undtagen når disse omkostninger kan  

 dækkes af statens fri proces- og retshjælpsordninger.
 Når en judiciel eller administrativ myndighed træffer bestemmelse om  

 tilbagegivelse af et barn eller om samværsret, kan den, hvis det er rimeligt,  

 pålægge den person, som har bortført eller tilbageholdt barnet, eller som har  

 hindret udøvelsen af samværsretten, at betale nødvendige udgifter, der er  

 afholdt af ansøgeren eller på dennes vegne, herunder rejseudgifter,  

 omkostninger, der er afholdt, eller betalinger, der er foretaget, for at  

 finde barnet, omkostninger til ansøgerens juridiske repræsentant samt  

 udgifter ved tilbagegivelsen af barnet.
Artikel 27 Hvis det er åbenbart, at denne konventions betingelser ikke er opfyldt,  

 eller at anmodningen iøvrigt ikke er velbegrundet, har en centralmyndighed  

 ikke pligt til at modtage anmodningen.
I sådanne tilfælde skal  

 centralmyndigheden straks underrette ansøgeren eller, efter omstændighederne,  

 den centralmyndighed, hvorigennem anmodningen blev indgivet, om begrundelsen  

 herfor.
Artikel 28 En centralmyndighed kan kræve, at anmodningen ledsages af en skriftlig  

 fuldmagt, der bemyndiger den til at handle på ansøgerens vegne eller til at  

 udpege en repræsentant dertil.
Artikel 29 Denne konvention skal ikke være til hinder for, at nogen person,  

 institution eller anden myndighed, som gør gældende, at der er sket krænkelse  

 af forældremyndigheden eller samværsretten som angivet i artikel 3 eller 21,  

 indgiver anmodning direkte til en kontraherende stats judicielle eller  

 administrative myndigheder, uanset om bestemmelserne i denne konvention  

 anvendes eller ikke.
Artikel 30 Enhver anmodning, der indgives til centralmyndighederne eller direkte til  

 de judicielle eller administrative myndigheder i en kontraherende stat i  

 overensstemmelse med bestemmelserne i denne konvention, skal sammen med  

 dokumenter og andre oplysninger, som vedlægges eller stilles til rådighed af  

 en centralmyndighed, kunne fremlægges for domstolene og de administrative  

 myndigheder i de kontraherende stater.
Artikel 31 I forhold til en stat, som vedrørende spørgsmål om forældremyndighed har  

 to eller flere retssystemer, som anvendes inden for forskellige territoriale  

 enheder, skal:
a. enhver henvisning til bopæl i den pågældende stat forstås som en  

 henvisning til bopælen i en territorial enhed i denne stat; b. enhver henvisning til loven i bopælsstaten forstås som en henvisning  

 til loven i den territoriale enhed i den stat, hvor barnet har bopæl.
Artikel 32 I forhold til en stat, som i sager om forældremyndighed har to eller flere  

 retssystemer, som er anvendelige på forskellige grupper af personer, skal  

 enhver henvisning til loven i den pågældende stat forstås som en henvisning  

 til det retssystem, som følger af loven i denne stat.
Artikel 33 En stat, hvor forskellige territoriale enheder har deres egne retsregler  

 om forældremyndighed, skal ikke have pligt til at anvende denne konvention i  

 tilfælde, hvor en stat med eet retssystem ikke ville være forpligtet dertil.
Artikel 34 Denne konvention skal i sager inden for dens anvendelsesområde have  

 fortrin frem for »Konventionen af 5. oktober 1961 om kompetence og  

 anvendelig lov med hensyn til beskyttelse af mindreårige« i forhold  

 mellem parter, der er deltagere i begge konventioner.
I øvrigt skal denne  

 konvention ikke begrænse anvendelsen af en international overenskomst, som er  

 gældende imellem oprindelsesstaten og modtagerstaten, eller andre retsregler  

 i modtagerstaten, som har til formål at sikre tilbagegivelse af et barn, som  

 ulovligt er blevet bortført eller tilbageholdt, eller at tilrettelægge  

 samværsret.
Artikel 35 Denne konvention skal mellem kontraherende stater kun finde anvendelse for  

 så vidt angår ulovlige bortførelser eller tilbageholdelser, som finder sted  

 efter dens ikrafttræden i de pågældende stater.
 Hvis en erklæring er afgivet i medfør af artikel 39 eller 40, skal  

 henvisningen i foregående stykke til en kontraherende stat forstås som en  

 henvisning til den territoriale enhed eller de territoriale enheder, som  

 denne konvention gælder for.
Artikel 36 Intet i denne konvention skal være til hinder for, at to kontraherende  

 stater, for at begrænse de restriktioner, der måtte gælde for tilbagegivelse  

 af et barn, indbyrdes aftaler at se bort fra sådanne bestemmelser i denne  

 konvention, som måtte indebære sådanne restriktioner.
Kapitel VI Afsluttende bestemmelser Artikel 37 Konventionen er åben for undertegnelse af de stater, der var medlemmer af  

 Den internationale privatretlige Haagerkonference på tidspunktet for dens 14.  

 samling.
 Den skal ratificeres, accepteres eller godkendes, og ratifikations-,  

 accept- eller godkendelsesinstrumenterne skal deponeres i udenrigsministeriet  

 i Kongeriget Nederland.
Artikel 38 Enhver anden stat kan tiltræde konventionen.
 Tiltrædelsesinstrumentet skal deponeres i udenrigsministeriet i Kongeriget  

 Nederland.
 Konventionen træder i kraft for en stat, som tiltræder, den første dag i  

 den tredie kalendermåned efter deponeringen af tiltrædelsesinstrumentet.
Tiltrædelsen får alene virkning i forholdet mellem den stat, som har  

 tiltrådt, og de kontraherende stater, som har afgivet erklæring om deres  

 accept af tiltrædelsen.
En sådan erklæring skal også afgives af enhver  

 medlemsstat, som ratificerer, accepterer eller godkender konventionen efter  

 tiltrædelsen.
Erklæringen skal deponeres i udenrigsministeriet i Kongeriget  

 Nederland; dette ministerium sender ad diplomatisk vej en bekræftet genpart  

 til hver af de kontraherende stater.
 Konventionen træder i kraft mellem en stat, som tiltræder, og en stat, som  

 har erklæret sin accept af tiltrædelsen, den første dag i den tredie  

 kalendermåned efter deponeringen af erklæringen om accept.
Artikel 39 En stat kan i forbindelse med undertegnelsen, ratifikationen, godkendelsen  

 eller tiltrædelsen erklære, at konventionen skal udvides til at gælde for  

 alle de territorier, for hvis internationale anliggender den er ansvarlig,  

 eller for et eller flere af dem.
En sådan erklæring får virkning fra det  

 tidspunkt, konventionen træder i kraft for vedkommende stat.
 En sådan erklæring, såvel som enhver efterfølgende udvidelse, skal  

 meddeles udenrigsministeriet i Kongeriget Nederland.
Artikel 40 En kontraherende stat, som består af to eller flere territoriale enheder  

 med forskellige retssystemer angående spørgsmål, der er omfattet af denne  

 konvention, kan ved undertegnelsen, ratifikationen, accepten, godkendelsen  

 eller tiltrædelsen erklære, at denne konvention skal udvides til at gælde for  

 alle dens territoriale enheder eller et eller flere af dem, og kan når som  

 helst ændre sin erklæring ved at afgive en ny erklæring.
 Enhver sådan erklæring skal meddeles udenrigsministeriet i Kongeriget  

 Nederland og skal udtrykkeligt angive, hvilke territoriale enheder  

 konventionen skal gælde for.
Artikel 41 Hvis en kontraherende stat har en styreform, hvorefter den udøvende,  

 dømmende og lovgivende magt er fordelt mellem centrale og andre myndigheder i  

 staten, skal en undertegnelse, ratifikation, accept, godkendelse eller  

 tiltrædelse af denne konvention eller en erklæring i medfør af artikel 40  

 ikke medføre nogen ændring af den interne magtfordeling i staten.
Artikel 42 Enhver stat kan, senest ved ratifikationen, accepten, godkendelsen eller  

 tiltrædelsen eller når den afgiver erklæring i medfør af artikel 39 eller 40,  

 tage det ene eller begge de forbehold, som er nævnt i artikel 24 og artikel  

 26, stk. 3. Ingen andre forbehold er tilladt.
 Enhver stat kan når som helst tilbagekalde et forbehold, den har taget.  

 Tilbagekaldelsen skal meddeles udenrigsministeriet i Kongeriget Nederland.
 Forbeholdet ophører med at gælde den første dag i den tredie kalendemåned,  

 efter at den meddelelse, som er nævnt i foregående stykke, er givet.
Artikel 43 Konventionen træder i kraft den første dag i den tredie kalendermåned,  

 efter deponeringen af det tredie ratifikations-, accept-, godkendelses- eller  

 tiltrædelsesinstrument, der er nævnt i artikel 37 og 38.
 Derefter skal konventionen træde i kraft:
1. for enhver stat, som senere ratificerer, accepterer, godkender eller  

 tiltræder konventionen, den første dag i den tredie kalendermåned efter  

 deponeringen af ratifikations-, accept-, godkendelses- eller  

 tiltrædelsesinstrumentet; 2. for ethvert territorium eller enhver territorial enhed, som  

 konventionen er blevet udvidet til at gælde for efter artikel 39 eller 40,  

 den første dag i den tredje kalendermåned efter udløbet af den periode, som  

 er angivet i de nævnte artikler.
Artikel 44 Konventionen skal gælde i 5 år fra den dag, den træder i kraft efter  

 artikel 43. Dette gælder også for stater, der senere har ratificeret,  

 accepteret, godkendt eller tiltrådt konventionen.
 Konventionen fornyes stiltiende for 5 år ad gangen, medmindre den opsiges.
Enhver opsigelse skal mindst 6 måneder før femårs periodens udløb meddeles  

 udenrigsministeriet i Kongeriget Nederland.
Opsigelsen kan begrænses til  

 enkelte af de territorier, som konventionen gælder for.
 Opsigelsen har kun virkning i forhold til den stat, som har afgivet den.  

 Konventionen forbliver i kraft for de andre kontraherende stater.
Artikel 45 Udenrigsministeriet i Kongeriget Nederland skal underrette konferencens  

 medlemsstater og de stater, som har tiltrådt konventionen efter artikel 38,  

 om:
1. undertegnelser, ratifikationer, accepter og godkendelser som nævnt i  

 artikel 37; 2. tiltrædelser som nævnt i artikel 38; 3. datoen for konventionens ikrafttræden efter artikel 43; 4. udvidelser som nævnt i artikel 39; 5. erklæringer som nævnt i artikel 38 og 40; 6. forbehold som nævnt i artikel 24 og 26, stk. 3, og tilbagekaldelser som  

 nævnt i artikel 42; 7. opsigelser som nævnt i artikel 44.
 Til BEKRÆFTELSE HERAF har undertegnede, der er behørigt bemyndigede  

 dertil, undertegnet denne konvention.
 UDFÆRDIGET i Haag den 25. oktober 1980 på engelsk og fransk, idet begge  

 tekster har samme gyldighed, i eet eksemplar, som skal deponeres i den  

 nederlandske regerings arkiver, og hvoraf en bekræftet genpart sendes ad  

 diplomatisk vej til hver af de stater, som var medlemmer af Den  

 internationale privatretlige Haagerkonference på tidspunktet for dens 14.  

 samling.
