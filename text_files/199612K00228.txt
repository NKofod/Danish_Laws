Nr LSF 228 Forslag til Lov om retssikkerhed og administration på det sociale område Fremsat af socialministeren (Karen Jespersen) den 16. april 1997 Vedtaget ved tredjebehandling den 30. maj 1997 Lov nr. 453 af 10/06/1997 Kapitel 1 Lovens formål og område § 1. Formålet med denne lov er at 1) sikre borgernes rettigheder og indflydelse, når de sociale myndigheder  

 behandler sager, 2) fremhæve, at de sociale myndigheder har pligt til at tilrettelægge en  

 tidlig helhedsorienteret hjælp, 3) forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 4) fastlægge struktur og grundlæggende principper for administration af  

 sociale sager.
 § 2. Loven indeholder regler for, hvordan kommunalbestyrelsen  

 (kommunen), amtsrådet (amtskommunen) og statslige myndigheder (de sociale  

 nævn, Den Sociale Sikringsstyrelse og Den Sociale Ankestyrelse) skal behandle  

 sager efter lovgivningen.
 Stk. 2. I Københavns og Frederiksberg Kommuner varetages de  

 opgaver, som er henlagt til amtsrådene, af kommunalbestyrelsen.
 Stk. 3. Der kan i anden lovgivning være fastsat regler, der  

 fraviger denne lov.
 Stk. 4. Socialministeren bestemmer, hvilke sager denne lov helt  

 eller delvis gælder for.
Kapitel 2 Borgeren § 3. Kommunen og amtskommunen skal behandle spørgsmål om hjælp så  

 hurtigt som muligt med henblik på at afgøre, om der er ret til hjælp og i så  

 fald hvilken.
Stk. 2. Kommunen eller amtskommunen fastsætter en frist for, hvor  

 lang tid der må gå, inden der skal være truffet en afgørelse.
Hvis denne  

 frist ikke kan overholdes, skal ansøgeren skriftligt have besked om, hvornår  

 ansøgeren kan forvente en afgørelse.
§ 4. Borgeren skal have mulighed for at medvirke ved behandlingen  

 af sin sag.
Kommunen og amtskommunen tilrettelægger behandlingen af sagerne  

 på en sådan måde, at borgeren kan udnytte denne mulighed.
 § 5. Kommunen og amtskommunen skal behandle ansøgninger og  

 spørgsmål om hjælp i forhold til alle de muligheder, der findes for at give  

 hjælp efter den sociale lovgivning, herunder også rådgivning og vejledning.  

 Kommunen og amtskommunen skal desuden være opmærksom på, om der kan søges om  

 hjælp hos en anden myndighed eller efter anden lovgivning.
 § 6. Hvis en borger har brug for at få hjælp i en længere tid,  

 skal kommunen og amtskommunen tidligt i forløbet tilstræbe at tilrettelægge  

 hjælpen ud fra en samlet vurdering af pågældendes situation og behov på  

 længere sigt.
 § 7. Senest 8 uger efter første henvendelse om løbende hjælp til  

 forsørgelse skal kommunen foretage en vurdering efter § 6.
 Stk. 2. Ansøgeren skal skriftligt have besked om kommunens  

 vurdering efter stk. 1.
 § 8. Socialministeren kan fastsætte regler for behandling og  

 opfølgning af sagerne, herunder særlige tidsfrister for visse typer sager.
Kapitel 3 Handlekommune og oplysningspligt m.v.
Handlekommune § 9. Opholdskommunen har pligt til at yde hjælp.
 Stk. 2. Ægtefæller har opholdskommune, hvor den fælles bopæl er.
Stk. 3. Et barn under 18 år har samme opholdskommune som  

 forældrene.
Et barn, der bor mest hos den ene af forældrene, har  

 opholdskommune hos denne.
Hvis barnet bor lige meget hos begge forældre, har  

 barnet opholdskommune, hvor det er tilmeldt folkeregisteret.
 Stk. 4. Et barn, der ikke bor sammen med nogen af forældrene, og  

 som har klaret sig selv, har selvstændig opholdskommune.
 Stk. 5. Øjeblikkelig hjælp til et barn eller en ægtefælle, der  

 opholder sig uden for sin opholdskommune, jf. stk. 2 og 3, gives af den  

 kommune, hvor familiemedlemmet aktuelt har ophold.
Stk. 6. Pligten til at yde integrationsbistand til en udlænding,  

 der er omfattet af § 107, stk. 1, i lov om aktiv socialpolitik, varetages af  

 staten i indtil 18 måneder.
En kommune kan dog varetage pligten til at yde  

 integrationsbistand på et tidligere tidspunkt end efter de 18 måneder.  

 Indenrigsministeren fastsætter de nærmere regler og kan herved bestemme, at  

 bistanden ydes af en privat humanitær organisation.
 Stk. 7. Socialministeren fastsætter regler om, hvilken kommune der  

 har handleforpligtelsen i sager efter lov om dagpenge ved sygdom eller  

 fødsel.
 Oplysningspligt m.v.
 § 10. Personer, der søger om eller får hjælp, har pligt til at  

 medvirke til at få de oplysninger frem, som er nødvendige for at afgøre, om  

 eller hvilken hjælp de er berettiget til.
 Stk. 2. Myndigheden kan også som led i sagsbehandlingen anmode om  

 undersøgelse hos en læge eller indlæggelse til observation og behandling.
 Stk. 3. Myndigheden skal oplyse om pligten til at medvirke og om  

 adgangen til at indhente oplysninger efter § 12. Myndigheden skal samtidig  

 orientere om konsekvenserne, hvis pågældende ikke vil medvirke eller ikke vil  

 give samtykke efter § 12, stk. 3.
 § 11. En person, der modtager hjælp, har pligt til at oplyse  

 kommunen og amtskommunen om ændringer i sine forhold, der kan have betydning  

 for hjælpen.
Stk. 2. Pågældende skal have skriftlig besked om 1) pligten til at give oplysninger, 2) hvilke typer af ændringer der kan have betydning for hjælpen og 3) konsekvenserne af, at der ikke oplyses om ændringerne.
§ 12. En myndighed kan forlange, at personer, myndigheder m.v.,  

 der har kendskab til forholdene, giver oplysninger, der er eller må anses for  

 nødvendige for at behandle en sag.
Dette gælder også oplysninger om en  

 persons rent private forhold eller andre fortrolige oplysninger, ligesom  

 myndigheden kan indhente lægejournaler, sygehusjournaler eller udskrifter  

 heraf.
 Stk. 2. En myndighed kan forlange, at der optages retsligt forhør  

 i overensstemmelse med retsplejelovens § 1018.
 Stk. 3. Myndigheden skal forsøge at få samtykke til at indhente  

 oplysninger efter stk. 1.
Stk. 4. Oplysninger om økonomiske forhold kan myndigheden kræve at  

 få i elektronisk form fra andre offentlige myndigheder samt  

 arbejdsløshedskasser.
Oplysningerne kan indhentes som led i behandlingen af  

 en enkelt sag eller som led i en generel søgning til brug for kontrol.
 § 13. Socialministeren kan efter forhandling med arbejdsministeren  

 og undervisningsministeren fastsætte regler om, at uddannelsesstederne har  

 pligt til at underrette og give oplysninger til kommunerne om personer, der  

 er i aktivering i en uddannelsesaktivitet efter § 16, stk. 2, nr. 4 og 7, i  

 lov om aktiv socialpolitik.
§ 14. Kommunen kan udlevere oplysninger til apotekerne om navn,  

 personnummer og den personlige tillægsprocent vedrørende personer, der  

 modtager personligt tillæg til medicinudgifter.
Oplysningerne kan også gives  

 i elektronisk form og udleveres uden samtykke fra den enkelte.
Kapitel 4 Kommunen Kommunens opgaver § 15. Kommunalbestyrelsen har ansvaret for og beslutter, hvordan  

 kommunen skal planlægge og udføre sin virksomhed på det sociale og  

 sundhedsmæssige område efter den sociale lovgivning.
Dette gælder også for  

 initiativer i forhold til arbejdsmarkedet, herunder initiativer, der sigter  

 på at hjælpe personer til at kunne komme ind på eller blive på  

 arbejdsmarkedet.
 § 16. Kommunalbestyrelsen har pligt til at føre tilsyn med,  

 hvordan de kommunale opgaver løses, jf. § 15. Tilsynet omfatter både  

 indholdet af tilbudene og den måde, opgaverne udføres på.
 Udvalg m.v.
Udvalget, der behandler personsager § 17. Kommunalbestyrelsen kan ikke behandle sager om hjælp til  

 enkeltpersoner.
 Stk. 2. Kommunalbestyrelsen beslutter, hvilke udvalg sammensat af  

 kommunalbestyrelsesmedlemmer der skal behandle sager om hjælp til  

 enkeltpersoner.
 Stk. 3. I kommuner med magistratsordning behandles disse sager af  

 et eller flere magistratsmedlemmer.
Børn og unge-udvalget § 18. Kommunalbestyrelsen nedsætter et børn og unge-udvalg, der  

 træffer afgørelse i sager vedrørende børn og unge, jf. § 62 i lov om social  

 service.
§ 19. Børn og unge-udvalget består af 1) 3 medlemmer, der vælges af kommunalbestyrelsen blandt dens medlemmer, 2) byretsdommeren i retskredsen, dog således at hvis der er flere dommere  

 i retskredsen, bestemmer justitsministeren, hvem af disse der skal modtage  

 hvervet, og 3) en pædagogisk-psykologisk sagkyndig, der udpeges af amtsrådet for den  

 kommunale valgperiode.
 Stk. 2. Efter samme regler vælges og udpeges tillige for hvert  

 medlem en stedfortræder, der indkaldes til at møde, når medlemmet er  

 forhindret i at deltage.
Stk. 3. Medlemmer af udvalget efter § 17, som behandler sager om  

 børn og unges sociale forhold, kan ikke vælges som medlemmer af eller  

 stedfortrædere til børn og unge-udvalget.
Det samme gælder  

 magistratsmedlemmer, der i kommuner med magistratsordning er beskæftiget med  

 disse opgaver.
 § 20. Børn og unge-udvalget vælger selv sin formand og næstformand  

 blandt de medlemmer, der er valgt af kommunalbestyrelsen.
 Stk. 2. Dommeren leder møderne i udvalget og påser, at der er  

 foretaget de nødvendige undersøgelser, og beslutter, om der skal indhentes  

 flere oplysninger, og kan forlange, at der optages et retsligt forhør efter  

 retsplejelovens § 1018. Dommeren vejleder også om, hvordan reglerne skal  

 forstås og anvendes, samt giver en vurdering af de oplysninger, der  

 foreligger.
 § 21. Socialministeren fastsætter forretningsordenen for børn og  

 unge-udvalget og kan herved fravige kravet om, hvordan udvalget skal  

 sammensættes, hvis en kommunalbestyrelse på grund af sin størrelse ikke kan  

 opfylde kravet i § 19, stk. 3.
 Stk. 2. Indenrigsministeren fastsætter regler om vederlag til  

 formanden og de øvrige medlemmer, der er valgt af kommunalbestyrelsen.
Koordinationsudvalget for den forebyggende arbejdsmarkedsindsats Formål § 22. Kommunalbestyrelsen nedsætter et koordinationsudvalg, der  

 skal samordne og udvikle den lokale forebyggende indsats for personer, der  

 har svært ved at klare sig på arbejdsmarkedet.
 Stk. 2. Formålet med udvalgets arbejde er at øge  

 beskæftigelsesmulighederne for borgere, der er i fare for at miste  

 tilknytningen til arbejdsmarkedet eller borgere, der ikke eller kun  

 vanskeligt kan opnå beskæftigelse på almindelige vilkår.
§ 23. Koordinationsudvalget følger og rådgiver kommunalbestyrelsen  

 om 1) kommunens indsats med hensyn til aktivering, revalidering, skånejob med  

 løntilskud, opfølgning af sager om sygedagpenge m.v., 2) hjælp til forsørgelse, 3) andre former for hjælp, der har til formål, at borgeren opnår eller  

 fastholder tilknytning til arbejdsmarkedet.
 Stk. 2. Koordinationsudvalget giver endvidere inden for sit område  

 rådgivning til andre, f.eks. virksomheder og faglige organisationer.
 Stk. 3. Koordinationsudvalget medvirker til at udvikle samarbejdet  

 mellem kommunen og dens samarbejdsparter i forhold til den  

 arbejdsmarkedsrettede indsats.
Sammensætning § 24. Koordinationsudvalget består af 1 medlem udpeget af  

 kommunalbestyrelsen blandt dens medlemmer, og følgende organisationer udpeger  

 hver 1 medlem:
 1) De samvirkende Invalideorganisationer.
 2) Landsorganisationen i Danmark.
 3) Dansk Arbejdsgiverforening.
 4) Funktionærernes og Tjenestemændenes Fællesråd.
 5) Praktiserende Lægers Organisation.
 6) Arbejdsmarkedsstyrelsen.
 Stk. 2. Medlemmerne af organisationerne, jf. stk. 1, nr. 1-6, skal  

 repræsentere vedkommende lokale organisationer, afdelinger el.lign.
 Stk. 3. Kommunalbestyrelsen kan herudover udpege medlemmer, der  

 repræsenterer andre organisationer eller private i lokalområdet.
 Stk. 4. Kommunalbestyrelsen fastsætter forretningsordenen for  

 koordinationsudvalget.
§ 25. Hvis det ikke er muligt at få udpeget  

 organisationsrepræsentanter, kan koordinationsudvalget nedsættes med et  

 mindre antal medlemmer.
Koordinationsudvalget skal dog bestå af mindst 4  

 medlemmer.
 Stk. 2. Kommunalbestyrelsen skal hele tiden tilstræbe, at  

 koordinationsudvalget sammensættes i overensstemmelse med § 24.
Redegørelse § 26. Koordinationsudvalget giver en gang om året en samlet  

 redegørelse til kommunalbestyrelsen.
Redegørelsen sendes samtidig til Det  

 Centrale Koordinationsudvalg, jf. § 80.
 § 27. Kommunalbestyrelsen giver koordinationsudvalget de  

 oplysninger, der er nødvendige for, at udvalget kan løse sine arbejdsopgaver.
 Stk. 2. Kommunen betaler udgifterne ved udvalgets virksomhed.
Fælles koordinationsudvalg § 28. Kommuner kan opfylde deres pligt efter § 22 ved i fællesskab  

 at oprette et koordinationsudvalg.
Medlemmerne vælges i fællesskab af de  

 deltagende kommunalbestyrelser efter indstilling fra organisationerne, jf. §  

 24. Herudover vælger hver kommunalbestyrelse 1 medlem blandt sine medlemmer.
 Stk. 2. Kommunerne deler udgifterne efter aftale, herunder med  

 hensyn til vederlag m.v., jf. § 29.
 Diæter m.v.
 § 29. Kommunalbestyrelsen kan beslutte, at medlemmerne af  

 koordinationsudvalget får diæter, erstatning for dokumenteret tabt  

 arbejdsfortjeneste og udgiftsgodtgørelse efter reglerne i § 16 a i lov om  

 kommunernes styrelse.
 Stk. 2. En beslutning efter stk. 1 skal omfatte alle medlemmer af  

 udvalget, dog kan medlemmer af kommunalbestyrelsen ikke modtage diæter.  

 Endvidere kan kommunalt eller statsligt ansatte ikke modtage diæter, når  

 deres arbejde i udvalget er et led i pågældendes almindelige arbejde.
Ældreråd § 30. Kommunalbestyrelsen nedsætter et ældreråd. Ældrerådet  

 rådgiver kommunalbestyrelsen i ældrepolitiske spørgsmål og formidler  

 synspunkter mellem borgerne og kommunalbestyrelsen om lokalpolitiske  

 spørgsmål, der vedrører de ældre.
 Stk. 2. Kommunalbestyrelsen skal høre ældrerådet om alle forslag,  

 der vedrører de ældre.
 Stk. 3. Kommunalbestyrelsen afgør, om der er grundlag for at  

 nedsætte flere ældreråd.
§ 31. Ældrerådet består af mindst 5 medlemmer.
Medlemmerne vælges  

 ved direkte valg, og for hvert medlem vælges en stedfortræder.
 Stk. 2. Kommunalbestyrelsen sørger for, at der afholdes valg til  

 ældrerådet mindst hvert fjerde år, og fastsætter i samarbejde med ældrerådet  

 regler for, hvordan valget skal afholdes.
 § 32. Personer, der har fast bopæl i kommunen, og som er fyldt 60  

 år, har valgret og er valgbare til ældrerådet.
 Stk. 2. Kommunalbestyrelsen kan efter drøftelse med ældrerådet  

 beslutte, at også personer med fast bopæl i kommunen, der modtager  

 førtidspension, og som ikke er fyldt 60 år, har valgret og er valgbare til  

 ældrerådet.
 § 33. Kommunalbestyrelsen fastsætter i samarbejde med ældrerådet  

 vedtægter for ældrerådet. Ældrerådet fastsætter selv sin forretningsorden.
 Stk. 2. Kommunalbestyrelsen betaler udgifterne ved ældrerådets  

 virksomhed og stiller sekretariatsbistand til rådighed, hvis rådet ønsker  

 dette.
Klageråd § 34. Kommunalbestyrelsen nedsætter et klageråd, der 1) drøfter, vurderer og videreformidler klager over afgørelser om tilbud  

 efter §§ 71 og 72 i lov om social service til personer, som er fyldt 67 år,  

 og 2) følger udviklingen på området og medvirker til, at opgaverne løses i  

 overensstemmelse med kommunalbestyrelsens målsætninger.
Stk. 2. Klagerådet afgør, hvilke klager og mere generelle  

 spørgsmål vedrørende personlig hjælp og pleje m.v. rådet vil forelægge for  

 kommunalbestyrelsen.
Klagerådet kan udtale kritik og foreslå ændringer på  

 området.
 Stk. 3. Kommunalbestyrelsen sørger for, at klagerådet får de  

 nødvendige generelle og lokale oplysninger om hjælpen som nævnt i stk. 1.
 Stk. 4. Kommunalbestyrelsen afgør efter drøftelse med ældrerådet,  

 om der er grundlag for at nedsætte flere klageråd.
 § 35. Kommunalbestyrelsen sørger for, at der vælges medlemmer til  

 klagerådet mindst hvert fjerde år, og fastsætter i samarbejde med ældrerådet  

 regler for, hvordan medlemmerne skal vælges.
Stk. 2. Klagerådet består af 1) 3 medlemmer, der vælges af kommunens ældreråd blandt dets medlemmer, og 2) 2 medlemmer, der vælges af kommunalbestyrelsen blandt dens medlemmer.
 Stk. 3. For hvert medlem vælges en stedfortræder.
 Stk. 4. Klagerådet vælger selv sin formand blandt de medlemmer,  

 der er valgt af ældrerådet.
 § 36. Kommunen betaler udgifterne ved klagerådets virksomhed og  

 stiller sekretariatsbistand til rådighed for rådet.
 Stk. 2. Kommunalbestyrelsen kan beslutte, at de medlemmer af  

 klagerådet, der ikke er medlemmer af kommunalbestyrelsen, skal have diæter,  

 erstatning for dokumenteret tabt arbejdsfortjeneste og udgiftsgodtgørelse  

 efter reglerne i § 16 a i lov om kommunernes styrelse.
Forældrebestyrelser i dagtilbud for børn § 37. Kommunalbestyrelsen skal sørge for, at der nedsættes  

 forældrebestyrelser i forbindelse med dagtilbud for børn, jf. kapitel 4 i lov  

 om social service.
Kapitel 5 Amtskommunen Amtskommunens opgaver § 38. Amtsrådet har ansvaret for og beslutter, hvordan  

 amtskommunen skal planlægge og udføre sin virksomhed på det sociale og  

 sundhedsmæssige område efter den sociale lovgivning.
Dette gælder også for  

 initiativer i forhold til arbejdsmarkedet, herunder initiativer, der sigter  

 på at hjælpe personer til at kunne komme ind på eller blive på  

 arbejdsmarkedet.
 § 39. Amtsrådet har pligt til at føre tilsyn med, hvordan de  

 amtskommunale opgaver løses, jf. § 38. Tilsynet omfatter både indholdet af  

 tilbudene og den måde, opgaverne udføres på.
Udvalg, der behandler personsager § 40. Sager, der handler om hjælp til enkeltpersoner, kan ikke  

 behandles i det samlede amtsråd.
 Stk. 2. Amtsrådet beslutter, hvilke udvalg sammensat af  

 amtsrådsmedlemmer der skal behandle disse sager.
Brugerråd § 41. Socialministeren fastsætter regler om amtslige brugerråd,  

 der kan rådgive amtskommunerne og Københavns og Frederiksberg Kommuner i  

 sociale anliggender, som hører under amtskommunerne og de to kommuner.
Stk. 2. Reglerne fastsættes efter forhandling med de kommunale  

 organisationer, Københavns og Frederiksberg Kommuner og De Samvirkende  

 Invalideorganisationer.
Det kan herved bestemmes, at amtsrådsmedlemmer kan  

 være medlemmer af rådet.
 Stk. 3. Socialministeren fastsætter regler om, med hvilken  

 sammensætning og i hvilket omfang brugerrådet kan behandle klager over  

 amtskommunens afgørelser efter §§ 71 og 72, jf. § 81, i lov om social  

 service.
Kapitel 6 Fælles bestemmelser for kommuner og amtskommuner § 42. Amtskommunen yder kommunerne, herunder børn og  

 unge-udvalgene efter § 18, vejledning i sager efter lov om social service og  

 lov om aktiv socialpolitik, navnlig ved at stille sagkyndige til rådighed.
 Stk. 2. Kommunen og amtskommunen skal samarbejde om den  

 forebyggende og støttende virksomhed, der er omfattet af lov om social  

 service og lov om aktiv socialpolitik, og sammen løse de opgaver, der efter  

 denne lovgivning påhviler kommunen og amtskommunen.
 Stk. 3. Kommunen og amtskommunen kan, medmindre andet er fastsat,  

 indgå aftale, hvorefter forpligtelser, der efter den sociale lovgivning  

 påhviler den ene part, kan overlades til den anden.
Stk. 4. Hvis der ikke kan opnås enighed mellem amtskommunen og en  

 eller flere kommuner om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 lov om social service og lov om aktiv socialpolitik, der påhviler den ene  

 part, kan overlades til den anden.
Det er en betingelse for godkendelsen, at  

 opgavevaretagelsen skønnes fagligt forsvarlig og økonomisk bæredygtig inden  

 for lokalområdet og i amtet.
 Stk. 5. Socialministeren kan i forbindelse med en tilladelse efter  

 stk. 4 godkende visitations- og udgiftsfordelingsordninger, selv om  

 ordningerne fraviger de regler, der er fastsat i loven.
 § 43. Når en kommune eller en amtskommune betaler for at få udført  

 opgaver efter den sociale lovgivning, skal myndigheden tage stilling til,  

 hvorledes der skal forholdes med formue, som kan opstå i denne forbindelse.
 Stk. 2. Når en myndighed overlader opgaver efter lov om aktiv  

 socialpolitik og lov om social service til andre end offentlige myndigheder,  

 er disse omfattet af reglerne i forvaltningsloven og offentlighedsloven i  

 forhold til den opgave, der udføres.
 Stk. 3. Ved opgavevaretagelsen, jf. stk. 2, er videregivelse og  

 indhentelse af oplysninger vedrørende enkeltpersoner omfattet af  

 forvaltningslovens §§ 27, 29 og 32.
Kapitel 7 De sociale nævn § 44. Det sociale nævn behandler klager over afgørelser, der er  

 truffet af kommunen og amtskommunen, i det omfang det er fastsat i loven.
§ 45. I hvert amt nedsættes et socialt nævn.
Statsamtmanden er  

 formand for nævnet.
Stk. 2. Nævnet består i øvrigt af 5 medlemmer.
Socialministeren  

 udpeger medlemmerne og stedfortrædere for hver efter indstilling fra 1) kommuneforeningen i amtet, 2) amtskommunen, 3) Landsorganisationen i Danmark, 4) Dansk Arbejdsgiverforening og 5) De Samvirkende Invalideorganisationer.
Stk. 3. Afgørelse i de enkelte sager træffes ved almindeligt  

 flertal.
Hvis stemmerne står lige, er formandens stemme afgørende.
 Stk. 4. Statsamtet yder sekretariatsmæssig bistand til nævnet.
§ 46. Der nedsættes et socialt nævn for Københavns og  

 Frederiksberg Kommuner.
Direktøren for Den Sociale Sikringsstyrelse er  

 formand for nævnet.
 Stk. 2. Medlemmerne udpeges på samme måde som nævnt i § 45, stk.  

 2, dog således at den kommunale og amtskommunale indstilling foretages af  

 Københavns og Frederiksberg Kommuner i fællesskab.
§ 47. Medlemmer af udvalg efter § 17 og § 40 kan ikke være  

 medlemmer af det sociale nævn.
Det samme gælder kommunalt ansatte, som  

 deltager i administrationen af de sagsområder, der er omfattet af nævnenes  

 kompetence.
 § 48. Nævnets funktionsperiode er 4 år og begynder seks måneder  

 efter, at den kommunale valgperiode er begyndt.
 Stk. 2. Socialministeren fastsætter en forretningsorden for  

 nævnene med regler for deres sammensætning i de enkelte sager og for deres  

 virksomhed, herunder for vejlednings- og koordineringsopgaverne, jf. § 78.
Kapitel 8 Den Sociale Sikringsstyrelse § 49. Den Sociale Sikringsstyrelse er sekretariat for det sociale  

 nævn for Københavns og Frederiksberg Kommuner og varetager i øvrigt de  

 opgaver, som efter lovgivningen er henlagt til styrelsen.
Kapitel 9 Den Sociale Ankestyrelse § 50. Den Sociale Ankestyrelse er klageinstans for administrative  

 afgørelser, i det omfang det fastsættes ved lov.
 Stk. 2. Ankestyrelsens afgørelser kan ikke indbringes for anden  

 administrativ myndighed.
Sammensætning § 51. Ankestyrelsens afgørelser træffes af 1) styrelseschefen, vicestyrelseschefen og et antal ankechefer og 2) medlemmer, der udpeges efter § 52.
Stk. 2. Styrelseschefen, vicestyrelseschefen og ankecheferne skal  

 have bestået juridisk, statsvidenskabelig eller økonomisk eksamen eller anden  

 dermed ligestillet eksamen.
Deres ansættelsesområde er alene Ankestyrelsen.
§ 52. Socialministeren fastsætter antallet af beskikkede medlemmer  

 og stedfortrædere, der udpeges af socialministeren for 4 år ad gangen efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) De Samvirkende Invalideorganisationer, 7) Københavns Kommune og 8) Frederiksberg Kommune.
Stk. 2. Som medlemmer kan ikke udpeges personer, 1) der er fyldt 66 år, 2) der tidligere i 2 perioder har været beskikket som medlem af  

 Ankestyrelsen, eller 3) der er ansat inden for den offentlige social- og sundhedsforvaltning  

 eller på institutioner med socialt formål.
Afgørelser i de enkelte sager § 53. Ankestyrelsen træffer afgørelse i de enkelte sager på et  

 møde, hvori der deltager 2 medlemmer og 1 ankechef, der er formand.  

 Afgørelserne træffes ved almindeligt flertal.
Stk. 2. Skønner Ankestyrelsen, at en sag er egnet til at blive  

 afgjort, uden at der afholdes et møde, sender styrelsen indstilling til  

 medlemmerne om, hvad afgørelsen bør gå ud på.
Hvis et medlem ikke ønsker at  

 afgøre sagen på dette grundlag, skal sagen behandles på et møde.
Stk. 3. Formanden kan beslutte, at en afgørelse ikke skal have  

 virkning, hvis formanden skønner, at der er tvivl om, at afgørelsen er  

 lovlig.
Sagen skal herefter behandles i et møde med udvidet votering, jf. §  

 55.
 § 54. Afgørelser i sager efter lov om dagpenge ved sygdom eller  

 fødsel træffes på et møde, hvori der deltager 3 medlemmer og 2 ankechefer,  

 jf. § 55, stk. 2, nr. 1. De 3 medlemmer skal repræsentere henholdsvis Dansk  

 Arbejdsgiverforening, Landsorganisationen i Danmark og kommunerne.
Afgørelser med udvidet votering § 55. I afgørelser med udvidet votering deltager i mødet 2  

 medlemmer og 2 ankechefer, hvoraf den ene er formand.
 Stk. 2. Udvidet votering skal benyttes i sager om følgende:
 1) Afgørelser, som er truffet af de sociale nævn, som kan behandles, fordi  

 de har principiel eller generel betydning, jf. § 63.
 2) Afgørelser truffet af børn og unge-udvalget, jf. § 62 i lov om social  

 service.
 3) Sager om Ankestyrelsens samtykke til eller anmodning om adoption uden  

 forældremyndighedsindehaverens samtykke efter adoptionslovens § 9 og § 10.
 4) Afgørelser, der er udsat med henblik på udvidet votering, jf. § 53,  

 stk. 3.
 5) Andre sager, som styrelseschefen beslutter har principiel eller generel  

 betydning.
Stk. 3. Afgørelsen træffes ved almindeligt flertal.
Hvis stemmerne  

 står lige, er formandens stemme afgørende.
§ 56. Styrelseschefen kan, når en sag har principiel eller generel  

 betydning, beslutte, at en afgørelse skal træffes i et møde, hvor  

 styrelseschefen eller vicestyrelseschefen er formand, og hvor der i øvrigt  

 deltager 2 medlemmer og 2 ankechefer.
På samme måde kan styrelseschefen eller  

 vicestyrelseschefen deltage i møder efter § 54.
 Stk. 2. § 55, stk. 3, finder tilsvarende anvendelse.
Beslutninger om at behandle det sociale nævns afgørelser og om at  

 genoptage en sag § 57. Følgende beslutninger træffes af 1 ankechef:
 1) Om en afgørelse, som et socialt nævn har truffet, opfylder  

 betingelserne i § 63 for at kunne blive behandlet af Ankestyrelsen.  

 Beslutningen skal været truffet senest 14 dage efter, at Ankestyrelsen har  

 modtaget sagen.
 2) Om en tidligere afgjort sag skal genoptages.
 Forretningsorden m.v.
 § 58. Socialministeren fastsætter en forretningsorden for  

 Ankestyrelsen.
§ 59. Styrelseschefen kan overlade sine beføjelser efter  

 lovgivningen til vicestyrelseschefen og ankecheferne.
Styrelseschefen kan  

 fastsætte regler om vicestyrelseschefens og ankechefernes adgang til at  

 overlade deres beføjelser efter lovgivningen til ansatte, der opfylder  

 uddannelseskravet i § 51, stk. 2.
Kapitel 10 Almindelige klageregler Klageadgang § 60. De afgørelser, som kommunen og amtskommunen træffer efter  

 den sociale lovgivning, kan indbringes for det sociale nævn.
Det er kun den  

 person, som afgørelsen vedrører, der kan klage over afgørelsen.
 Stk. 2. Afgørelser om det generelle serviceniveau, herunder hvilke  

 tilbud og pladser der skal være til rådighed i kommunen og amtskommunen og  

 takster for tilbudene, kan ikke indbringes for anden administrativ  

 klagemyndighed.
§ 61. Hvis der opstår uenighed mellem kommuner og amtskommuner om  

 deres forpligtelser, kan sagen indbringes for det sociale nævn.
Klagen  

 indbringes for det sociale nævn, som den kommune eller den amtskommune, som  

 forpligtelsen gøres gældende mod, hører under.
§ 62. Uenighed om Den Sociale Sikringsstyrelses kompetence kan  

 indbringes for Den Sociale Ankestyrelse.
Den person, som afgørelsen vedrører,  

 kommunen og Den Sociale Sikringsstyrelse kan indbringe sagen.
§ 63. Det sociale nævns afgørelser kan ikke indbringes for anden  

 administrativ myndighed.
Den Sociale Ankestyrelse kan dog optage en sag til  

 behandling, når Ankestyrelsen skønner, at sagen har principiel eller generel  

 betydning.
Det er den person, som afgørelsen vedrører, kommunen eller  

 amtskommunen, der kan anmode Ankestyrelsen om at optage sagen til behandling.
 § 64. Følgende afgørelser, der træffes af Den Sociale  

 Sikringsstyrelse, kan indbringes for Ankestyrelsen:
 1) Afgørelser om hjælp til udlændinge efter § 3, stk. 4, i lov om aktiv  

 socialpolitik.
 2) Afgørelser om hjælp til danskere i udlandet efter § 6 i lov om aktiv  

 socialpolitik.
 3) Afgørelser om ret til pension i udlandet efter § 3, stk. 4, og § 62 i  

 lov om social pension.
 4) Afgørelser om, hvilket lands lovgivning der skal anvendes efter  

 reglerne i EF-forordning nr. 1408/71, Nordisk Konvention om Social Sikring og  

 de tosidede aftaler om social sikring, som Danmark har indgået med andre  

 lande, bortset fra afgørelser om indgåelse af aftaler med et eller flere  

 lande med henblik på fravigelse heraf.
 Stk. 2. Den person, som afgørelsen vedrører, kan klage over  

 afgørelserne efter stk. 1. Kommunen kan klage over en afgørelse efter stk. 1,  

 nr. 1.
 § 65. Afgørelser efter lov om aktiv socialpolitik og lov om social  

 service, som træffes af en privat humanitær organisation, der yder  

 integrationsbistand efter § 9, stk. 6, kan indbringes for det sociale nævn.
Pligt til at genvurdere sagen § 66. Inden en klage behandles af det sociale nævn, skal den  

 myndighed, som har truffet afgørelsen, vurdere, om der er grundlag for at  

 give klageren helt eller delvist medhold.
Derfor skal en klage først  

 afleveres til den myndighed, som har truffet afgørelsen.
 Stk. 2. Kan myndigheden ikke give klageren medhold, sendes klagen  

 med begrundelse for afgørelsen og genvurderingen videre til klageinstansen.
Klagefrister § 67. Klage til det sociale nævn og Ankestyrelsen skal ske inden 4  

 uger efter, at klageren har fået meddelelse om afgørelsen.
Anmodning til  

 Ankestyrelsen om optagelse af en sag til behandling efter § 57 skal ske inden  

 for samme frist.
Stk. 2. Formanden for det sociale nævn og chefen for Ankestyrelsen  

 kan se bort fra, at fristerne ikke er overholdt, når der er særlig grund  

 hertil.
Afgørelser om at se bort fra klagefrister kan ikke indbringes for  

 anden administrativ myndighed.
Sagsbehandlingen § 68. Ankestyrelsen og de sociale nævn er ikke bundet af parternes  

 påstande og er uafhængige af instruktioner vedrørende afgørelsen af den  

 enkelte sag.
 Stk. 2. Ankestyrelsens og nævnenes afgørelse kan gå ud på  

 afvisning, stadfæstelse, hjemvisning, ophævelse eller ændring af den  

 afgørelse, der er klaget over.
 § 69. Det sociale nævn og Ankestyrelsen kan kun, når der  

 foreligger særlige omstændigheder, efterprøve det skøn, der indgår i en  

 afgørelse truffet af kommunen eller amtskommunen.
§ 70. Ankestyrelsens og de sociale nævns afgørelser skal være  

 skriftlige og være begrundede.
Afgørelserne offentliggøres efter regler, der  

 fastsættes i forretningsordenerne.
Formandens beslutninger § 71. Hvis formanden for det sociale nævn finder, at der er  

 begrundet tvivl om, hvorvidt nævnets afgørelse er i overensstemmelse med  

 gældende ret, kan formanden straks udsætte afgørelsens virkning og indbringe  

 den for Den Sociale Ankestyrelse senest 1 uge efter, at den er truffet.  

 Ankestyrelsens afgørelse skal foreligge inden 8 uger fra sagens modtagelse i  

 Ankestyrelsen.
Sagen behandles i Ankestyrelsen ved udvidet votering, jf. §  

 55.
 Stk. 2. Formanden for det sociale nævn træffer afgørelse i sager,  

 hvor der ikke er tvivl om afgørelsen.
 Stk. 3. Formandens afgørelser om sagsbehandlingen kan ikke  

 indbringes for Den Sociale Ankestyrelse.
Stk. 4. Formanden kan i tilfælde, hvor der er tale om en  

 øjeblikkelig opstået trangssituation, træffe en foreløbig afgørelse.
Den  

 foreløbige afgørelse kan ikke indbringes for Ankestyrelsen, men skal snarest  

 muligt behandles i et møde i nævnet.
Opsættende virkning § 72. Klage over en afgørelse har ikke opsættende virkning.
 Stk. 2. Hvis Ankestyrelsen eller det sociale nævn ændrer en  

 afgørelse til skade for ansøgeren, træffer Ankestyrelsen eller det sociale  

 nævn samtidig beslutning om, fra hvilket tidspunkt ændringen skal ske.
 Stk. 3. Ankestyrelsen kan ved afgørelser om støtte til køb af bil,  

 jf. § 99, stk. 1 og 2, i lov om social service, samtidig træffe afgørelse om  

 bortfald af bevilling, opsigelse af lån m.v.
Domstolsprøvelse § 73. I sager, hvor Ankestyrelsens afgørelser vedrørende børn og  

 unge-udvalgets beslutninger kan indbringes for domstolene efter reglerne i §  

 124 i lov om social service, skal Ankestyrelsens afgørelse foreligge inden 8  

 uger efter, at klagen er modtaget.
 Stk. 2. Samtidig med Ankestyrelsens afgørelser i sager efter stk.  

 1 skal Ankestyrelsen oplyse om adgangen til at forlange, at sagen forelægges  

 for domstolene, og om fristen herfor.
Bemyndigelser § 74. Socialministeren fastsætter regler for behandling af  

 klagesager, herunder også regler om tidsfrister for indsendelse og  

 videresendelse af klager m.v.
 § 75. Skatteministeren kan fastsætte regler om adgangen til at  

 påklage afgørelser om indtægtsgrundlaget, jf. § 28, stk. 1, nr. 1 og 2, i lov  

 om social pension og § 82 i lov om social service.
Kapitel 11 Koordinering af praksis § 76. Ankestyrelsen har pligt til på landsplan at koordinere, at  

 afgørelser, som efter de sociale love kan indbringes for Ankestyrelsen og de  

 sociale nævn, træffes i overensstemmelse med lovgivningen.
Stk. 2. Som et led i denne koordinering 1) vejleder Ankestyrelsen om ankeinstansernes praksis i sager efter den  

 sociale lovgivning og 2) følger Ankestyrelsen kommunernes, amtskommunernes og de sociale nævns  

 praksis.
 § 77. Socialministeriet kan anmode Ankestyrelsen om at gennemgå  

 kommunernes, amtskommunernes eller nævnenes afgørelser.
 § 78. Det sociale nævn har pligt til inden for sit område at  

 koordinere, at afgørelser, som efter de sociale love kan indbringes for det  

 sociale nævn, træffes i overensstemmelse med lovgivningen.
Stk. 2. Som et led i denne koordinering 1) vejleder nævnet om ankeinstansernes praksis i sager efter den sociale  

 lovgivning og 2) følger nævnet kommunernes, amtskommunernes og de sociale nævns praksis.
§ 79. Ankestyrelsen og det sociale nævn skal samarbejde om deres  

 koordinationsopgave efter § 76 og § 78. Som led i denne opgave kan  

 Ankestyrelsen og de sociale nævn indhente sager til gennemsyn.
Oplysninger om  

 afgørelser kan indhentes i såvel skriftlig som i elektronisk form.
Det Centrale Koordinationsudvalg § 80. Ankestyrelsen nedsætter et centralt rådgivende udvalg (Det  

 Centrale Koordinationsudvalg) til støtte for sin vejledningsvirksomhed.
Stk. 2. Det Centrale Koordinationsudvalg har til opgave at følge  

 og rådgive kommunerne om 1) kommunernes indsats med hensyn til aktivering, revalidering, skånejob  

 med løntilskud, opfølgning af sager om sygedagpenge m.v., 2) hjælp til forsørgelse og 3) andre former for hjælp, der har til formål, at borgeren opnår eller  

 fastholder tilknytningen til arbejdsmarkedet.
 § 81. Socialministeren udpeger formanden for Det Centrale  

 Koordinationsudvalg efter indstilling fra Den Sociale Ankestyrelse.
Stk. 2. De øvrige medlemmer udpeges af socialministeren efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) Københavns og Frederiksberg Kommuner i fællesskab, 7) De Samvirkende Invalideorganisationer, 8) Foreningen af Statsamtmænd, 9) Praktiserende Lægers Organisation, 10) Den Sociale Sikringsstyrelse og 11) Socialministeriet.
Kapitel 12 Statistik, analyse, information m.v.
 § 82. Kommunen, amtskommunen og de sociale nævn har pligt til at  

 tilvejebringe og indsende statistiske oplysninger m.v., som socialministeren  

 anmoder om.
 § 83. Kommuner og amtskommuner giver Socialministeriet oplysninger  

 om beslutninger og forventninger vedrørende udviklingen på det sociale  

 område, herunder om de mål, som de har sat for udviklingen.
 Stk. 2. Kommunen og amtskommunen har pligt til at medvirke til  

 temaplanlægning, i kommunepaneler samt til at skaffe uddybende oplysninger om  

 udviklingen på særlige områder.
 § 84. Socialministeren kan fastsætte regler om omfanget af  

 oplysninger, jf. §§ 82 og 83, og om, hvordan de skal ajourføres og indsendes.
Kapitel 13 Regnskabsaflæggelse, revision m.v.
 § 85. Socialministeren fastsætter regler om anvisning af refusion  

 og tilskud, regnskabsaflæggelse og revision.
 Stk. 2. Socialministeren kan efter forhandling med de kommunale  

 organisationer fastsætte regler om fordeling mellem kommune og amtskommune af  

 udgifter i forbindelse med ydelser til personer under 67 år og personer, der  

 er fyldt 67 år.
 § 86. Socialministeren fastsætter regler om, hvem der skal betale  

 udgifter til lægeerklæringer, transport m.v., som en myndighed pålægger en  

 ansøger, når disse udgifter ikke kan betales efter anden lovgivning.
Kapitel 14 Råd m.v.
§ 87. Socialministeren nedsætter et Centralt Handicapråd, der  

 rådgiver i handicapspørgsmål.
Staten betaler udgifterne ved rådets  

 virksomhed.
 Stk. 2. Socialministeren fastsætter regler om rådets sammensætning  

 og opgaver.
 Stk. 3. Arbejdsministeren fastsætter regler om fortrinsadgang til  

 visse offentligt regulerede beskæftigelser for personer, der på grund af  

 invaliditet har vanskeligt ved at få beskæftigelse på det almindelige  

 arbejdsmarked.
§ 88. Socialministeren nedsætter et børneråd, der skal arbejde på  

 at sikre børns rettigheder samt informere og rådgive om børns forhold i  

 samfundet.
Staten betaler udgifterne ved rådets virksomhed.
 Stk. 2. Socialministeren fastsætter regler om rådets sammensætning  

 og opgaver.
Kapitel 15 Ikrafttræden m.v.
 § 89. Loven træder i kraft den 1. juli 1998.
Stk. 2. Revaliderings- og pensionsnævnene nedlægges den 30. juni  

 1998. Sager efter § 14, stk. 1 og 2, og §§ 16 og 18 i lov om social pension  

 samt efter §§ 43 og 58 i lov om social bistand, som kommunerne har givet  

 indstilling i til nævnene, og som ikke er afgjort af revaliderings- og  

 pensionsnævnene senest denne dato, overgår til de sociale nævn, der er nedsat  

 efter denne lovs § 44. Sager vedrørende kommunale afgørelser, som er indbragt  

 for nævnene, og som ikke er afgjort senest på denne dato, overgår ligeledes  

 til de sociale nævn.
Sagerne afgøres og kan påklages efter reglerne i lov om  

 social pension og i lov om social bistand som gældende indtil den 1. juli  

 1998. Funktionsperioden for formanden for og medlemmerne af revaliderings- og  

 pensionsnævnene ophører den 30. juni 1998.
Stk. 3. De sociale ankenævn nedlægges den 30. juni 1998. De sager,  

 der ikke er afgjort senest denne dato, overgår til de sociale nævn til  

 afgørelse.
Sagerne afgøres og kan påklages efter de hidtidigt gældende  

 regler.
Funktionsperiode for formanden for og medlemmerne af de sociale  

 ankenævn ophører den 30. juni 1998.
 Stk. 4. Funktionsperioden for medlemmerne af de sociale nævn, jf.  

 denne lovs § 44, vil første gang være fra den 1. juli 1998 til den 30. juni  

 2002.
 Stk. 5. Dagpengeudvalget, jf. § 33 i lov om dagpenge ved sygdom  

 eller fødsel, nedlægges den 28. februar 1999. Funktionsperioden for formanden  

 og medlemmerne ophører samme dato.
 Stk. 6. Beføjelser, som kommunalbestyrelsen eller amtsrådet har  

 overladt til en selvejende institution med overenskomst med  

 kommunalbestyrelsen eller amtsrådet, jf. § 9, stk. 2, i lov om social  

 bistand, bevares efter de hidtil gældende regler.
 Stk. 7. Koordinationsudvalget, jf. § 24, skal være nedsat senest  

 den 31. december 1998.
 § 90. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål og område § 1. Formålet med denne lov er, at 1) sikre borgernes rettigheder og indflydelse, når de sociale myndigheder  

 behandler sager, 2) fremhæve, at de sociale myndigheder har pligt til at tilrettelægge en  

 tidlig helhedsorienteret hjælp, 3) forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 4) fastlægge struktur og grundlæggende principper for administration af  

 sociale sager.
 § 2. Loven indeholder regler for, hvordan kommunalbestyrelsen  

 (kommunen), amtsrådet (amtskommunen) og statslige myndigheder (de sociale  

 nævn, Den Sociale Sikringsstyrelse og Den Sociale Ankestyrelse) skal behandle  

 sager efter lovgivningen.
 Stk. 2. I Københavns og Frederiksberg Kommuner varetages de  

 opgaver, som er henlagt til amtsrådene, af kommunalbestyrelsen.
 Stk. 3. Der kan i anden lovgivning være fastsat regler, der  

 fraviger denne lov.
 Stk. 4. Socialministeren bestemmer, hvilke sager denne lov helt  

 eller delvist gælder for.
Kapitel 2 Borgeren § 3. Kommunen og amtskommunen skal behandle  

 spørgsmål om hjælp så hurtigt som muligt med henblik på at afgøre, om og  

 hvilken hjælp der er ret til.
Stk. 2. Kommunen eller amtskommunen fastsætter en frist for, hvor  

 lang tid, der må gå, inden der skal være truffet en afgørelse.
Hvis denne  

 frist ikke kan overholdes, skal ansøgeren skriftligt have besked om, hvornår  

 ansøgeren kan forvente en afgørelse.
§ 4. Borgeren skal have mulighed for at medvirke ved behandlingen  

 af sin sag.
Kommunen og amtskommunen tilrettelægger behandlingen af sagerne  

 på en sådan måde, at borgeren kan udnytte denne mulighed.
 § 5. Kommunen og amtskommunen skal behandle ansøgninger og  

 spørgsmål om hjælp i forhold til alle de muligheder, der findes for at give  

 hjælp efter den sociale lovgivning, herunder også rådgivning og vejledning.  

 Kommunen og amtskommunen skal desuden være opmærksom på, om der kan søges om  

 hjælp hos en anden myndighed eller efter anden lovgivning.
 § 6. Hvis en borger har brug for at få hjælp i en længere tid,  

 skal kommunen og amtskommunen tidligt i forløbet tilstræbe at tilrettelægge  

 hjælpen ud fra en samlet vurdering af pågældendes situation og behov på  

 længere sigt.
 § 7. Senest 8 uger efter første henvendelse om løbende hjælp til  

 forsørgelse skal kommunen foretage en vurdering efter § 6.
 Stk. 2. Ansøgeren skal skriftligt have besked om kommunens  

 vurdering efter stk. 1.
 § 8. Socialministeren kan fastsætte regler for behandling og  

 opfølgning af sagerne, herunder særlige tidsfrister for visse typer sager.
Kapitel 3 Handlekommune og oplysningspligt m.v.
 Handlekommune § 9. Opholdskommunen har pligt til at yde  

 hjælp.
 Stk. 2. Ægtefæller har opholdskommune, hvor den fælles bopæl er.
Stk. 3. Et barn under 18 år har samme opholdskommune som  

 forældrene.
Et barn, der bor mest hos den ene af forældrene, har  

 opholdskommune hos denne.
Hvis barnet bor lige meget hos begge forældre, har  

 barnet opholdskommune, hvor det er tilmeldt folkeregisteret.
 Stk. 4. Et barn, der ikke bor sammen med nogen af forældrene, og  

 som har klaret sig selv, har selvstændig opholdskommune.
 Stk. 5. Øjeblikkelig hjælp til et barn eller en ægtefælle, der  

 opholder sig uden for sin opholdskommune, jf. stk. 2 og 3, gives af den  

 kommune, hvor familiemedlemmet aktuelt har ophold.
Stk. 6. Pligten til at yde integrationsbistand til en udlænding,  

 der er omfattet af § 112, stk. 1, i lov om aktiv socialpolitik, varetages af  

 staten i indtil 18 måneder.
En kommune kan dog varetage pligten til at yde  

 integrationsbistand på et tidligere tidspunkt end efter de 18 måneder.  

 Indenrigsministeren fastsætter de nærmere regler og kan herved bestemme, at  

 bistanden ydes af en privat humanitær organisation.
 Stk 7. Socialministeren fastsætter regler om, hvilken kommune der  

 har handleforpligtelsen i sager efter lov om dagpenge ved sygdom eller  

 fødsel.
 Oplysningspligt m.v. § 10. Personer, der søger om eller  

 får hjælp, har pligt til at medvirke til at få de oplysninger frem, som er  

 nødvendige for at afgøre, om eller hvilken hjælp de er berettiget til.
 Stk. 2. Myndigheden kan også som led i sagsbehandlingen anmode om  

 undersøgelse hos en læge eller indlæggelse til observation og behandling.
 Stk. 3. Myndigheden skal oplyse om pligten til at medvirke og om  

 adgangen til at indhente oplysninger efter § 12. Myndigheden skal samtidig  

 orientere om konsekvenserne, hvis pågældende ikke vil medvirke eller ikke vil  

 give samtykke efter § 12, stk. 3.
 § 11. En person, der modtager hjælp, har pligt til at oplyse  

 kommunen og amtskommunen om ændringer i sine forhold, der kan have betydning  

 for hjælpen.
Stk. 2. Pågældende skal have skriftlig besked om 1) pligten til at give oplysninger, 2) hvilke typer af ændringer der kan have betydning for hjælpen, og 3) konsekvenserne af, at der ikke oplyses om ændringerne.
§ 12. En myndighed kan forlange, at personer, myndigheder m.v.,  

 der har kendskab til forholdene, giver oplysninger, der er eller må anses for  

 nødvendige for at behandle en sag.
Dette gælder også oplysninger om en  

 persons rent private forhold eller andre fortrolige oplysninger, ligesom  

 myndigheden kan indhente lægejournaler, sygehusjournaler eller udskrifter  

 heraf.
 Stk. 2. En myndighed kan forlange, at der optages retsligt forhør  

 i overensstemmelse med retsplejelovens § 1018.
 Stk. 3. Myndigheden skal forsøge at få samtykke til at indhente  

 oplysninger efter stk. 1.
Stk. 4. Oplysninger om økonomiske forhold kan myndigheden kræve at  

 få i elektronisk form fra andre offentlige myndigheder samt  

 arbejdsløshedskasser.
Oplysningerne kan indhentes som led i behandlingen af  

 en enkelt sag eller som led i en generel søgning til brug for kontrol.
 § 13. Socialministeren kan efter forhandling med arbejdsministeren  

 og undervisningsministeren fastsætte regler om, at uddannelsesstederne har  

 pligt til at underrette og give oplysninger til kommunerne om personer, der  

 er i aktivering i en uddannelsesaktivitet efter § 16, stk. 2, nr. 4 og 7, i  

 lov om aktiv socialpolitik.
§ 14. Kommunen kan udlevere oplysninger til apotekerne om navn,  

 personnummer og den personlige tillægsprocent vedrørende personer, der  

 modtager personligt tillæg til medicinudgifter.
Oplysningerne kan også gives  

 i elektronisk form og udleveres uden samtykke fra den enkelte.
Kapitel 4 Kommunen Kommunens opgaver § 15. Kommunalbestyrelsen har ansvaret  

 for og beslutter, hvordan kommunen skal planlægge og udføre sin virksomhed på  

 det sociale og sundhedsmæssige område efter den sociale lovgivning.
Dette  

 gælder også for initiativer i forhold til arbejdsmarkedet, herunder  

 initiativer der sigter på at hjælpe personer til at kunne komme ind på eller  

 blive på arbejdsmarkedet.
 § 16. Kommunalbestyrelsen har pligt til at føre tilsyn med,  

 hvordan de kommunale opgaver løses, jf. § 15. Tilsynet omfatter både  

 indholdet af tilbudene og den måde, opgaverne udføres på.
 Udvalg m.v.
 Udvalget, der behandler personsager  § 17. Kommunalbestyrelsen kan  

 ikke behandle sager om hjælp til enkeltpersoner.
 Stk. 2. Kommunalbestyrelsen beslutter, hvilke udvalg sammensat af  

 kommunalbestyrelsesmedlemmer der skal behandle sager om hjælp til  

 enkeltpersoner.
 Stk. 3. I kommuner med magistratsordning behandles disse sager af  

 et eller flere magistratsmedlemmer.
 Børn og unge-udvalget § 18. Kommunalbestyrelsen nedsætter  

 et børn og unge-udvalg, der træffer afgørelse i sager vedrørende børn og  

 unge, jf. § 60 i lov om social service.
§ 19. Børn og unge-udvalget består af 1) 3 medlemmer, der vælges af kommunalbestyrelsen blandt dens medlemmer, 2) byretsdommeren i retskredsen, dog således at hvis der er flere dommere  

 i retskredsen, bestemmer justitsministeren, hvem af disse der skal modtage  

 hvervet, og 3) en pædagogisk-psykologisk sagkyndig, der udpeges af amtsrådet for den  

 kommunale valgperiode.
 Stk. 2. Efter samme regler vælges og udpeges tillige for hvert  

 medlem en stedfortræder, der indkaldes til at møde, når medlemmet er  

 forhindret i at deltage.
Stk. 3. Medlemmer af personsags-udvalget efter § 17, som behandler  

 sager om børn og unges sociale forhold, kan ikke vælges som medlemmer af  

 eller stedfortrædere til børn og unge-udvalget.
Det samme gælder  

 magistratsmedlemmer, der i kommuner med magistratsordning er beskæftiget med  

 disse opgaver.
 § 20. Børn og unge-udvalget vælger selv sin formand og næstformand  

 blandt de medlemmer, der er valgt af kommunalbestyrelsen.
 Stk. 2. Dommeren leder møderne i udvalget og påser, at der er  

 foretaget de nødvendige undersøgelser, og beslutter, om der skal indhentes  

 flere oplysninger og kan forlange, at der optages et retsligt forhør efter  

 retsplejelovens § 1018. Dommeren vejleder også om, hvordan reglerne skal  

 forstås og anvendes samt giver en vurdering af de oplysninger, der  

 foreligger.
 § 21. Socialministeren fastsætter forretningsordenen for børn og  

 unge-udvalget og kan herved fravige kravet om, hvordan udvalget skal  

 sammensættes, hvis en kommunalbestyrelse på grund af sin størrelse ikke kan  

 opfylde kravet i § 19, stk. 3.
 Stk. 2. Indenrigsministeren fastsætter regler om vederlag til  

 formanden og de øvrige medlemmer, der er valgt af kommunalbestyrelsen.
Koordinationsudvalget for den forebyggende arbejdsmarkedsindsats Formål  § 22. Kommunalbestyrelsen nedsætter et koordinationsudvalg,  

 der skal samordne og udvikle den lokale forebyggende indsats for personer,  

 der har svært ved at klare sig på arbejdsmarkedet.
 Stk. 2. Formålet med udvalgets arbejde er at øge  

 beskæftigelsesmulighederne for borgere, der er i fare for at miste  

 tilknytningen til arbejdsmarkedet eller borgere, der ikke eller kun  

 vanskeligt kan opnå beskæftigelse på almindelige vilkår.
§ 23. Koordinationsudvalget følger og rådgiver kommunalbestyrelsen  

 om 1) kommunens indsats med hensyn til aktivering, revalidering, skånejob med  

 løntilskud, opfølgning af sager om sygedagpenge m.v., 2) hjælp til forsørgelse, 3) andre former for hjælp, der har til formål, at borgeren opnår eller  

 fastholder tilknytning til arbejdsmarkedet.
 Stk. 2. Koordinationsudvalget giver endvidere inden for sit område  

 rådgivning til andre, fx virksomheder og faglige organisationer.
 Stk. 3. Koordinationsudvalget medvirker til at udvikle samarbejdet  

 mellem kommunen og dens samarbejdsparter i forhold til den  

 arbejdsmarkedsrettede indsats.
 Sammensætning § 24. Koordinationsudvalget består af 1  

 medlem, udpeget af kommunalbestyrelsen blandt dens medlemmer, og følgende  

 organisationer udpeger hver 1 medlem:
 1) De samvirkende Invalideorganisationer.
 2) Landsorganisationen i Danmark.
 3) Dansk Arbejdsgiverforening.
 4) Praktiserende Lægers Organisation.
 5) Arbejdsmarkedsstyrelsen.
 Stk. 2. Medlemmerne af organisationerne, jf. stk. 1, nr. 1 - 5,  

 skal repræsentere vedkommende lokale organisationer, afdelinger e.lign.
 Stk. 3. Kommunalbestyrelsen kan herudover udpege medlemmer, der  

 repræsenterer andre organisationer eller private i lokalområdet.
 Stk. 4. Kommunalbestyrelsen fastsætter forretningsordenen for  

 koordinationsudvalget.
§ 25. Hvis det ikke er muligt at få udpeget  

 organisationsrepræsentanter, kan koordinationsudvalget nedsættes med et  

 mindre antal medlemmer.
Koordinationsudvalget skal dog bestå af mindst 4  

 medlemmer.
 Stk. 2. Kommunalbestyrelsen skal hele tiden tilstræbe, at  

 koordinationsudvalget sammensættes i overensstemmelse med § 24.
Redegørelse § 26. Koordinationsudvalget giver en gang om  

 året en samlet redegørelse til kommunalbestyrelsen.
Redegørelsen sendes  

 samtidig til Det Centrale Koordinationsudvalg, jf. § 80.
 § 27. Kommunalbestyrelsen giver koordinationsudvalget de  

 oplysninger, der er nødvendige for, at udvalget kan løse sine arbejdsopgaver.
 Stk. 2. Kommunen betaler udgifterne ved udvalgets virksomhed.
 Fælles koordinationsudvalg § 28. Kommuner kan opfylde  

 deres pligt efter § 22 ved i fællesskab at oprette et koordinationsudvalg.  

 Medlemmerne vælges i fællesskab af de deltagende kommunalbestyrelser efter  

 indstilling fra organisationerne, jf. § 24. Herudover vælger hver  

 kommunalbestyrelse 1 medlem blandt sine medlemmer.
 Stk. 2. Kommunerne deler udgifterne efter aftale, herunder med  

 hensyn til vederlag m.v., jf. § 29.
 Diæter m.v. § 29. Kommunalbestyrelsen kan beslutte, at  

 medlemmerne af koordinationsudvalget får diæter, erstatning for dokumenteret  

 tabt arbejdsfortjeneste og udgiftsgodtgørelse efter reglerne i § 16 a i lov  

 om kommunernes styrelse.
 Stk. 2. En beslutning efter stk. 1 skal omfatte alle medlemmer af  

 udvalget, dog kan medlemmer af kommunalbestyrelsen ikke modtage diæter.  

 Endvidere kan kommunalt eller statsligt ansatte ikke modtage diæter, når  

 deres arbejde i udvalget er et led i pågældendes almindelige arbejde.
 Ældreråd § 30. Kommunalbestyrelsen nedsætter et ældreråd.  

 Ældrerådet rådgiver kommunalbestyrelsen i ældrepolitiske spørgsmål og  

 formidler synspunkter mellem borgerne og kommunalbestyrelsen om  

 lokalpolitiske spørgsmål, der vedrører de ældre.
 Stk. 2. Kommunalbestyrelsen skal høre ældrerådet om alle forslag,  

 der vedrører de ældre.
 Stk. 3. Kommunalbestyrelsen afgør, om der er grundlag for at  

 nedsætte flere ældreråd.
§ 31. Ældrerådet består af mindst 5 medlemmer.
Medlemmerne vælges  

 ved direkte valg, og for hvert medlem vælges en stedfortræder.
 Stk. 2. Kommunalbestyrelsen sørger for, at der afholdes valg til  

 ældrerådet mindst hvert fjerde år, og fastsætter i samarbejde med ældrerådet  

 regler for, hvordan valget skal afholdes.
 § 32. Personer, der har fast bopæl i kommunen, og som er fyldt 60  

 år, har valgret og er valgbare til ældrerådet.
 Stk 2. Kommunalbestyrelsen kan efter drøftelse med ældrerådet  

 beslutte, at også personer med fast bopæl i kommunen, der modtager  

 førtidspension, og som ikke er fyldt 60 år, har valgret og er valgbare til  

 ældrerådet.
 § 33. Kommunalbestyrelsen fastsætter i samarbejde med ældrerådet  

 vedtægter for ældrerådet. Ældrerådet fastsætter selv sin forretningsorden.
 Stk. 2. Kommunalbestyrelsen betaler udgifterne ved ældrerådets  

 virksomhed og stiller sekretariatsbistand til rådighed, hvis rådet ønsker  

 dette.
Klageråd § 34. Kommunalbestyrelsen nedsætter et klageråd,  

 der 1) drøfter, vurderer og videreformidler klager over tildeling, omfang og  

 udførelse af personlig hjælp og pleje, praktisk hjælp og støtte og hjælp til  

 at vedligeholde fysiske og psykiske færdigheder samt tilbud om afløsning  

 eller aflastning af pårørende, jf. §§ 69, stk. 1, og 70 i lov om social  

 service, og 2) følger udviklingen på området og medvirker til, at opgaverne løses i  

 overensstemmelse med kommunalbestyrelsens målsætninger.
Stk. 2. Klagerådet afgør, hvilke klager og mere generelle  

 spørgsmål vedrørende personlig hjælp og pleje m.v., som rådet vil forelægge  

 for kommunalbestyrelsen.
Klagerådet kan udtale kritik og foreslå ændringer på  

 området.
 Stk. 3. Kommunalbestyrelsen sørger for, at klagerådet får de  

 nødvendige generelle og lokale oplysninger om hjælpen, som nævnt i stk. 1.
 Stk. 4. Kommunalbestyrelsen afgør efter drøftelse med ældrerådet,  

 om der er grundlag for at nedsætte flere klageråd.
 § 35. Kommunalbestyrelsen sørger for, at der vælges medlemmer til  

 klagerådet mindst hvert fjerde år, og fastsætter i samarbejde med ældrerådet  

 regler for, hvordan medlemmerne skal vælges.
Stk. 2. Klagerådet består af 1) 2 medlemmer, der vælges af kommunalbestyrelsen blandt dens medlemmer, 2) 3 medlemmer, der vælges af kommunens ældreråd blandt dets medlemmer, og 3) 1 medlem, der vælges af de lokale invalideorganisationer.
 Stk. 3. Medlemmet, jf. stk. 2, nr. 3, skal modtage førtidspension,  

 være under 60 år og have fast bopæl i kommunen.
 Stk. 4. For hvert medlem vælges en stedfortræder.
 Stk. 5. Klagerådet vælger selv sin formand blandt de medlemmer,  

 der er valgt af ældrerådet.
 § 36. Kommunen betaler udgifterne ved klagerådets virksomhed og  

 stiller sekretariatsbistand til rådighed for rådet.
 Stk. 2. Kommunalbestyrelsen kan beslutte, at de medlemmer af  

 klagerådet, der ikke er medlemmer af kommunalbestyrelsen, skal have diæter,  

 erstatning for dokumenteret tabt arbejdsfortjeneste og udgiftsgodtgørelse  

 efter reglerne i § 16 a i lov om kommunernes styrelse.
 Forældrebestyrelser i dagtilbud for børn § 37.  

 Kommunalbestyrelsen skal sørge for, at der nedsættes forældrebestyrelser i  

 forbindelse med dagtilbud for børn, jf. kapitel 4 i lov om social service.
Kapitel 5 Amtskommunen Amtskommunens opgaver § 38. Amtsrådet har ansvaret for og  

 beslutter, hvordan amtskommunen skal planlægge og udføre sin virksomhed på  

 det sociale og sundhedsmæssige område efter den sociale lovgivning.
Dette  

 gælder også for initiativer i forhold til arbejdsmarkedet, herunder  

 initiativer der sigter på at hjælpe personer til at kunne komme ind på eller  

 blive på arbejdsmarkedet.
 § 39. Amtsrådet har pligt til at føre tilsyn med, hvordan de  

 amtskommunale opgaver løses, jf. § 38. Tilsynet omfatter både indholdet af  

 tilbudene og den måde, opgaverne udføres på.
 Udvalg, der behandler personsager § 40. Sager, der handler  

 om hjælp til enkeltpersoner, kan ikke behandles i det samlede amtsråd.
 Stk. 2. Amtsrådet beslutter, hvilke udvalg sammensat af  

 amtsrådsmedlemmer der skal behandle disse sager.
 Brugerråd § 41. Socialministeren fastsætter regler om  

 amtslige brugerråd, der kan rådgive amtskommunerne og Københavns og  

 Frederiksberg Kommuner i sociale anliggender, som hører under amtskommunerne  

 og de to kommuner.
Stk. 2. Reglerne fastsættes efter forhandling med de kommunale  

 organisationer, Københavns og Frederiksberg Kommuner og De Samvirkende  

 Invalideorganisationer.
Det kan herved bestemmes, at amtsrådsmedlemmer kan  

 være medlemmer af rådet.
 Stk. 3. Socialministeren fastsætter regler om, med hvilken  

 sammensætning og, i hvilket omfang brugerrådet kan behandle klager over  

 amtskommunens afgørelser efter §§ 69 og 70, jf. § 79 i lov om social service.
Kapitel 6 Fælles bestemmelser for kommuner og amtskommuner § 42.  

 Amtskommunen yder kommunerne, herunder børn og unge-udvalgene efter § 18,  

 vejledning i sager efter lov om social service og lov om en aktiv  

 socialpolitik, navnlig ved at stille sagkyndige til rådighed.
 Stk. 2. Kommunen og amtskommunen skal samarbejde om den  

 forebyggende og støttende virksomhed, der er omfattet af lov om social  

 service og lov om aktiv socialpolitik, og sammen løse de opgaver, der efter  

 denne lovgivning påhviler kommunen og amtskommunen.
 Stk. 3. Kommunen og amtskommunen kan, medmindre andet er fastsat,  

 indgå aftale, hvorefter forpligtelser, der efter den sociale lovgivning  

 påhviler den ene part, kan overlades til den anden.
Stk. 4. Hvis der ikke kan opnås enighed mellem amtskommunen og en  

 eller flere kommuner om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 lov om social service og lov om aktiv socialpolitik, der påhviler den ene  

 part, kan overlades til den anden.
Det er en betingelse for godkendelsen, at  

 opgavevaretagelsen skønnes fagligt forsvarlig og økonomisk bæredygtig inden  

 for lokalområdet og i amtet.
 Stk. 5. Socialministeren kan i forbindelse med en tilladelse efter  

 stk. 4 godkende visitations- og udgiftsfordelingsordninger, selv om  

 ordningerne fraviger de regler, der er fastsat i loven.
 § 43. Når en kommune eller en amtskommune betaler for at få udført  

 opgaver efter den sociale lovgivning, skal myndigheden tage stilling til,  

 hvorledes der skal forholdes med formue, som kan opstå i denne forbindelse.
 Stk. 2. Når en myndighed overlader opgaver efter lov om en aktiv  

 socialpolitik og lov om social service til andre end offentlige myndigheder,  

 er disse omfattet af reglerne i forvaltningsloven og offentlighedsloven i  

 forhold til den opgave, der udføres.
 Stk. 3. Ved opgavevaretagelsen, jf. stk. 2, er videregivelse og  

 indhentelse af oplysninger vedrørende enkeltpersoner omfattet af  

 forvaltningslovens §§ 27, 29 og 32.
Kapitel 7 De sociale nævn § 44. Det sociale nævn behandler klager  

 over afgørelser, der er truffet af kommunen og amtskommunen i det omfang, det  

 er fastsat i loven.
§ 45. I hvert amt nedsættes et socialt nævn.
Statsamtmanden er  

 formand for nævnet.
Stk. 2. Nævnet består i øvrigt af 5 medlemmer.
Socialministeren  

 udpeger medlemmerne og stedfortrædere for hver efter indstilling fra 1) kommuneforeningen i amtet, 2) amtskommunen, 3) Landsorganisationen i Danmark, 4) Dansk Arbejdsgiverforening, og 5) De Samvirkende Invalideorganisationer.
Stk. 3. Afgørelse i de enkelte sager træffes ved almindeligt  

 flertal.
Hvis stemmerne står lige, er formandens stemme afgørende.
 Stk. 4. Statsamtet yder sekretariatsmæssig bistand til nævnet.
§ 46. Der nedsættes et socialt nævn for Københavns og  

 Frederiksberg Kommuner.
Direktøren for Den Sociale Sikringsstyrelse er  

 formand for nævnet.
 Stk. 2. Medlemmerne udpeges på samme måde, som nævnt i § 45, stk.  

 2, dog således at den kommunale og amtskommunale indstilling foretages af  

 Københavns og Frederiksberg Kommuner i fællesskab.
§ 47. Medlemmer af udvalg efter § 17 og § 40 kan ikke være  

 medlemmer af det sociale nævn.
Det samme gælder kommunalt ansatte, som  

 deltager i administrationen af de sagsområder, der er omfattet af nævnenes  

 kompetence.
 § 48. Nævnets funktionsperiode er 4 år og begynder seks måneder  

 efter, at den kommunale valgperiode er begyndt.
 Stk. 2. Socialministeren fastsætter en forretningsorden for  

 nævnene med regler for deres sammensætning i de enkelte sager og for deres  

 virksomhed, herunder for vejlednings- og koordineringsopgaverne, jf. § 78.
Kapitel 8 Den Sociale Sikringsstyrelse § 49. Den Sociale  

 Sikringsstyrelse er sekretariat for Det Sociale Nævn for Københavns og  

 Frederiksberg Kommuner og varetager i øvrigt de opgaver, som efter  

 lovgivningen er henlagt til styrelsen.
Kapitel 9 Den Sociale Ankestyrelse § 50. Den Sociale Ankestyrelse er  

 klageinstans for administrative afgørelser i det omfang, det fastsættes ved  

 lov.
 Stk. 2. Ankestyrelsens afgørelser kan ikke indbringes for anden  

 administrativ myndighed.
Sammensætning § 51. Ankestyrelsens afgørelser træffes af 1) styrelseschefen, vicestyrelseschefen og et antal ankechefer, og 2) medlemmer, der udpeges efter § 52.
Stk. 2. Styrelseschefen, vicestyrelseschefen og ankecheferne skal  

 have bestået juridisk, statsvidenskabelig eller økonomisk eksamen eller anden  

 dermed ligestillet eksamen.
Deres ansættelsesområde er alene Ankestyrelsen.
§ 52. Socialministeren fastsætter antallet af beskikkede medlemmer  

 og stedfortrædere, der udpeges af socialministeren for 4 år ad gangen efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) De Samvirkende Invalideorganisationer, 7) Københavns Kommune, og 8) Frederiksberg Kommune.
Stk. 2. Som medlemmer kan ikke udpeges personer, 1) der er fyldt 66 år, 2) der tidligere i 2 perioder har været beskikket som medlem af  

 Ankestyrelsen, eller 3) der er ansat inden for den offentlige social- og sundhedsforvaltning  

 eller på institutioner med socialt formål.
Afgørelser i de enkelte sager § 53. Ankestyrelsen træffer  

 afgørelse i de enkelte sager på et møde, hvori der deltager 2 medlemmer og 1  

 ankechef, der er formand.
Afgørelserne træffes ved almindeligt flertal.
Stk. 2. Skønner Ankestyrelsen, at en sag er egnet til at blive  

 afgjort uden, at der afholdes et møde, sender styrelsen indstilling til  

 medlemmerne om, hvad afgørelsen bør gå ud på.
Hvis et medlem ikke ønsker at  

 afgøre sagen på dette grundlag, skal sagen behandles på et møde.
Stk. 3. Formanden kan beslutte, at en afgørelse ikke skal have  

 virkning, hvis formanden skønner, at der er tvivl om, at afgørelsen er  

 lovlig.
Sagen skal herefter behandles i et møde med udvidet votering, jf. §  

 55.
 § 54. Afgørelser i sager efter lov om dagpenge ved sygdom eller  

 fødsel træffes på et møde, hvori der deltager 3 medlemmer og 2 ankechefer,  

 jf. § 55, stk. 2, nr.1. De 3 medlemmer skal repræsentere henholdsvis Dansk  

 Arbejdsgiverforening, Landsorganisationen i Danmark og kommunerne.
 Afgørelser med udvidet votering § 55. I afgørelser med  

 udvidet votering deltager i mødet 2 medlemmer og 2 ankechefer, hvoraf den ene  

 er formand.
 Stk. 2. Udvidet votering skal benyttes i sager om følgende:
 1) Afgørelser, som er truffet af de sociale nævn, som kan behandles, fordi  

 de har principiel eller generel betydning, jf. § 63.
 2) Afgørelser truffet af børn og unge-udvalget, jf. § 60 i lov om social  

 service.
 3) Sager om Ankestyrelsens samtykke til eller anmodning om adoption uden  

 forældremyndighedsindehaverens samtykke efter adoptionslovens § 9 og § 10.
 4) Afgørelser, der er udsat med henblik på udvidet votering, jf. § 53,  

 stk. 3.
 5) Andre sager, som styrelseschefen beslutter har principiel eller generel  

 betydning.
Stk. 3. Afgørelsen træffes ved almindeligt flertal.
Hvis stemmerne  

 står lige, er formandens stemme afgørende.
§ 56. Styrelseschefen kan, når en sag har principiel eller generel  

 betydning, beslutte, at en afgørelse skal træffes i et møde, hvor  

 styrelseschefen eller vicestyrelseschefen er formand, og hvor der i øvrigt  

 deltager 2 medlemmer og 2 ankechefer.
På samme måde kan styrelseschefen eller  

 vicestyrelseschefen deltage i møder efter § 54.
 Stk. 2. § 55, stk. 3, finder tilsvarende anvendelse.
 Beslutninger om at behandle det sociale nævns afgørelser og om at  

 genoptage en sag § 57. Følgende beslutninger træffes af 1  

 ankechef:
 1) Om en afgørelse, som et socialt nævn har truffet, opfylder  

 betingelserne i § 63 for at kunne blive behandlet af Ankestyrelsen.  

 Beslutningen skal været truffet senest 14 dage efter, at Ankestyrelsen har  

 modtaget sagen.
 2) Om en tidligere afgjort sag skal genoptages.
 Forretningsorden m.v. § 58. Socialministeren fastsætter en  

 forretningsorden for Ankestyrelsen.
§ 59. Styrelseschefen kan overlade sine beføjelser efter  

 lovgivningen til vicestyrelseschefen og ankecheferne.
Styrelseschefen kan  

 fastsætte regler om vicestyrelseschefens og ankechefernes adgang til overlade  

 deres beføjelser efter lovgivningen til ansatte, der opfylder  

 uddannelseskravet i § 51, stk. 2.
Kapitel 10 Almindelige klageregler Klageadgang § 60. De afgørelser, som kommunen og  

 amtskommunen træffer efter den sociale lovgivning, kan indbringes for det  

 sociale nævn.
Det er kun den person, som afgørelsen vedrører, der kan klage  

 over afgørelsen.
 Stk. 2. Afgørelser om det generelle serviceniveau, herunder hvilke  

 tilbud og pladser der skal være til rådighed i kommunen og amtskommunen og  

 takster for tilbudene, kan ikke indbringes for anden administrativ  

 klagemyndighed.
§ 61. Hvis der opstår uenighed mellem kommuner og amtskommuner om  

 deres forpligtelser, kan sagen indbringes for det sociale nævn.
Klagen  

 indbringes for det sociale nævn, som den kommune eller den amtskommune, som  

 forpligtelsen gøres gældende mod, hører under.
§ 62. Uenighed om Den Sociale Sikringsstyrelses kompetence kan  

 indbringes for Den Sociale Ankestyrelse.
Den person, som afgørelsen vedrører,  

 kommunen og Den Sociale Sikringsstyrelse kan indbringe sagen.
§ 63. Det sociale nævns afgørelser kan ikke indbringes for anden  

 administrativ myndighed.
Den Sociale Ankestyrelse kan dog optage en sag til  

 behandling, når Ankestyrelsen skønner, at sagen har principiel eller generel  

 betydning.
Det er den person, som afgørelsen vedrører, kommunen eller  

 amtskommunen, der kan anmode Ankestyrelsen om at optage sagen til behandling.
 § 64. Følgende afgørelser, der træffes af Den Sociale  

 Sikringsstyrelse, kan indbringes for Ankestyrelsen:
 1) Afgørelser om hjælp til udlændinge efter § 3, stk. 4, i lov om aktiv  

 socialpolitik.
 2) Afgørelser om hjælp til danskere i udlandet efter § 6 i lov om aktiv  

 socialpolitik.
 3) Afgørelser om ret til pension i udlandet efter § 3, stk. 4, og § 62 i  

 lov om social pension.
 4) Afgørelser om hvilket lands lovgivning, der skal anvendes efter  

 reglerne i EF-forordning nr. 1408/71, Nordisk Konvention om Social Sikring og  

 de tosidede aftaler om social sikring, som Danmark har indgået med andre  

 lande, bortset fra afgørelser om indgåelse af aftaler med et eller flere  

 lande med henblik på fravigelse heraf.
 § 65. Afgørelser efter lov om aktiv socialpolitik og lov om social  

 service, som træffes af en privat humanitær organisation, der yder  

 integrationsbistand efter § 9, stk. 6, kan indbringes for det sociale nævn.
Pligt til at genvurdere sagen § 66. Inden en klage  

 behandles af det sociale nævn, skal den myndighed, som har truffet  

 afgørelsen, vurdere, om der er grundlag for at give klageren helt eller  

 delvist medhold.
Derfor skal en klage først afleveres til den myndighed, som  

 har truffet afgørelsen.
 Stk. 2. Kan myndigheden ikke give klageren medhold, sendes klagen  

 med begrundelse for afgørelsen og genvurderingen videre til klageinstansen.
Klagefrister § 67. Klage til det sociale nævn og  

 Ankestyrelsen skal ske inden 4 uger efter, at klageren har fået meddelelse om  

 afgørelsen.
Anmodning til Ankestyrelsen om optagelse af en sag til behandling  

 efter § 57 skal ske inden for samme frist.
Stk. 2. Formanden for det sociale nævn og chefen for Ankestyrelsen  

 kan se bort fra, at fristerne ikke er overholdt, når der er særlig grund  

 hertil.
Afgørelser om at se bort fra klagefrister kan ikke indbringes for  

 anden administrativ myndighed.
 Sagsbehandlingen § 68. Ankestyrelsen og de sociale nævn er  

 ikke bundet af parternes påstande og er uafhængige af instruktioner  

 vedrørende afgørelsen af den enkelte sag.
 Stk. 2. Ankestyrelsens og nævnenes afgørelse kan gå ud på  

 afvisning, stadfæstelse, hjemvisning, ophævelse eller ændring af den  

 afgørelse, der er klaget over.
 § 69. Det sociale nævn og Ankestyrelsen kan kun, når der  

 foreligger særlige omstændigheder, efterprøve det skøn, der indgår i en  

 afgørelse truffet af kommunen eller amtskommunen.
§ 70. Ankestyrelsens og de sociale nævns afgørelser skal være  

 skriftlige og være begrundede.
Afgørelserne offentliggøres efter regler, der  

 fastsættes i forretningsordenerne.
Formandens beslutninger § 71. Hvis formanden for det  

 sociale nævn finder, at der er begrundet tvivl om, hvorvidt nævnets afgørelse  

 er i overensstemmelse med gældende ret, kan formanden straks udsætte  

 afgørelsens virkning og indbringe den for Den Sociale Ankestyrelse senest 1  

 uge efter, at den er truffet.
Ankestyrelsens afgørelse skal foreligge inden 8  

 uger fra sagens modtagelse i Ankestyrelsen.
Sagen behandles i Ankestyrelsen  

 ved udvidet votering, jf. § 55.
 Stk. 2. Formanden for det sociale nævn træffer afgørelse i sager,  

 hvor der ikke er tvivl om afgørelsen.
 Stk. 3. Formandens afgørelser om sagsbehandlingen kan ikke  

 indbringes for Den Sociale Ankestyrelse.
Stk. 4. Formanden kan i tilfælde, hvor der er tale om en  

 øjeblikkelig opstået trangssituation, træffe en foreløbig afgørelse.
Den  

 foreløbige afgørelse kan ikke indbringes for Ankestyrelsen, men skal snarest  

 muligt behandles i et møde i nævnet.
 Opsættende virkning § 72. Klage over en afgørelse har ikke  

 opsættende virkning.
 Stk. 2. Hvis Ankestyrelsen eller det sociale nævn ændrer en  

 afgørelse til skade for ansøgeren, træffer Ankestyrelsen eller det sociale  

 nævn samtidig beslutning om, fra hvilket tidspunkt ændringen skal ske.
 Stk. 3. Ankestyrelsen kan ved afgørelser om støtte til køb af bil,  

 jf. § 97, stk. 1 og 2, i lov om social service, samtidig træffe afgørelse om  

 bortfald af bevilling, opsigelse af lån m.v.
 Domstolsprøvelse § 73. I sager, hvor Ankestyrelsens  

 afgørelser vedrørende børn og unge-udvalgets beslutninger kan indbringes for  

 domstolene efter reglerne i § 121 i lov om social service, skal  

 Ankestyrelsens afgørelse foreligge inden 8 uger efter, at klagen er modtaget.
 Stk. 2. Samtidig med Ankestyrelsens afgørelser i sager efter stk.  

 1 skal Ankestyrelsen oplyse om adgangen til at forlange, at sagen forelægges  

 for domstolene, og om fristen herfor.
 Bemyndigelser § 74. Socialministeren fastsætter regler for  

 behandling af klagesager, herunder også regler om tidsfrister for indsendelse  

 og videresendelse af klager m.v.
 § 75. Skatteministeren kan fastsætte regler om adgangen til at  

 påklage afgørelser om indtægtsgrundlaget, jf. § 28, stk. 1, nr. 1 - 2, i lov  

 om social pension og § 80 i lov om social service.
Kapitel 11 Koordinering af praksis § 76. Ankestyrelsen har pligt til  

 på landsplan at koordinere, at afgørelser, som efter de sociale love kan  

 indbringes for Ankestyrelsen og de sociale nævn, træffes i overensstemmelse  

 med lovgivningen.
Stk. 2. Som et led i denne koordinering 1) vejleder Ankestyrelsen om ankeinstansernes praksis i sager efter den  

 sociale lovgivning, og 2) følger Ankestyrelsen kommunernes, amtskommunernes og de sociale nævns  

 praksis.
 § 77. Socialministeriet kan anmode Ankestyrelsen om at gennemgå  

 kommunernes, amtskommunernes eller nævnenes afgørelser.
 § 78. Det sociale nævn har pligt til inden for sit område at  

 koordinere, at afgørelser, som efter de sociale love kan indbringes for det  

 sociale nævn, træffes i overensstemmelse med lovgivningen.
Stk. 2. Som et led i denne koordinering 1) vejleder nævnet om ankeinstansernes praksis i sager efter den sociale  

 lovgivning, og 2) følger nævnet kommunernes, amtskommunernes og de sociale nævns praksis.
§ 79. Ankestyrelsen og det sociale nævn skal samarbejde om deres  

 koordinationsopgave efter § 76 og § 78. Som led i denne opgave kan  

 Ankestyrelsen og de sociale nævn indhente sager til gennemsyn.
Oplysninger om  

 afgørelser kan indhentes i såvel skriftlig som i elektronisk form.
 Det Centrale Koordinationsudvalg § 80. Ankestyrelsen  

 nedsætter et centralt rådgivende udvalg (Det Centrale Koordinationsudvalg)  

 til støtte for sin vejledningsvirksomhed.
Stk. 2. Det Centrale Koordinationsudvalg har til opgave at følge  

 og rådgive kommunerne om 1) kommunenernes indsats med hensyn til aktivering, revalidering, skånejob  

 med løntilskud, opfølgning af sager om sygedagpenge m.v., 2) hjælp til forsørgelse, og 3) andre former for hjælp, der har til formål, at borgeren opnår eller  

 fastholder tilknytningen til arbejdsmarkedet.
 § 81. Socialministeren udpeger formanden for Det Centrale  

 Koordinationsudvalg efter indstilling fra Den Sociale Ankestyrelse.
Stk. 2. De øvrige medlemmer udpeges af socialministeren efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) Københavns og Frederiksberg Kommuner i fællesskab, 7) De Samvirkende Invalideorganisationer, 8) Foreningen af Statsamtmænd, 9) Praktiserende Lægers Organisation, 10) Den Sociale Sikringsstyrelse, og 11) Socialministeriet.
Kapitel 12 Statistik, analyse, information m.v. § 82. Kommunen,  

 amtskommunen og de sociale nævn har pligt til at tilvejebringe og indsende  

 statistiske oplysninger m.v., som socialministeren anmoder om.
 § 83. Kommuner og amtskommuner giver Socialministeriet oplysninger  

 om beslutninger og forventninger vedrørende udviklingen på det sociale  

 område, herunder om de mål, som de har sat for udviklingen.
 Stk. 2. Kommunen og amtskommunen har pligt til at medvirke til  

 temaplanlægning, i kommunepaneler samt til at skaffe uddybende oplysninger om  

 udviklingen på særlige områder.
 § 84. Socialministeren kan fastsætte regler om omfanget af  

 oplysninger, jf. §§ 82 og 83, og om hvordan de skal ajourføres og indsendes.
Kapitel 13 Regnskabsaflæggelse, revision m.v. § 85. Socialministeren  

 fastsætter regler om anvisning af refusion og tilskud, regnskabsaflæggelse og  

 revision.
 Stk. 2. Socialministeren kan efter forhandling med de kommunale  

 organisationer fastsætte regler om fordeling mellem kommune og amtskommune af  

 udgifter i forbindelse med ydelser til personer under 67 år og personer, der  

 er fyldt 67 år.
 § 86. Socialministeren fastsætter regler om, hvem der skal betale  

 udgifter til lægeerklæringer, transport m.v., som en myndighed pålægger en  

 ansøger, når disse udgifter ikke kan betales efter anden lovgivning.
Kapitel 14 Råd m.v. § 87. Socialministeren nedsætter et Centralt  

 Handicapråd, der rådgiver i handicapspørgsmål.
Staten betaler udgifterne ved  

 rådets virksomhed.
 Stk. 2. Socialministeren fastsætter regler om rådets sammensætning  

 og opgaver.
 Stk. 3. Arbejdsministeren fastsætter regler om fortrinsadgang til  

 visse offentligt regulerede beskæftigelser for personer, der på grund af  

 invaliditet har vanskeligt ved at få beskæftigelse på det almindelige  

 arbejdsmarked.
§ 88. Socialministeren nedsætter et Børneråd, der skal arbejde på  

 at sikre børns rettigheder samt informere og rådgive om børns forhold i  

 samfundet.
Staten betaler udgifterne ved rådets virksomhed.
 Stk. 2. Socialministeren fastsætter regler om rådets sammensætning  

 og opgaver.
Kapitel 15 Ikrafttræden m.v. § 89. Loven træder i kraft den 1. januar  

 1999.
Stk. 2. Revaliderings- og pensionsnævnene nedlægges den 31.  

 december 1998. Sager efter §§ 14, stk. 1 og 2, 16 og 18 i lov om social  

 pension samt efter §§ 43 og 58 i lov om social bistand, som kommunerne har  

 givet indstilling i til nævnene, og som ikke er afgjort af revaliderings- og  

 pensionsnævnene senest denne dato, overgår til de sociale nævn, der er nedsat  

 efter denne lovs § 44. Sager vedrørende kommunale afgørelser, som er indbragt  

 for nævnene, og som ikke er afgjort senest på denne dato, overgår ligeledes  

 til de sociale nævn.
Sagerne afgøres og kan påklages efter reglerne i lov om  

 social pension og i lov om social bistand som gældende indtil den 1. januar  

 1999. Funktionsperioden for formanden for og medlemmerne af revaliderings- og  

 pensionsnævnene ophører den 31. december 1998.
Stk. 3. De sociale ankenævn nedlægges den 31. december 1998. De  

 sager, der ikke er afgjort senest denne dato, overgår til de sociale nævn til  

 afgørelse.
Sagerne afgøres og kan påklages efter de hidtidigt gældende  

 regler.
Funktionsperiode for formanden for og medlemmerne af de sociale  

 ankenævn ophører den 31. december 1998.
 Stk. 4. Funktionsperioden for medlemmerne af de sociale nævn, jf.  

 denne lovs § 44, vil første gang være fra den 1. januar 1999 til den 30. juni  

 2002.
 Stk. 5. Dagpengeudvalget, jf. § 33 i lov om dagpenge ved sygdom  

 eller fødsel, nedlægges den 31. august 1999. Funktionsperioden for formanden  

 og medlemmerne ophører samme dato.
 Stk. 6. Beføjelser, som kommunalbestyrelsen eller amtsrådet har  

 overladt til en selvejende institution med overenskomst med  

 kommunalbestyrelsen eller amtsrådet, jf. § 9, stk. 2, i lov om social  

 bistand, bevares efter de hidtil gældende regler.
 § 90. Loven gælder ikke for Færøerne og Grønland.
Bemærkninger til lovforslaget Almindelige bemærkninger De almindelige bemærkninger indeholder følgende afsnit:
1. Baggrund 2. Formål, forholdet til forvaltningsloven og offentlighedsloven samt  

 hovedtræk 3. Regler om borgernes indflydelse, tidlig helhedsindsats m.v.
3.1. Krav om hurtig behandling 3.2. Medindflydelse 3.2.1. Borgerens eget ansvar 3.2.2. Respekt for borgeren 3.2.3. God dialog giver øget forståelse 3.2.4. Tillid til og valg af sagsbehandler 3.2.5. Myndighederne har pligt til at sikre et godt afgørelsesgrundlag 3.2.6. Krav til administrationen 3.2.7. Lokale retningslinier 3.2.8. Serviceinformation 3.3. Først-gangs-visitation, kvalificeret vurdering efter 8 uger 3.4. Helhedsvurdering 3.5. Oplysning om andre muligheder for hjælp 3.6 Oplysninger, der er nødvendige for at afgøre sagen 4. Information, brugerindflydelse og kvalitetskontrol som baggrund for den  

 enkelte borgers forhold og rettigheder 5. Koordinationsudvalg i kommunerne 6. Om klage m.v.
6.1. Et enstrenget ankesystem og et nyt socialt nævn 6.2. Nye muligheder for at klage 6.3 Ankemyndighedernes adgang til at efterprøve skønsmæssige afgørelser 6.4. Ophævelse af straffebestemmelserne 7. Kommunalbestyrelsens og amtsrådets pligt til at føre tilsyn 8. Tilsyn med kommuner og amtskommuner 8.1. Det almindelige tilsyn med kommunerne 8.2. Folketingets Ombudsmand 8.3. Socialministeriets ressorttilsyn 8.4. Socialministeriets finansielle tilsyn 8.5. Indenrigsministeriets forslag om forvaltningsrevision 9. Koordinering af praksis m.v.
9.1. Den Sociale Ankestyrelses opgaver med vejledning og koordinering af  

 praksis og sammensætning af Det Centrale Koordinationsudvalg 9.2. De sociale nævns vejledningsopgaver og koordinering af praksis 10. Fortsat udvikling 11. Økonomiske konsekvenser 12. Administrative konsekvenser 13. Erhvervs- og miljømæssige konsekvenser 14. Forholdet til EU-retten 1. Baggrund Dette lovforslag fremsættes samtidig med forslag om, at bistandsloven -  

 som et led i en fornyelse og modernisering - bliver opdelt i to nye love: Lov  

 om aktiv socialpolitik og lov om social service.
 Samtidig med, at bistandsloven er blevet revideret, er de generelle regler  

 om den sociale administration og struktur også blevet gennemgået.
 Der er herved taget udgangspunkt i anbefalingerne fra  

 Førtidspensionsudvalg II, 1. delrapport, som handler om sagsbehandling,  

 visitation m.v.
 Udvalget har bl.a. anbefalet, at det forebyggende sociale arbejde styrkes,  

 og at der lægges vægt på tværfaglighed i de kommunale forvaltninger,  

 kontinuitet i sagsbehandlingen og tidlig opfølgning.
Udvalget foreslog også, at den instans, der har kontakt til borgeren, skal  

 have mulighed for at træffe sin afgørelse ud fra en samlet vurdering af  

 borgerens situation.
Det betyder bl.a, at sager om hjælp skal behandles i  

 forhold til hele den sociale lovgivning, og at ankesystemet bør være  

 enstrenget, således at en ankemyndighed kan afgøre sager ud fra en vurdering  

 i forhold til alle regler og muligheder på det sociale område.
 Udvalget anbefalede også, at kommunerne får et socialt  

 koordinationsudvalg.
 Anbefalingerne fra Førtidspensionsudvalg II, 1. delrapport drejer sig dels  

 om forhold, som forudsætter lovændringer, dels om initiativer, som først og  

 fremmest handler om den måde, som kommuner og amter prioriterer og  

 tilrettelægger arbejdet på.
 Lov om retssikkerhed og administration på det sociale område indeholder  

 derfor lovændringer, som Førtidspensionsudvalg II har peget på, og regler om  

 sagsbehandling m.v., som giver de sociale myndigheder mulighed for at følge  

 op på de anbefalinger fra udvalget, som ikke forudsætter ændret lovgivning,  

 fx om at lægge mere vægt på den forebyggende indsats og helhedsbedømmelser.
 Lov om retssikkerhed og administration på det sociale område kan derfor  

 ikke stå alene, og dens intentioner skal følges op af lokale beslutninger og  

 prioriteringer.
Som et led i at forbedre administrationen af sociale sager samarbejder  

 Socialministeriet med de kommunale organisationer om et  

 »socialforvaltningsprojekt«.
Projektet går ud på at skabe et bedre  

 grundlag for de lokale beslutninger og prioriteringer, som skal udfylde de  

 rammer for sagsbehandlingen, som lov om retssikkerhed og administration på  

 det sociale område giver.
2. Formål, forholdet til forvaltningsloven og offentlighedsloven samt  

 hovedtræk Formålet med en lov om retssikkerhed og administration på det sociale  

 område er at give borgerne bedre mulighed for aktivt at medvirke og få  

 indflydelse, når de sociale myndigheder behandler deres sag, og at  

 styrke borgernes retssikkerhed.
Loven fastlægger grundlæggende regler for, hvordan de sociale myndigheder  

 skal behandle sagerne.
Der skal lægges vægt på, at borgerne får en  

 helhedsorienteret sammenhængende hjælp, hvor administrationen er særlig  

 opmærksom på gevinsterne ved en tidlig forebyggende indsats, herunder også i  

 forhold til arbejdsmarkedet.
 Lov om retssikkerhed og administration på det sociale område giver også en  

 samlet beskrivelse af, hvordan den sociale administration er opbygget, fx  

 udvalg under kommuner og amter og klagesystemet, der efter forslaget bliver  

 enstrenget.
 Lov om retssikkerhed og administration på det sociale område samler  

 således en række regler fra det sociale område, som handler om borgernes  

 rettigheder, krav til hvordan sagerne skal behandles, opbygningen af den  

 sociale administration m.v.
Disse regler findes i dag en række forskellige steder: i de enkelte  

 sociale love, i den sociale styrelseslov, i ankestyrelsesloven.
Reglerne  

 findes også i cirkulærer fra bistandslovens ikrafttræden i 1976 og i  

 forretningsordnerne for de sociale nævn og Ankestyrelsen.
 Dertil kommer de regler, som kan udledes af praksis, udtalelser fra  

 Folketingets Ombudsmand, Justitsministeriet, Indenrigsministeriet og  

 Socialministeriet.
Reglerne i lov om retssikkerhed og administration på det sociale område  

 skal ses i sammenhæng med de enkelte sociale love, hvor der kan være regler,  

 som knytter sig til de sager, som den pågældende lov handler om.
Fx er der i  

 lov om retssikkerhed og administration på det sociale område de almindelige  

 regler om adgangen til at få en sag efterprøvet af de sociale  

 ankemyndigheder, men der kan i den enkelte sociale lov været fastsat regler,  

 der fraviger reglerne i administrationsloven.
 Lov om retssikkerhed og administration på det sociale område skal også ses  

 i sammenhæng med både forvaltningsloven og lov om offentlighed i  

 forvaltningen.
 Forvaltningsloven skal bruges af administrationen/den offentlige  

 myndighed, når den træffer en afgørelse, der stifter ret eller pligt for en  

 part, som på det sociale område typisk er borgeren/ansøgeren.
 Der er i forvaltningsloven bl.a regler om aktindsigt, partshøring,  

 begrundelse, inhabilitet, tavshedspligt, vejledning og klagevejledning.
 Offentlighedsloven skal altid bruges af administrationen/den  

 offentlige myndighed, når den behandler en sag, selv om sagen ikke medfører,  

 at der træffes en afgørelse, der stifter ret eller pligt over for en enkelt  

 borger.
 Det fremgår bl.a. af offentlighedsloven, at administrationen har pligt til  

 at nedskrive mundtlige oplysninger, der har betydning for at afgøre en sag.
 Kapitel 2 indeholder forslag, som ikke alle er nye, men som  

 fastlægger nogle væsentlige principper i forhold til borgerne:
* kommunen og amtskommunen skal behandle spørgsmål om hjælp så hurtigt som  

 muligt; det bliver en pligt at give borgeren besked, hvis der ikke kan  

 træffes en afgørelse inden for en frist, som kommunalbestyrelsen eller  

 amtsrådet selv fastsætter * borgeren skal have mulighed for at medvirke ved behandlingen af sin sag * kommunen og amtskommunen skal behandle ansøgninger og spørgsmål om hjælp  

 i forhold til alle de muligheder, der findes for at give hjælp efter den  

 sociale lovgivning * hvis en borger har brug for at få hjælp i en længere tid, skal hjælpen  

 tidligt i forløbet tilrettelægges ud fra en samlet vurdering af pågældendes  

 situation og behov på længere sigt * senest 8 uger efter første henvendelse om løbende hjælp til forsørgelse,  

 skal kommunen foretage en kvalificeret vurdering af sagen (kvalificeret  

 1.vurdering) * ansøgeren skal skriftligt have besked om afgørelser ved den  

 kvalificerede 1.vurdering I kapitel 3 samles regler om handlekommune (opholdskommune),  

 således at reglerne herom bliver ens for de sociale love.
Hovedreglen bliver,  

 at det er den kommune, som borgeren opholder sig i, som har pligten til at  

 give hjælp.
 Desuden samles reglerne om borgernes pligt til at give oplysninger m.v.  

 Der er - med sproglige moderniseringer - i alt væsentlighed tale om at samle  

 og videreføre regler, som allerede findes i bistandsloven, i lov om social  

 pension m.v.
 Fordelen ved at samle disse regler er, at såvel borgeren som myndighederne  

 kun skal se et sted for at få et overblik over, hvad der særligt gælder om  

 behandlingen af sager på det sociale område.
 Kapitel 4 handler om kommunens opgaver, og det præciseres, at  

kommunalbestyrelsen har pligt til at føre tilsyn med, hvordan de  

 kommunale opgaver løses, og at dette tilsyn omfatter både indholdet af  

 tilbudene og den måde, som opgaverne konkret bliver udført på.
 Kapitel 4 indeholder også bestemmelserne om de udvalg, der skal være under  

 kommunerne.
 Det gælder udvalget, som behandler sager om hjælp til  

 enkeltpersoner, og det gælder børn og unge-udvalget, der træffer  

 afgørelse om tvangsmæssige foranstaltninger for børn og unge.
Det er nyt, at kommunerne får pligt til at have et  

koordinationsudvalg for den forebyggende arbejdsmarkedsindsats.
Dette  

 forslag har som forudsætning, at kommunerne får kompetence til at tilkende  

 alle former for førtidspension.
Koordinationsudvalget skal rådgive kommunen  

 om dens arbejdsmarkedsrettede indsats.
Koordinationsudvalget skal bredt følge indsatsen, der særligt retter sig  

 mod at få personer tilbage til arbejdsmarkedet.
Det gælder bl.a. aktivering,  

 revalidering og opfølgning af sager om sygedagpenge.
Et særlig vigtigt aspekt  

 i denne forbindelse er at udnytte mulighederne for at tilbyde beskæftigelse  

 på særlige vilkår, fx skånejob med tilskud.
 Forslaget er også et led i at opprioritere den generelle forebyggende  

 indsats i forhold til arbejdsmarkedet, og forslaget ligger på linie med de  

 seneste ændringer om tidlig opfølgning i sager efter lov om dagpenge ved  

 sygdom eller fødsel, samt kampagnen for virksomhedernes sociale ansvar.
Reglerne i bistandsloven om ældreråd og klageråd føres med  

 sproglige justeringer uændret videre.
Det gælder også kommunernes pligt til  

 at sikre, at der er forældrebestyrelser ved dagtilbud til børn.
De  

 nærmere regler om forældrebestyrelser findes i lov om social service.
 Kapitel 5 handler om amtskommunens opgaver, hvor det præciseres,  

 at Amtsrådet har pligt til at føre tilsyn med, hvordan de  

 amtskommunale opgaver løses, og at dette tilsyn omfatter både indholdet af  

 tilbudene og den måde, som opgaverne udføres på.
Amtskommunernes pligt til at have et udvalg, der behandler sager om  

 enkeltpersoner, videreføres.
Det gælder også gældende regler om amtslige  

 brugerråd, der kan rådgive amterne og Københavns og Frederiksberg  

 Kommuner i sager om handicappolitik.
Det foreslås, at de amtslige brugerråd  

 efter regler fastsat af socialministeren kan behandle klagesager efter §§ 69  

 og 70, jf. § 79 i lov om social service.
 Kapitel 6 samler regler, der gælder både for kommuner og amter.  

 Disse myndigheders pligt til at samarbejde bliver præciseret.
Forslaget i § 43, stk. 1, betyder, at kommunen eller amtskommunen,  

 når den betaler for at få opgaver udført, har pligt til at overveje, om det  

 økonomiske arrangement indeholder mulighed for en formuedannelse og i givet  

 fald tage stilling til, hvordan det offentlige får indflydelse på formuens  

 senere anvendelse.
Der henvises til bemærkningerne til bestemmelsen.
I dag kan det have betydning i forhold til reglerne i forvaltningsloven og  

 offentlighedsloven, om en opgave udføres af en myndighed eller private.  

 Offentlige myndigheder og selvejende eller private institutioner med  

 overenskomst med en kommune eller en amtskommune er omfattet af de 2 love.
En  

 række andre private organisationer m.fl. er derimod ikke omfattet af  

 forvaltningslovene.
Der er derfor forskellig retstilstand både med hensyn til  

 fx aktindsigt, høringsret og notatpligt og med hensyn til indhentelse og  

 videregivelse af oplysninger om enkeltpersoner.
Det betyder fx, at reglerne  

 om adgangen til at indhente og videregive oplysninger er forskellige, alt  

 efter om der er tale om en kommunal pasningsordning for børn, en selvejende  

 institution, eller en puljeordning.
Det foreslås derfor at sikre samme retstilstand på de forskellige former  

 for tilbud.
Der henvises til forslaget til § 43, stk. 2 og 3. Når en  

 myndighed overlader opgaver efter lov om aktiv socialpolitik og lov om social  

 service til andre end offentlige myndigheder, er disse omfattet af reglerne i  

 forvaltningsloven og offentlighedsloven i forhold til den opgave, der  

 udføres.
 I forbindelse med kapitlet om fælles regler for kommunerne og  

 amtskommunerne er der grund til at gøre opmærksom på, at der i bistandsloven  

 er en særlig kompetenceregel, som ikke foreslås videreført.
Det drejer sig om bistandslovens § 9, stk. 2, som giver mulighed for, at  

 en kommunalbestyrelse eller et amtsråd kan overlade beføjelser til at træffe  

 afgørelser til en selvejende institution.
Det er en forudsætning, at der er  

 sammenhæng mellem afgørelserne og den virksomhed, som den selvejende  

 institution udfører for kommunen eller amtskommunen.
Bistandslovens § 9, stk.  

 2, kom ind i loven ved lov nr. 400 af 6. juni 1991.
 Ved afgørelser forstås retsakter (forvaltningsakter), d.v.s. afgørelser,  

 der går ud på at fastsætte, hvad der er eller skal være ret til i et konkret  

 tilfælde, fx afgørelser om tildeling af hjemmehjælp.
Reglen handler kun om mulighederne for at delegere kompetence til at  

 træffe afgørelser.
Den handler således ikke om faktisk  

 forvaltningsvirksomhed, fx at udføre hjemmehjælp.
 Begrundelsen for bistandslovens § 9, stk. 2, var, at plejehjem, der var  

 selvejende institutioner, skulle have mulighed for at drive integrerede  

 ordninger, d.v.s. fælles administration og personale for hjemmehjælp til  

 udeboende og omsorg/pleje af plejehjemsbeboere.
Denne generelle adgang til at delegere afgørelseskompetence til en  

 selvejende institution er ikke videreført i administrationsloven.
Det  

 skyldes, at når det drejer sig om at tildele eller fratage borgere hjælp, så  

 bør det være myndighedens egne ansatte, som på myndighedens vegne træffer  

 afgørelsen.
Et ansættelsesforhold mellem myndigheden og den, som træffer afgørelsen,  

 giver den bedste sikkerhed for, at myndigheden kan kontrollere, at  

 afgørelserne følger den linie, som myndigheden har besluttet, at der skal  

 være for fx tildeling af hjemmehjælp.
Dertil kommer, at myndigheden i kraft  

 af de almindelige arbejdsgiverbeføjelser umiddelbart kan styre den ansattes  

 handlinger, herunder også direkte gribe korrigerende ind, hvis der måtte være  

 grund til dette.
De beføjelser, som er delegeret efter den gældende regel i § 9, stk. 2, i  

 lov om social bistand, bevares efter de hidtil gældende regler.
Der henvises  

 til forslagets § 89, stk. 6.
 Kapitlerne 7 til 10 drejer sig om klagereglerne.
 Forslaget bygger på et enstrenget ankesystem med det sociale nævn som  

 første klageinstans og Den Sociale Ankestyrelse som anden klageinstans, når  

 sagen har principiel eller generel betydning.
 Dagpengeudvalget, det sociale ankenævn og revaliderings- og pensionsnævnet  

 nedlægges, og i stedet for bliver de nye sociale nævn første klageinstans.
Det er videre således, at lov om retssikkerhed og administration på det  

 sociale område fastlægger hovedreglerne for klage.
Der kan på særlige områder  

 være undtagelser, og disse er i så fald hjemlet i den lov, som regulerer  

 området.
 I kapitel 7 findes reglerne om de sociale nævn, som behandler  

 klager over afgørelser, der er truffet af kommunen og amtskommunen.
 I kapitel 8 lovfæstes det, at Den Sociale Sikringsstyrelse er  

 sekretariat for Det Sociale Nævn for Københavns og Frederiksberg Kommuner, og  

 at styrelsen varetager de opgaver, som efter lovgivningen er henlagt til  

 styrelsen.
 Kapitel 9 indeholder reglerne om den Sociale Ankestyrelse.
 Kapitel 10 handler om almindelige klageregler.
 Det bliver efter forslaget obligatorisk, at den myndighed, som har truffet  

 en afgørelse, der klages over, har pligt til at genvurdere sagen, inden den  

 sender sagen videre til klagemyndigheden.
 Med forslaget til § 69 sker der også den præcisering, at det sociale nævn  

 og Ankestyrelsen kun kan tilsidesætte det skøn, der indgår i en afgørelse  

 truffet af kommunen eller amtskommunen, når der foreligger særlige  

 omstændigheder.
Ændringen skal ses i sammenhæng med den praksis, der har udviklet sig i  

 ankeinstanserne siden § 15, stk. 5, i 1992 kom ind i bistandsloven.
Den  

 foreslåede formulering svarer således til gældende ret, og med forslaget  

 bliver bestemmelsen generel, d.v.s. at den gælder for alle de sociale love.
 Der henvises til afsnit 6.3.
 Kapitel 11 fastsætter regler om koordinering af praksis.
Det nye er her, at foruden Ankestyrelsen får de sociale nævn også opgaver  

 med at sikre, at praksis er i overensstemmelse med gældende ret.  

 Praksiskoordineringen omfatter afgørelserne og eventuelle åbenbare  

 sagsbehandlingsfejl.
Der henvises herved til afsnit 9.
 Det Centrale Koordinationsudvalg, der er rådgivende over for  

 Ankestyrelsen og kommunerne, videreføres med en lidt ændret sammensætning.
 Kapitel 12 og 13 samler gældende regler for kommunernes og  

 amtskommunernes pligt til at bidrage til statistik, analyse, information,  

 og om regnskabsaflæggelse og refusion.
Endelig indeholder Kapitel 14 reglerne om Det Centrale  

 Handicapråd, som videreføres uændret.
Endvidere foreslås det, at  

 Børnerådet lovfæstes.
 3. Regler om borgernes indflydelse, tidlig helhedsindsats m.v.
3.1. Krav om hurtig behandling Kommunen og amtskommunen skal behandle spørgsmål om hjælp så hurtigt som  

 muligt, jf. forslaget til § 3. Dette svarer til god forvaltningsskik,  

 som det er fundet hensigtsmæssigt at lovfæste.
I en del sager kan der imidlertid være brug for at få omfattende og  

 tidskrævende oplysninger og vurderinger frem for at kunne træffe en  

 afgørelse.
Derfor er det ikke hensigtsmæssigt, at der fastsættes en generel  

 frist for, hvornår der skal foreligge en afgørelse.
 Men borgerne har et rimeligt krav om at få besked, hvis det trækker ud med  

 en afgørelse.
Det foreslås derfor, at kommuner eller amtskommuner får pligt til at give  

 borgeren besked, hvis der ikke kan træffes en afgørelse inden for en generel  

 frist, som kommunalbestyrelsen eller amtsrådet selv fastsætter.
Det er  

 således en lokal politisk afgørelse at fastsætte fristen.
 Reglen i § 3 gælder i de tilfælde, hvor resultatet af myndighedens  

 behandling vil munde ud i en afgørelse, som kan indbringes for de sociale  

 nævn.
 Fristen - og dermed kravet om at give skriftlig besked, hvis fristen ikke  

 kan overholdes - gælder således ikke ved beslutninger om faktisk  

 forvaltningsvirksomhed også kaldet bistandsudøvelsen, jf. herom i  

 bemærkningerne til § 3.
 Det betyder, at § 3 ikke regulerer den hjælp, som en person fx  

 modtager i et botilbud efter lov om social service (tidligere §  

 112-institutioner i bistandsloven). Den dagligt udførte hjælp i form af  

 omsorg, pleje m.v. i disse botilbud har således karakter af beslutninger, og  

 der er ikke tale om afgørelser, der kan efterprøves af det sociale nævn.
 Men hvis en sådan beboer søger om en konkret form for hjælp, fx om at  

 flytte til et botilbud i en anden kommune, vil behandlingen af ansøgningen  

 munde ud i en afgørelse, som beboeren i givet fald kan få efterprøvet i det  

 sociale nævn; derfor gælder reglen i § 3, d.v.s at beboeren skal have  

 besked, hvis myndigheden ikke kan træffe afgørelse inden for den frist, som  

 den selv har fastsat.
3.2 Medindflydelse Meget væsentlige forudsætninger for et godt samspil mellem borgeren og  

 forvaltningen handler om forhold, som ikke kan reguleres direkte ved  

 lovbestemmelser.
Det drejer sig fx om en god dialog mellem borgeren og  

 sagsbehandleren og om at behandle borgerne hensynsfuldt.
 Men lovregler kan på visse punkter understøtte bestræbelserne for, at  

 myndighederne gør, hvad der er muligt for at få en god kvalitet i  

 sagsbehandlingen.
Dette gælder med hensyn til at give borgerne mulighed for aktivt at  

 deltage, når deres sag behandles.
Det fremgår af § 4, som er et udtryk  

 for god forvaltningspraksis, og er derfor ikke udtryk for noget helt nyt.
Men  

 princippet er så vigtigt, at det bør kunne læses direkte i lov om  

 retssikkerhed og administration på det sociale område.
 Formuleringen - borgeren skal have mulighed for at medvirke - dækker  

 nemlig over nogle grundlæggende aspekter og hensyn, som fortsat er aktuelle  

 og vigtige at få præciseret.
 Borgernes medindflydelse har forskellige facetter, og nogle af de centrale  

 punkter er samlet under de følgende overskrifter.
3.2.1.Borgerens eget ansvar Fordi borgeren har det primære ansvar for sin egen situation, er det en  

 logisk konsekvens, at borgeren naturligvis inddrages og har indflydelse på  

 sin egen sag.
Myndigheden bør ikke overtage ansvaret og borgeren opleve, at  

 der handles hen over hovedet på ham eller hende.
3.2.2.Respekt for borgeren Respekt for borgeren som person drejer også om den måde, som den konkrete  

 sag takles på.
 Det har fx betydning, at sagsbehandleren fremlægger faglige vurderinger i  

 samarbejde med borgeren for at opnå sammenhæng mellem på den ene side  

 borgerens liv og opfattelse af sin egen situation og på den anden side  

 den faglige vurdering af de oplysninger, der er i sagen, og de  

 handlemuligheder, som lovgivningen giver.
 Det er nødvendigt at få denne sammenhæng frem, fordi de konkrete  

 afgørelser om hjælp ofte forudsætter, at borgeren selv sætter sig nogle mål  

 og træffer sine egne beslutninger, som skal støtte målet og hensigten med den  

 hjælp, som myndigheden giver.
3.2.3. God dialog giver øget forståelse En grundlæggende forudsætning for medindflydelse er en god dialog og en  

 åben og gennemskuelig beslutningsproces.
Det har betydning for, at borgeren kan føle sig tryg ved resultatet.
For  

 når borgeren er klar over, at hans eller hendes synspunkter har været taget i  

 betragtning, og borgeren kender myndighedens begrundelse for afgørelsen, er  

 den lettere at acceptere, selv om den ikke svarer til borgerens  

 forventninger.
Det er derfor vigtigt, at grundlaget for en afgørelse formidles på en klar  

 og forståelig måde.
En formel begrundelse eller en henvisning til generelle  

 forhold vil i mange tilfælde ikke være tilstrækkelig.
Det vil snarere kunne  

 virke som en opfordring til borgeren om at bruge sine muligheder for at klage  

 i stedet for at prøve at forstå, hvorfor afgørelsen er, som den er.
Det gælder navnlig, hvis myndigheden og borgeren vurderer forholdene  

 forskelligt.
I sådanne pressede situationer kan der ofte opstå forvirring og  

 uklarhed.
Omhyggeligt begrundede faglige vurderinger er et godt middel til at  

 undgå yderligere uklarhed og usikkerhed, og er med at gøre det klart, hvad  

 sagens kerne er.
3.2.4. Tillid til og valg af sagsbehandler Borgerens dialog med forvaltningen handler også om, at borgeren kommer i  

 kontakt med en eller nogle ganske få personer, som borgeren skal etablere et  

 samspil med.
Der tale om et møde, hvor de personlige relationer kan betyde  

 meget for en tillidsfuld dialog, som navnlig er vigtig i de lidt mere  

 alvorlige sager.
 Kommunen og amtskommunen bør være opmærksomme på disse ikke-rationelle  

 personlige individuelle forudsætninger, og myndighederne bør derfor være  

 imødekomne over en borger, der ønsker en anden sagsbehandler, eller som  

 ønsker at undgå en bestemt sagsbehandler.
 Hvor det er muligt, bør der derfor inden for rimelige grænser være  

 mulighed for at vælge sin sagsbehandler.
3.2.5. Myndighederne har pligt til at sikre et godt  

 afgørelsesgrundlag En offentlig myndighed har - i modsætning til borgeren - som udgangspunkt  

 de bedste muligheder for at skaffe grundlaget for en afgørelse.
Det følger  

 derfor af almindelige forvaltningsretlige principper, at myndigheden har  

 pligt til at sørge for, at sagen bliver oplyst og behandlet på den måde, som  

 er bedst for borgeren.
Men dette bør ikke ske hen over hovedet på borgeren.
 Et aspekt af medindflydelse drejer sig derfor om, at myndigheden skal  

 informere om de almindelige muligheder for at få hjælp efter den  

 sociale lovgivning, om hvordan borgeren kan få indflydelse på  

 sagsgangen, om ret til at få skriftlige begrundelser for afgørelserne,  

 oplysninger om klagemuligheder, og om den adgang, som myndigheden har  

 til at indhente oplysninger.
 Kommunerne bør i denne forbindelse også regelmæssig og mindst en gang om  

 året orientere borgeren om den gæld - tilbagebetalingspligtig kontanthjælp,  

 forskudsvise udlagte børnebidrag osv. - vedkommende eventuelt måtte have til  

 kommunen på det sociale område.
3.2.6. Krav til administrationen Det fremgår af § 4, at kommunen og amtskommunen skal tilrettelægge  

 sin administration på en sådan måde, at borgeren kan udnytte sin mulighed for  

 at få indflydelse.
Bestemmelsen giver en overordnet ledetråd for, hvordan en  

 kommune eller amtskommune konkret skal tilrettelægge arbejdet.
 Det er kommunalbestyrelsen eller amtsrådet, som ud fra egne politiske  

 prioriteringer og muligheder afgør, hvordan deres administration bedst kan  

 indrettes således, at borgerne aktivt kan medvirke.
3.2.7. Lokale retningslinier I en række tilfælde fastsætter kommunalbestyrelsen eller amtsrådet lokale  

 retningslinier og rammer for, hvordan deres administration skal behandle  

 visse sager.
Sådanne retningslinier er bl.a. nødvendige for at sikre, at  

 forvaltningen administrerer reglerne efter ensartede principper.
 Disse interne retningslinier er efter offentlighedsloven altid undergivet  

 aktindsigt, men for at bruge disse regler skal borgeren selv være aktiv.
Det bør ikke være nødvendigt, idet borgerne altid bør have adgang til at  

 få oplysning om sådanne retningslinier, og sagsbehandleren bør give en  

 korrekt og fyldestgørende begrundelse herfor.
Hvis borgeren ikke får disse  

 informationer, vil det være meget svært for borgeren at forstå myndighedens  

 handlemåde og afgørelser, og det vil være vanskeligt for borgeren aktivt at  

 kunne medvirke til at opnå formålet med hjælpen.
3.2.8. Serviceinformation Et vigtigt element i forbindelse med medindflydelse er den  

 serviceinformation, som myndighederne har pligt til at udarbejde efter den  

 kommunale styrelseslov.
Der henvises herved til afsnit 4 nedenfor.
3.3. Først-gangs-visitation, kvalificeret vurdering efter 8 uger Nogle borgere vil have behov for hjælp i en kortere periode, og der er  

 derfor ikke brug for en dyberegående kortlægning af borgerens sociale  

 situation.
I sådanne tilfælde bør hverken borgeren eller myndigheden bruge mere tid  

 end nødvendigt; det vil sige, at sagsbehandlingen skal koncentreres om at få  

 de oplysninger frem, som er nødvendige for at kunne give den rigtige  

 kortvarige hjælp.
Men så heller ikke mere.
I andre tilfælde er det allerede fra første færd oplagt, at der bliver  

 behov for hjælp i en længere periode.
Her er det vigtigt, at myndigheden  

 tidligt i forløbet - sammen med den, som det handler om - foretager en nøjere  

 vurdering og kortlægning af problemer og muligheder.
Visitationen ved første henvendelse fra en borger skal således på engang  

 tage hensyn til * at mange sociale sager er enkle i den forstand, at ansøgeren kun i kort  

 tid har brug for hjælp, og * at det i andre tilfælde er vigtigt at sætte tidligt ind i de alvorligere  

 sager.
Der er altså brug for, at visitationen ikke er unødigt ressourcekrævende i  

 forhold til de enkle sager samtidig med, at de alvorligere tilfælde tidligt  

 samles op.
For at sikre dette, foreslås der i § 7, en regel om, at  

 senest efter 8 uger skal kommunen eller amtskommunen have foretaget en  

 kvalificeret helhedsvurdering af situationen.
Der henvises herved til  

 bemærkninger til § 7.
Princippet om en første kvalificeret vurdering senest efter 8 uger skal  

 være generel for alle de sociale love.
Reglerne om, hvordan kommuner senere  

 skal følge op i sagerne, vil fremgå af de enkelte sociale love, fx i lov om  

 aktiv socialpolitik, lov om dagpenge ved sygdom eller fødsel m.v.
3.4. Helhedsvurdering Det er af stor betydning, at hjælpen tilrettelægges ud fra en samlet  

 vurdering af borgerens situation.
Derfor foreslås det i § 5, at  

 kommunen og amtskommunen skal behandle ansøgninger om hjælp bredt og ikke kun  

 i forhold til den konkrete form for hjælp, som en borger har søgt om.
Bestemmelsen betyder således, at myndigheden skal behandle sagen ud fra  

 andre muligheder, selv om en borger ansøger om en bestemt form for hjælp.
I  

 en række tilfælde vil det naturligvis ikke være aktuelt at gennemgå samtlige  

 muligheder.
Hvis en person ansøger om et konkret hjælpemiddel, fx et  

 høreapparat, er det oplagt, at det, som myndigheden skal undersøge, er, om  

 ansøgeren opfylder betingelserne for et hjælpemidlet.
Det samme vil være  

 tilfældet, hvis en person søger om hjælp til forsørgelse, og der ikke er  

 noget, som tyder på, at pågældende har andre problemer end ledighed.
I  

 sådanne tilfælde skal kommunen ikke overveje andre muligheder.
Kommunen  

 behøver således ikke at dokumentere dette yderligere.
Men søger en person om hjælp til forsørgelse, og er der andre problem er  

 end ledighed, kan sagen stille sig anderledes.
Kommunen kan ikke nøjes med at  

 behandle en ansøgning om førtidspension i forhold til reglerne i lov om  

 social pension.
Kommunen skal også se på andre muligheder for at løse behov  

 for hjælp, fx i forhold til hjælp efter lov om aktiv socialpolitik:  

 aktivering, revalidering, skånejob med tilskud og førtidspension.
 Det kan i visse tilfælde betyde, at der vil gå en vis tid med at få sagen  

 afklaret, inden kommunen kan træffe beslutning om, hvorvidt behovet for hjælp  

 til forsørgelse muligvis bedre afhjælpes ved tilbud om revalidering eller  

 måske et tilbud om et skånejob.
Her følger det af forslaget til § 7, at kommunen senest efter 8  

 uger har pligt til at tage stilling til, i hvilken retning hjælpen skal gå.  

 Skal der satses på uddannelse og hjælp til revalidering? Eller er ansøgerens  

 situation sådan, at der ikke er en rimelig udsigt til, at uddannelse vil  

 forbedre ansøgerens chancer for at forsørge sig selv? Hvis kommunen mener, at der skal arbejdes på at få afklaret mulighederne  

 for revalidering, vil der være tale om en afgørelse, der kan indbringes for  

 det sociale nævn.
3.5. Oplysning om andre muligheder for hjælp Myndigheden skal så vidt muligt også oplyse borgeren om de muligheder for  

 hjælp, der findes uden for eller i tilknytning til den offentlige hjælp.
 Det kan fx være rådgivning i statsamtet vedrørende familieretlige sager  

 eller skifteretten vedrørende gældssanering.
Det kan også være hjælp fra frivillige sociale organisationer, foreninger  

 og andre, som borgeren skønnes at kunne modtage hjælp fra i den konkrete  

 situation.
I andre tilfælde kan borgeren få glæde af, at der samarbejdes med  

 en boligforening eller en virksomhed.
3.6 Oplysninger, der er nødvendige for at afgøre sagen I §§ 10 til 12 fastsættes regler, der drejer sig om at skaffe  

 oplysninger, der er nødvendige for at træffe afgørelserne.
Der er - med  

 sproglige justeringer - tale om at videreføre regler, som findes i  

 bistandsloven, lov om social pension m.v.
 Det gælder med hensyn til, at en ansøger har pligt til at medvirke  

 til at få de nødvendige oplysninger frem ( § 10 ), at en  

 myndighed kan kræve, at andre myndigheder eller personer giver oplysninger (  

§ 12 ), og at man har pligt til at oplyse om ændringer, der har  

 betydning for hjælpen, når man modtager hjælp ( § 11 ).
Det understreges i § 12, at også når en myndighed efter reglerne  

 har ret til uden samtykke at skaffe oplysninger fra andre, skal myndigheden  

 forsøge at få et samtykke fra den, som oplysningerne handler om.
Der kan  

 imidlertid være situationer, hvor myndigheden har brug for oplysningerne, men  

 er klar over, at samtykke ikke vil blive givet.
Det kan fx være i børnesager  

 eller uansøgt førtidspension, hvor det er nødvendigt for myndigheden at  

 træffe en afgørelse og dermed nødvendigt at indhente de relevante  

 oplysninger.
I disse tilfælde må myndigheden se bort fra ønsket om i videst  

 muligt omfang at indhente samtykke.
 I relation til § 12 er der den præcisering, at myndighederne ikke  

 kan nøjes med generelt at oplyse modtagerne om deres oplysningspligt.  

 Modtagerne af hjælp skal også have at vide, hvilke typer af forandringer der  

 kan være relevante, fx ændringer i økonomiske forhold og ægteskabelige  

 forhold.
I forbindelse med reglerne om oplysninger kan det fremhæves, at det har  

 stor betydning, at borgeren forstår formålet med oplysningerne og  

 konstruktivt bidrager med oplysninger.
Indsamling af oplysninger må derfor  

 ske ud fra en åben dagsorden, som både myndigheden og borgeren har kendskab  

 til for at sikre, at borgeren har mulighed for at forvisse sig om, at de  

 oplysninger, som borgeren synes er relevante, kan blive taget i betragtning.  

 Der kan herved henvises til afsnit 3.2.3.
4. Information, brugerindflydelse og kvalitetskontrol som baggrund for  

 den enkelte borgers forhold og rettigheder I de senere år har åbenhed og synlighed om de kommunale og amtskommunale  

 ydelser fået stadig større opmærksomhed.
 Ved en ændring af den kommunale styrelseslov pr. 1. september 1995 fik  

 kommunalbestyrelser pligt til mindst hvert andet år overfor kommunens borgere  

 at redegøre for indholdet og omfanget af de væsentligste kommunale ydelser,  

 der tilbydes eller vil blive tilbudt kommunens borgere.
Redegørelsen skal også indeholde oplysninger om de mål, som  

 kommunalbestyrelsen har sat for udviklingen på de pågældende områder.
Det er  

 forudsat, at de enkelte ministerier følger denne udvikling op på deres  

 respektive ansvarsområder.
 Baggrunden for ændringen af den kommunale styrelseslov er et ønske om at  

 sikre, at borgerne i alle kommuner får en tilgængelig oversigt over, hvilke  

 rammer og målsætninger kommunalbestyrelsen i deres kommune har sat for de  

 kommunale serviceydelser.
Disse regler i den kommunale styrelseslov bevirker, at der ikke i lov om  

 retssikkerhed og administration på det sociale område er brug for nye regler  

 om generel informationspligt for kommuner og amtskommuner.
Men information  

 til borgerne er et vigtigt led i at opnå formålene med administrationsloven,  

 nemlig et bedre samspil mellem borger og forvaltning.
Borgerne forventer at få en generel viden om og et overblik over den  

 kommune/amtskommune, som de bor i.
Brugerne af de enkelte ydelser har ofte  

 brug for en mere konkret viden.
Det kan i sig selv forbedre effekten af  

 indsatsen.
Det kan også udrydde misforståelser, fx urealistiske forventninger  

 om, hvad man kan få hjælp til.
Det kan spare forvaltningerne og klagesystemet  

 for sager.
Det forhold, at flere og flere kommuner og amtskommuner udarbejder  

 information til borgere/brugere, fx i form af serviceinformation,  

 servicedeklarationer, kvalitetsmål og redegørelser for formål og indhold af  

 de væsentligste ydelser, giver borgerne/brugerne mulighed for at vurdere  

 indhold og kvalitet af den lokale indsats.
Dette er bl.a. væsentligt for, at  

 borgerne kan få medindflydelse og reelle valgmuligheder.
Det gælder også i  

 forhold til deres mulighed for at deltage aktivt i den kommunalpolitiske  

 debat om kommunens serviceniveau og om prioriteringen mellem de enkelte  

 tilbud.
5. Koordinationsudvalg i kommunerne I forslaget til kapitel 4 findes reglerne om de udvalg, der skal være i  

 kommunerne.
Som noget nyt får kommunerne pligt til at have et  

koordinationsudvalg for den forebyggende arbejdsmarkedsindsats.
Dette  

 forslag hænger bl.a sammen med, at kompetencen til at tildele alle former for  

 førtidspension flyttes til kommunen.
 Forslaget om koordinationsudvalg er et led i at opprioritere den generelle  

 forebyggende indsats over for borgere, der er i fare for at miste  

 tilknytningen til arbejdsmarkedet, eller som kun vanskeligt kan opnå  

 beskæftigelse på almindelige vilkår.
 Erfaringerne fra bl.a. kommunerne, som har gjort en ekstra indsat for at  

 følge op i sager om sygedagpenge, viser, at der er mange positive effekter  

 ved at samarbejde med bl.a. de faglige organisationer om at tilrettelægge et  

 målrettet arbejde, hvor man tidligt går ind i sagerne for om muligt at få  

 løst problemerne, inden de har bidt sig fast.
De foreløbige erfaringer fra de kommuner, der har fået overført den fulde  

 tilkendelseskompetence i førtidspensionssager m.v. viser, at de lokale  

 sociale koordinationsudvalg er kommet godt i gang og er gået ind i en  

 konstruktiv dialog om udvalgenes og kommunernes opgaver.
Desuden er der skabt  

 en lokal debat og lokale kontakter/samarbejde om arbejdsfastholdelse,  

 integration, skånejob m.v.
Det sociale koordinationsudvalg har endvidere i disse kommuner været  

 medvirkende til, at der er sat særlig fokus på sygedagpengeområdet, herunder  

 det vigtige i en tidlig opfølgning.
Endvidere har udvalget medvirket til, at  

 revaliderings- og aktiveringsområdet har fået større opmærksomhed.
Kommunens koordinationsudvalg kan ikke behandle enkelt-sager, men det skal  

 være rådgivende over for kommunen med hensyn til arbejdsmarkedsrettede  

 initiativer.
Det gælder i forhold til, hvordan aktiveringen bedst  

 tilrettelægges, hvordan revalidering kan bruges aktivt som led i at undgå  

 førtidspensionering, hvordan der kan skaffes flere skånejob osv.
 6. Om klage m.v.
Med forslaget til lov om retssikkerhed og administration på det sociale  

 område forenkles det sociale ankesystem.
Samtidig medfører forslagene til lov  

 om social service og lov om aktiv socialpolitik, at der bliver klageadgang på  

 områder, hvor der hidtil ikke har kunnet klages.
De særlige  

 straffebestemmelser i bistandsloven videreføres ikke.
 Administrationsloven indeholder de generelle regler om klagemuligheder og  

 om behandling af klagesagerne, samt reglerne om klageråd, jf. § 34.
Hvis der på enkelte områder gælder særlige regler, vil disse fremgå af den  

 enkelte lov.
Som eksempel kan nævnes, at der ikke er klageadgang over afslag  

 på dagtilbud til børn.
6.1. Et enstrenget ankesystem og et nyt socialt nævn Dette forslag hænger sammen med overvejelser om, at kompetencen til at  

 tilkende alle typer af førtidspension udlægges til kommunen.
Kommunen vil herefter have kompetencen til at afgøre spørgsmål om alle  

 forsørgelsesydelser efter den sociale lovgivning, d.v.s. udover  

 førtidspension også om kontanthjælp/aktivering, revalidering m.v.
Kommunen  

 får hermed mulighed for at vurdere og afgøre de konkrete sager i forhold til  

 alle muligheder for hjælp efter den sociale lovgivning.
Efter de gældende regler, jf. nedenfor, er der forskellige ankeinstanser  

 afhængig af, hvilken ydelse der er tilkendt eller givet afslag på.
Det  

 sociale ankenævn kan således i dag ikke behandle sager om sygedagpenge eller  

 om pension, selv om en sag, der umiddelbart handler om revalidering, også  

 indeholder vigtige aspekter i forhold til reglerne om dagpenge eller pension.
 Ankeinstansen bør have samme mulighed som kommunen for at kunne  

 helhedsvurdere sagerne ud fra alle muligheder i den sociale lovgivning.  

 Derfor vil det være hensigtsmæssigt med et enstrenget ankesystem.
 Det vil også medvirke til at nedsætte sagsbehandlingstiden, når en sag  

 ikke længere kan risikere at vandre frem og tilbage mellem kommune og  

 forskellige ankeinstanser, men at der kun er en ankeinstans, som kan tage  

 stilling til hele sagen.
 De gældende regler er i dag:
 Dagpengeudvalget er sidste og eneste klageinstans i sager om sygedagpenge.
 Revaliderings- og pensionsnævnet er 1. klageinstans for  

 kommunale afgørelser om almindelig og forhøjet almindelig førtidspension.
 Følgende afgørelser træffer nævnet som 1. instans:
1) afgørelser om mellemste og højeste førtidspension, 2) sager om bistands- og plejetillæg efter §§ 16-18 i lov om social  

 pension, 3) sager om hjælp til etablering af selvstændig virksomhed efter  

 bistandslovens § 43 (revalidering), og 4) sager om invalidebiler efter bistandslovens § 58.
 Det sociale ankenævn er 1. klageinstans for øvrige kommunale  

 afgørelser bortset fra sygedagpenge.
 Amtskommunens afgørelser kan i dag indbringes for Ankestyrelsen som sidste  

 administrative klageinstans.
 Som det ses, er de gældende klageveje ikke ganske overskuelige, og  

 systemet er ikke indrettet på, at ankeinstanserne i alle sager kan behandle  

 alle sagens aspekter.
 Forslaget går ud på, at der etableres et socialt nævn, der  

 skal være ankeinstans på de områder, som revaliderings- og pensionsnævnet,  

 det sociale ankenævn og Dagpengeudvalget hidtil har været ankeinstans på.  

 Afgørelser, som træffes af amtskommunen, skal også kunne efterprøves af det  

 sociale nævn.
Ændringen medfører, at dagpengeudvalget nedlægges, og klager om afgørelser efter lov  

 om dagpenge ved sygdom eller fødsel skal behandles af det sociale nævn, at revaliderings- og pensionsnævnet nedlægges, og sager, som  

 nævnet har behandlet som 1. instans, overgår til kommunen eller amtskommunen.  

 Nævnet skal heller ikke behandle sager om mellemste førtidspension m.v. som  

 1. instans, at amtskommunens afgørelser, der i dag kan indbringes for  

 Ankestyrelsen, i stedet skal indbringes for det sociale nævn.
Det sociale nævns afgørelse kan, hvis sagen har principiel eller generel  

 betydning, efterprøves af Ankestyrelsen.
Det svarer til de regler, der gælder  

 i dag.
I bemærkningerne er det præciseret, hvilke kriterier Ankestyrelsen  

 skal lægge vægt på, når styrelsen beslutter, om en sag har principiel eller  

 generel betydning.
Der henvises til bemærkningerne til §§ 55 og 63.
Efter forslaget bliver klagevejen altså ens i sociale sager, uanset om det  

 er en kommune eller en amtskommune, der har truffet afgørelsen.
Det gælder  

 også afgørelser om tildeling af invalidebil, som efter forslaget til lov om  

 social service flyttes fra revaliderings- og pensionsnævnene til  

 amtskommunerne.
 Som følge af den ændrede ankestruktur foreslås det, at sammensætningen af  

 medlemmer i det nye sociale nævn afspejler den nye ankestruktur ved at  

 arbejdsmarkedets parter og amtskommunen bliver repræsenteret sammen med de  

 hidtidige repræsentanter fra kommunerne og De Samvirkende  

 Invalideorganisationer.
 Der henvises til bemærkningerne til § 45 og § 48, stk. 2.
6.2. Nye muligheder for at klage I det samtidigt fremsatte forslag til lov om aktiv socialpolitik bliver  

 der som noget nyt klagemuligheder over, om et tilbud om aktivering er  

 rimeligt.
Det samme gælder kommunens afgørelser om godtgørelse under  

 aktivering, idet klagemyndigheden her skal vurdere sagen ud fra de  

 retningslinier, som kommunen har fastsat for godtgørelse.
 Efter forslaget til lov om social service bliver der som noget nyt  

 klagemuligheder i forbindelse med afgørelser om plejeorlov m.v. til pasning  

 af døende.
 Det foreslås, at reglerne om godtgørelse til pasning af alvorligt syge  

 børn placeres i lov om dagpenge ved sygdom eller fødsel, og der er ikke  

 forslag om, at den gældende ankebegrænsning føres videre.
6.3. Ankemyndighedernes adgang til at efterprøve skønsmæssige  

 afgørelser I forslaget til § 69 formuleres en generel regel om det sociale nævns og  

 Ankestyrelsens mulighed for i sociale sager at efterprøve de dele af en  

 afgørelse, som bygger på et skøn.
 Der er i dag i bistandsloven i § 15, stk. 5, en regel, som siger, at de  

 sociale ankenævn og Ankestyrelsen kun kan tilsidesætte en kommunal  

 skønsmæssig afgørelse, hvis skønnet er ulovligt eller åbenbart urimeligt.  

 Denne bestemmelse trådte i kraft den 1. januar 1992.
 I de øvrige sociale love, fx pensionsloven, findes der ikke en tilsvarende  

 lovregel om klagemyndighedens adgang til at efterprøve skønnet.
Kontanthjælpsudvalgets rapport fra september 1994 Betydningen af reglen i bistandslovens § 15, stk. 5, har været behandlet i  

 den første rapport fra Socialministeriets Kontanthjælpsudvalg.
I denne rapport redegøres der for, at Ankestyrelsens praksis ved  

 bedømmelsen af skønsmæssige afgørelser har taget udgangspunkt i synspunkter,  

 der svarer til den forvaltningsretlige teori.
Ankestyrelsen efterprøver  

 således selve sagsbehandlingen, sagsoplysningerne og det juridiske grundlag.  

 Ankestyrelsen efterprøver også de kriterier, som kommunen har lagt til grund,  

 herunder også hvordan disse er prioriteret og vægtet.
Ankestyrelsen påser  

 også, at lighedsgrundsætningen ikke er tilsidesat, og at der ikke ved  

 afgørelsen forfølges ulovlige formål.
 Kontanthjælpsudvalget konkluderede, at den måde, som Ankestyrelsen  

 efterprøver skønsmæssige afgørelser ud fra reglen i bistandslovens § 15, stk.  

 5, svarer til den efterprøvelse, som domstolene og ombudsmanden foretager af  

 skønsmæssige afgørelser.
På baggrund af bl.a.
Ankestyrelsens praksis på området ville udvalget ikke  

 foreslå bestemmelsen ophævet.
Udvalget konstaterede, at der har været  

 usikkerhed om rækkeviden af bestemmelsen.
Der var i følge udvalget forhold,  

 der pegede på, at nævnene havde følt sig begrænset i deres kompetence til at  

 gå ind i de kommunale afgørelser og dermed været tilbageholdende hermed,  

 uanset at afgørelserne ikke udelukkende beroede på et skøn.
 Udvalget foreslog derfor, at der blev udsendt en vejledning om de  

 forvaltningsretlige begrænsninger i skønsudøvelsen, og at en sådan vejledning  

 rettede sig mod både de kommunale myndigheder og klageinstanserne.
Domstolenes og ombudsmandens praksis Det er i grundlovens § 63 bestemt, at domstolene er berettigede til at  

 påkende ethvert spørgsmål om øvrighedsmyndighedens grænser, dvs. at der er  

 domstolskontrol med forvaltningen også, når forvaltningen udøver et skøn.
 Rækkevidden af denne bestemmelses betydning er fastlagt gennem domstolenes  

 praksis og fx i den måde, som Ombudsmanden vurderer de skønsmæssige dele i de  

 sager, som Ombudsmanden behandler.
 Praksis er, at når der i en afgørelse indgår skøn, så efterprøver  

 domstolene og Ombudsmanden om den myndighed, hvis afgørelse er til  

 bedømmelse, har udøvet skønnet lovligt.
Heri indgår navnlig, om sagens faktiske omstændigheder er rigtige, om der  

 eventuelt er taget hensyn til ulovlige kriterier, om myndigheden har  

 foretaget en konkret individuel afvejning af sagens omstændigheder og, om  

 lighedsgrundsætningen er fulgt.
Endvidere efterprøves skønsmæssige afgørelser  

 mere intenst, jo mere indgribende en beslutning er.
Et eksempel på en  

 indgribende beslutning er forældres samvær med et barn, der er anbragt uden  

 for hjemmet.
Der kan i disse tilfælde være flere grunde til at gå længere ind  

 i bedømmelsen end i andre typer af sager.
 I praksis er der dog en forskel på den måde, som Ombudsmanden og  

 domstolene efterprøver skønnet på, idet Ombudsmanden typisk ikke efterprøver  

 den del af afgørelserne, som bygger på en rent fagkyndig vurdering, fx  

 lægelige vurderinger i sager om førtidspension.
 Ankestyrelsen og de sociale ankenævn forholder sig ligesom domstolene  

 selvstændigt til lægelige skønsmæssige vurderinger, som derfor ikke uden  

 videre lægges til grund, uanset de indgår i en skønsmæssig vurdering.
Forslaget til formulering af § 69 Som beskrevet af Kontanthjælpsudvalget, har der efter indførelsen af  

 bistandslovens § 15, stk. 5, hersket en vis usikkerhed med hensyn til  

 prøvelsen af skøn.
 Som led i gennemskrivningen af de administrative bestemmelser og  

 klagereglerne stilles der derfor forslag om at tydeliggøre  

 klagemyndighedernes prøvelse af skønnet i selve loven i stedet for, som  

 foreslået af Kontanthjælpsudvalget, at udsende en vejledning.
 Forslaget til § 69 om ankemyndighedernes adgang til at efterprøve skønnet  

 er formuleret således, at gældende ret videreføres, således som denne er  

 fastlagt af domstolenes og Ombudsmandens praksis m.v.
Det ville være særdeles uhensigtsmæssigt, hvis den sociale lovgivning  

 indrettes således, at de sociale klageorganers mulighed for at efterprøve  

 skønsmæssige afgørelser er begrænset i forhold til domstolene eller  

 Ombudsmanden.
En konsekvens af en sådan retstilstand ville være, at borgerne  

 for at være sikre på, at deres sag blev efterprøvet fuldt ud, ville være nødt  

 til at indbringe deres klage til domstolene.
Dette ville oplagt være uhensigtsmæssigt, og som det fremgår af  

 ovenstående, er dette da heller ikke gældende ret.
Det gælder også praksis  

 efter bistandslovens § 15, stk. 5. Det foreslås derfor, at bestemmelsen også  

 får virkning for de andre sociale love.
6.4. Ophævelse af straffebestemmelserne Bistandsloven har en særlig straffebestemmelse, der ikke foreslås  

 videreført i forslagene til lov om aktiv socialpolitik og lov om social  

 service.
Straffebestemmelsen for borgerne i lov om dagpenge ved sygdom eller  

 fødsel vil tilsvarende blive foreslået ophævet.
Der er fortsat behov for en  

 regel om, at virksomheder kan straffes for overtrædelser i relation til  

 dagpengeloven.
 Der er i samtlige love regler om ubetinget tilbagebetaling af ydelser, der  

 er modtaget med urette.
 Med mulighederne for at få de nødvendige oplysninger og for at fastsætte  

 tilbagebetaling findes det rimeligt ikke at videreføre straffebestemmelserne,  

 idet en modtager af hjælp efter den sociale lovgivning i dag ikke bør være  

 omfattet af en videregående straffemulighed end andre personer i samfundet.
7. Kommunalbestyrelsens og amtsrådets pligt til at føre tilsyn Kommunalbestyrelsen og amtsrådet har ansvaret for de opgaver, som  

 lovgivningen placerer hos disse myndigheder.
 Det betyder, at kommunalbestyrelsen og amtsrådet har pligt til at føre  

 tilsyn med, at opgaverne løses med den kvalitet - både fagligt og økonomisk -  

 som myndigheden inden for lovgivningens rammer har besluttet, der skal være i  

 kommunen eller amtskommunen.
 Kommunalbestyrelsen og amtsrådet skal således aktivt påse, at borgerne og  

 brugerne får den hjælp, som de har krav på, og at hjælpen har den kvalitet i  

 udførelsen, som myndigheden har besluttet, at der skal være.
 Det er en del af tilsynspligten, at den ikke kun kan afgrænses til de  

 tilbud, som kommunen/amtskommunen selv driver med egne ansatte, men at den  

 også omfatter hjælp, der efter aftale udføres af andre, fx en selvejende  

 institution, et bofællesskab, en puljeordning.
 Pligten til at føre tilsyn drejer sig foruden om kvaliteten naturligvis  

 også om økonomien - eller mere præcist om forholdet mellem økonomi og  

 kvalitet.
 Disse grundlæggende regler om tilsyn er fastsat i forslaget til §§ 16 og  

 39.
 Reglerne om tilsyn skal ses i sammenhæng med bl.a. forslaget til lov om  

 social service.
 I dette forslag er de tilbud, som i dag er knyttet til § 112-institutioner  

 efter bistandsloven (botilbud til personer med vidtgående fysiske eller  

 psykiske handicap) beskrevet således, at der ikke tages udgangspunkt i et  

 særligt instituionsbegreb, men at der i disse tilfælde er tale om - efter  

 behov - at sammensætte forskellige former for hjælp til en samlet pakke af  

 forskellige typer af hjælp.
Der er naturligvis ikke hermed lagt op til, at bo/servicetilbuddene til  

 disse svage grupper skal forringes.
Tværtimod vil der med den nye måde at  

 beskrive hjælpen på blive lagt vægt på bedre og mere individuelt tilpassede  

 hjælpetilbud.
 For at sikre dette er det vigtigt, at når kommunalbestyrelsen og amtsrådet  

 konkret tilrettelægger deres tilsyn særligt er opmærksomme på, om kommunen  

 eller amtskommunen lever op til sine forpligtigelser i forhold til hjælpen  

 til disse og andre svage persongrupper.
I forslaget til lov om social service justeres bistandslovens krav om  

 overenskomst med selvejende institutioner.
Hidtil har kravet om overenskomst  

 dækket over en aftale om driften, der væsentligt har sikret det økonomiske  

 mellemværende i forhold til et bestemt antal pladser.
Dette er ikke tilstrækkeligt, idet bestemmelser om det økonomiske  

 mellemværende bør suppleres med bestemmelser, der siger noget om den  

 kvalitet, som det offentlige og brugerne har krav på.
Der henvises herved til  

 de almindelige bemærkninger til forslaget til lov om social service.
 I det vejledningsmateriale, der vil blive udarbejdet i tilslutning til lov  

 om retssikkerhed og administration på det sociale område og til lov om social  

 service, vil Socialministeriet i forbindelse med den indholdsmæssige side af  

 tilsynspligten bl.a fremhæve følgende vigtige elementer:
Tilsyn med kvaliteten Det handler her om at sikre, at den faglige kvalitet og omkostningerne  

 nøje svarer til, hvad kommunalbestyrelsen eller amtsrådet ønsker og vil tage  

 ansvar for.
Det gælder for opgaver, der udføres af kommunens eller  

 amtskommunens eget personale, og for opgaver udført af andre.
Når det drejer sig om, at andre udfører en opgave for det offentlige, er  

 det vigtigt, at myndigheden allerede, når aftalen indgås, stiller krav om, at  

 aftalens økonomiske dele suppleres med beskrivelser af kvaliteten af den  

 ydelse, som skal leveres.
Uden en sådan beskrivelse er det ikke forsvarligt  

 at indgå aftale om udførelse af en opgave.
Det bør også af aftalen fremgå, hvordan der i forbindelse med den løbende  

 drift skal ske kontrol af, at opgaven udføres med den aftalte og ønskede  

 kvalitet.
Der vil fx blive vejledt om, hvordan krav om kvalitet og kontrol  

 hermed kan indgå i aftalerne, hvordan det sikres, at forvaltningslovens  

 regler kan efterleves, statistik-produktion, m.v.
 For at kommuner og amtskommuner kan føre tilsyn med kvaliteten af de  

 opgaver, der udføres, er det vigtigt at forholdet mellem de lokalpolitiske  

 målsætninger og den faktiske indsats kan vurderes.
Kommuner og amtskommuner har derfor brug for redskaber, der sætter dem i  

 stand til at dokumentere ikke blot den planlagte, men også den leverede  

 ydelse.
Herudover er der behov for metoder til at vurdere konsekvensen af  

 lokalpolitiske forslag om ændringer i serviceniveauet.
Langt fra alle kommuner og amtskommuner har i dag de fornødne redskaber  

 til styring af kvalitet og ressourcer.
Og det er derfor vigtigt at  

 udviklingen af sådanne værktøjer opprioriteres.
Derfor har Socialministeriet iværksat et projekt om styring af fremtidens  

 hjemmepleje.
Projektet tager fat i disse problemstillinger og resultaterne  

 kan inspirere til initiativer i kommuner og amtskommuner på dette og andre  

 områder.
Tilsyn med økonomien Myndighederne skal stille krav til budgetter og regnskabsaflæggelsen,  

 således at det er muligt at gennemskue og påse, at de økonomiske forhold og  

 at udførelsen af den aftalte opgave foregår ordentligt.
En måde, som dette kan sikres på, er at kræve, at myndigheden får en  

 repræsentant i bestyrelsen for den organisation eller institution, som har  

 ansvaret for opgaven.
Dette kan være en nærliggende mulighed, hvis der er  

 tale om at udføre sammensatte former for hjælp, hvor det kan være vanskeligt  

 alene ud fra regnskaberne at vurdere, om den samlede drift foregår økonomisk  

 forsvarligt, eller hvis der indgår større aktiver, fx fast ejendom, som en  

 del af tilbuddet.
Forholdet mellem tilsyn og serviceinformation Som det er beskrevet foran i afsnit 4 har kommunerne efter den kommunale  

 styrelseslov en informationsforpligtelse overfor borgerne vedrørende  

 kommunale serviceydelser.
Denne information vil give en større åbenhed og  

 gennemskuelighed af kommunale og amtskommunale tilbud.
 Informationen har væsentlig betydning for borgernes mulighed for at  

 deltage aktivt i den kommunalpolitiske debat om kommunens serviceniveau og om  

 prioriteringen mellem de enkelte servicetilbud.
Borgernes reaktioner - positive eller negative - er en vigtigt del af  

 grundlaget for myndighedernes tilsyn.
Kvalificerede og præcise meldinger fra  

 borgerne til de lokale politikere om de forskellige hjælpeformer, give gode  

 informationer om, hvor der kan være problemer, som der bør ses nøjere på.
Og  

 der er ikke tvivl om, at en veludformet serviceinformation, som borgerne kan  

 forstå og forholde sig til, vil give mere kvalificerede tilbagemeldinger til  

 politikerne.
Brugerindflydelse Det bør være et væsentligt led i tilsynet - og i at sikre kvaliteten af  

 hjælpen - at lægge vægt på brugerindflydelse.
 Brugerne - og eventuelt deres pårørende - har personlige og direkte  

 oplevelser af, hvordan hjælpen efter deres opfattelse fungerer, og derfor kan  

 der fra brugerne komme særligt vigtige signaler om, at der kan være noget  

 galt.
 I denne forbindelse vil brugerne - og deres pårørende - kunne bruge  

 serviceinformation til at vurdere, om kvaliteten af de forskellige tilbud er  

 i overensstemmelse med de ønsker og målsætninger, som kommunen eller  

 amtskommunen har sat.
I forslaget til lov om social service er der en bestemmelse om, at  

 brugerne skal have indflydelse på tilbudene.
Det kan i forhold til visse  

 persongrupper være vanskeligt at sammensætte brugergrupper, fx på plejehjem  

 med mange meget svage ældre.
Men her kan det - som det fremgår af  

 Socialministeriets vejledning om sociale tilbud til ældre m.fl - være en ide  

 at etablere beboer-pårørenderåd for på denne måde at få brugersynspunkter  

 repræsenteret.
Reglerne om brugerindflydelse gælder naturligvis uanset om opgaven udføres  

 af andre eller af personer, som myndigheden har ansat.
Hvis en kommune eller  

 en amtskommune aftaler, at en opgave skal udføres af andre end egne ansatte,  

 vil det derfor være naturligt, at en del af aftalen fastlægger, hvordan  

 brugerne skal have indflydelse.
8. Tilsyn med kommuner og amtskommuner Dette afsnit handler om, hvorledes andre myndigheder m.v. fører tilsyn  

 med, hvorledes de kommunale og amtskommunale opgaver løses.
8.1. Det almindelige tilsyn med kommunerne Udover reglerne om klage er de kommunale og amtskommunale myndigheders  

 beslutninger og afgørelser også omfattet af det almindelige tilsyn med  

 kommunerne.
 Efter § 47 og § 61 i lov om kommunernes styrelse fører de almindelige  

 kommunale tilsynsmyndigheder - Indenrigsministeriet og de for hvert amt  

 nedsatte tilsynsråd tilsyn med, at amtskommunerne og kommunerne overholder  

 lovgivningen.
§ 61 og § 61 c fastslår, hvilke retlige reaktionsmuligheder der kan  

 anvendes over for ulovligheder i kommunestyret.
Tilsynsrådet kan således  

 eksempelvis ikke omgøre eller rette en kommunal beslutning.
 Det er en betingelse for anvendelsen af disse reaktionsmidler, at der  

 foreligger en tilsidesættelse af lovgivningen, herunder offentligretlige  

 retsgrundsætninger.
 De kommunale tilsynsmyndigheder kan således ikke tage stilling til, om  

 kommunens sagsbehandling er rimelig eller hensigtsmæssig, eller til spørgsmål  

 vedrørende skønsudøvelse, sålænge skønnet udøves inden for de rammer, der er  

 fastlagt i lovgivningen.
 Såfremt der er andre klagemyndigheder, som er kompetente til at behandle  

 den pågældende sag, viger det kommunale tilsyn.
8.2. Folketingets Ombudsmand Folketingets Ombudsmands kompetence er fra den 1. januar 1997 udstrakt til  

 alle dele af den offentlige forvaltning.
 Det er en ændring i forhold til tidligere, hvor kommunale og amtskommunale  

 forvaltninger kun var omfattet, hvis der var klageadgang til en statslig  

 klageinstans, eller hvis der var tale om krænkelse af væsentlige retlige  

 interesser.
 Ombudsmanden kan bedømme, om myndigheder eller personer, der er omfattet  

 af ombudsmandens virksomhed, handler i strid med gældende ret eller på anden  

 måde gør sig skyldige i fejl eller forsømmelser.
Ombudsmanden kan ikke omgøre en afgørelse, men derimod kan han udtale  

 kritik, herunder give henstilling om fri proces.
Han kan også oplyse om fejl  

 eller forsømmelser af større betydning til Folketingets Retsudvalg,  

 vedkommende minister eller kommunalbestyrelse.
 På samme måde som domstolene og Den Sociale Ankestyrelse kan Ombudsmanden  

 ikke gå ind i en skønsmæssig afgørelse, med mindre der foreligger fejl eller  

 forsømmelser i sagsbehandlingen.
8.3. Socialministeriets ressorttilsyn Socialministeriet har et almindeligt ulovbestemt ressorttilsyn, d.v.s.  

 pligten gælder selv om der ikke er en regel herom.
Socialministeriet kan som led i tilsynet ved vejledende udtalelser give  

 udtryk for, hvad der efter Socialministeriets opfattelse er gældende ret.
Men  

 Socialministeriet kan ikke ændre en afgørelse.
 Hvis Socialministeriet mener, at der er sket noget ulovligt, kan  

 ministeriet sørge for, at sagen bliver behandlet af de kommunale  

 tilsynsmyndigheder, jf. afsnit 8.1.
 Socialministeriets ulovbestemte tilsyn er subsidiært i forhold til  

 klagesystemet, d.v.s. at Socialministeriet går først ind i en sag, når der  

 ikke er mulighed for, at den kan behandles af en klagemyndighed.
 Tilsynet er et legalitetstilsyn, hvilket betyder, at ministeriet først vil  

 reagere, hvis en kommune eller et amt har tilsidesat lovgivningen.
 Socialministeriet har først pligt til at realitetsbehandle en sag, hvis  

 der er en vis sandsynlighed for, at der i sagen er begået ulovligheder.
Der kan herved henvises til, at Folketingets Ombudsmand i sin beretning  

 for 1994, side 306 ff., har anført... »at det er vanskeligt at angive  

 mere præcist, med hvilken klarhed, der måtte foreligge en ulovlighed, førend  

 et ministerium som almindeligt sektortilsyn har pligt til at  

 realitetsbehandle en sag.
Dette må afhænge af, hvorvidt de for ministeriet  

 foreliggende oplysninger peger i retning af, at der kunne foreligge en  

 ulovlighed, og hvorvidt denne ulovlighed angår mere væsentlige forhold.« 8.4. Socialministeriets finansielle tilsyn.
 I de sociale hovedlove er der bestemmelser, der bemyndiger  

 socialministeren til at fastsætte regler om regnskabsaflæggelse, revision og  

 anvisning af refusion.
 Bemyndigelserne er udmøntet i 4 bekendtgørelser af 2. december 1993, der  

 fastsætter reglerne for regnskabsaflæggelse mv. og revision på den del af det  

 sociale område, hvor der udbetales tilskud eller statsrefusion.
 Der udbetales ca. 100 mia. kr. om året i statsrefusion til kommuner og  

 amtskommuner.
Der er på refusionsområdet fastsat regler om, hvordan kommuner og  

 amtskommuner skal aflægge regnskab, behandle sager m.v.
I de enkelte sager  

 drejer det sig om krav til dokumentation, kontrol, oplysninger om  

 beslutningsgrundlaget (notatpligt), sagsopfølgning o.lign.
Der er også krav  

 om, at der i forvaltningen er hensigtsmæssige og betryggende  

 forretningsgange.
Revisionen skal foretages i overensstemmelse med god offentlig  

 revisionsskik, jf. § 3 i lov om revisionen af statens regnskaber.
D.v.s. der  

 skal foretages en kritisk-økonomisk revision.
Amtsrådet/kommunalbestyrelsen skal hvert år til Socialministeriet sende en  

 revisionsberetning.
Myndigheden skal samtidig oplyse om deres svar til  

 revisionens bemærkninger.
Socialministeriet har på denne måde mulighed for at følge kvaliteten i den  

 kommunale administration.
Hvis lovgivningen eller andre væsentlige regler  

 ikke er overholdt, stiller Socialministeriet krav til kommunerne om at betale  

 statsrefusionen tilbage.
Samtidig kan Socialministeriet henstille til  

 kommunerne, at de strammer op på administrationen, fx ved at indføre  

 forretningsgange, der sikrer at reglerne bliver overholdt, at  

 ledelsestilsynet med sagsbehandlingen bliver skærpet.
8.5. Indenrigsministeriets forslag om forvaltningsrevision Indenrigsministeriet vil fremsætte forslag om forvaltningsrevision/  

 økonomisk-kritisk revision i kommunerne.
De fleste kommuner og amtskommuner  

 har i dag på frivilligt grundlag indført ordninger med forvaltningsrevision.  

 Indenrigsministeren har derfor ønsket at gøre ordningen obligatorisk.
I dag er der kun økonomisk-kritisk revision på de områder, hvor der er  

 statsrefusion eller statstilskud.
For Socialministeriets vedkommende er der  

 således en kritisk revision på de områder, hvor der ydes refusion.
 Den almindelige finansielle revision i kommunerne viser ikke overskud  

 eller underskud og kan derfor ikke bruges som styringsredskab, idet man ikke  

 kan se, hvordan de kommunale anliggender er forvaltet.
 Forvaltningsrevision derimod giver en sagkyndig vurdering af de opnåede  

 mål set i forhold til de mål, som kommunen har sat for de enkelte områder.  

 Der er altså tale om analyser af pengestrømmene.
9. Koordinering af praksis Ved koordinering af praksis forstås en gennemgang af en række ensartede  

 typer af afgørelser efter den sociale lovgivning med henblik på at vurdere,  

 om sagerne generelt træffes i overensstemmelse med lovgivningen.  

 Udgangspunktet er en vurdering af afgørelserne i forhold til lovgivningen,  

 men det indgår også, at man samtidig påser, om regler for sagsbehandlingen  

 følges, fx om en lægekonsulent har været inhabil.
 Sigtet med koordinering af praksis er, om der inden for en sagstype måtte  

 være generelle forhold, som myndighederne bør være opmærksomme på, og som kan  

 give anledning til justeringer af den måde, som myndighederne behandler  

 sagerne på.
 Ved lovgivning sigtes ikke kun til reglerne, som de fremgår af lovene, men  

 også til den retspraksis, der kan udledes af domstolenes og Ankestyrelsens  

 afgørelser, vejledende udtalelser fra bl.a Folketingets Ombudsmand,  

 Indenrigsministeriet og Socialministeriet.
9.1. Den Sociale Ankestyrelses opgaver med vejledning og koordinering  

 af praksis og sammensætning af Det Centrale Koordinationsudvalg Det er et led i Den Sociale Ankestyrelses opgaver, at den skal koordinere  

 praksis, hvilket sker ved, at styrelsen indkalder akter i en række sager fra  

 nævn eller kommuner, hvor der ud fra statistiske oplysninger eller andre  

 oplysninger kunne være skævheder.
 Formålet er, at Ankestyrelsen ved en gennemgang af et større antal  

 ensartede sager skal kunne danne sig et generelt billede af, hvordan sagerne  

 afgøres og behandles.
 Resultaterne fra gennemgangen skal benyttes til at give myndighederne  

 kvalificerede råd og meldinger om, hvad der er grund til at være tilfreds  

 med, og om hvordan eventuelle kritisable og uhensigtmæssige forhold kan  

 forbedres.
 Det er derfor centralt, at Ankestyrelsen skal gå i dialog med kommunen,  

 amtskommunen eller det sociale nævn om forholdene, hvis Ankestyrelsen finder  

 tvivlsomme eller kritisable forhold ved sin gennemgang af sagerne.
Ankestyrelses praksiskoordinering dækker kun de områder, hvor  

 Ankestyrelsen er klageinstans.
Det vil sige, at Ankestyrelsen kun kan  

 gennemgå og vurdere typer af sager, der drejer sig om afgørelser, som efter  

 loven kan indbringes for Ankestyrelsen, fx afgørelser om revalidering eller  

 tildeling af førtidspension.
Det er ikke nødvendigt, at den enkelte sag  

 konkret skal opfylde betingelserne om at have principiel eller generel  

 betydning, jf. § 63. Det er nok, at sagen hører til de typer af sager, som  

 kan efterprøves af Ankestyrelsen.
Afgrænsning af området for Ankestyrelsens koordinering af praksis betyder,  

 at sagsområder, hvor der ikke er klageadgang, falder uden for.
Som eksempler  

 kan nævnes afgørelser om hjemmehjælp eller spørgsmål om serviceniveauet i en  

 kommune.
Uden for falder bistandsudøvelsen, som ikke kan indbringes for de  

 sociale klagemyndigheder, jf. herved bemærkninger til § 3.
Ankestyrelsens erfaringer med at koordinere praksis Siden 1. juli 1994, hvor de nugældende regler trådte i kraft, har  

 Ankestyrelsen gennemført en række praksisundersøgelser især vedrørende  

 førtidspension.
Undersøgelserne har vist relativt store forskelle med hensyn  

 til praksis i sager om førtidspension.
Enkelte kommuner og nævn har således  

 ført en praksis, der på væsentlige punkter strider med Ankestyrelsens  

 praksis.
Som følge af undersøgelserne har Ankestyrelsen kunnet konstatere, at  

 kommuner og nævn i enkelte sager har tilkendt førtidspension, skønt  

 betingelserne herfor ikke var opfyldt.
Forskellene i bedømmelserne skyldes i  

 en del tilfælde, at myndighederne ikke sørgede for, at sagerne var  

 tilstrækkeligt lægeligt belyst, eller at mulighederne for revalidering  

 tilsyneladende ikke havde været udnyttet.
 Ankestyrelsen har udarbejdet rapporter om undersøgelserne, som er blevet  

 tilsendt de kommuner og nævn, som har deltaget i undersøgelserne.  

 Efterfølgende har Ankestyrelsen drøftet resultaterne på møder med de  

 pågældende myndigheder, idet Ankestyrelsen har lagt vægt på, at resultaterne  

 fra undersøgelserne indgår i en løbende dialog med de lokale myndigheder med  

 henblik på at sikre, at borgerne får en ensartet behandling i hele landet.
Erfaringerne har således vist, at der på en række områder er forskelle,  

 som ikke kan begrundes ud fra lovgivningen og de rammer, som den giver.
For  

 at kunne rådgive kommunerne mere konkret om, hvilke problemer der er, og hvad  

 der bør gøres for at undgå utilsigtede forskelle i, hvorledes sociale sager  

 afgøres, er der derfor behov for at videreføre Ankestyrelsens opgave med at  

 koordinere praksis på landsplan.
Styrket indsats for at koordinere praksis og ny sammensætning af Det  

 Centrale Koordinationsudvalg I forbindelse med administrationsloven vil der blive lagt vægt på, at  

 Ankestyrelsen udvider og udbreder sin indsats til hele det sociale område.  

 Som led heri er der behov for at justere sammensætningen af Det Centrale  

 Koordinationsudvalg, som er nedsat for at støtte Ankestyrelsen med at  

 samordne praksis.
Det foreslås, at Sundhedsministeriet afløses af en repræsentant fra  

 Praktiserende Lægers Organisation for på den måde at styrke den lægefaglige  

 ekspertise i udvalget.
Det foreslås endvidere, at Socialministeriets  

 departement får en repræsentant, således at Socialministeriet får en direkte  

 og umiddelbar adgang til viden om de problemstillinger, som udvalget  

 beskæftiger sig med.
 Det foreslås også, at Københavns og Frederiksberg Kommuner får en fælles  

 repræsentant, for herved at styrke det forebyggende og aktiverende arbejde i  

 udvalget.
 Det foreslås videre, at Funktionærernes og Tjenestemændenes Fællesråd  

 repræsenteres i Det Centrale Koordinationsudvalg.
 Amtsrådsforeningen i Danmark foreslås også repræsenteret, idet  

 amtskommunerne er repræsenterede i de sociale nævn og dermed kan bidrage til  

 koordineringen af praksis på det amtskommunale område.
9.2. De sociale nævns vejledningsopgaver og koordinering af  

 praksis De sociale ankenævn og revaliderings- og pensionsnævnene fik i forbindelse  

 med, at de blev flyttet fra amtskommunerne til statsamterne den 1. januar  

 1992, pligt til at give kommunerne vejledning inden for nævnenes  

 kompetenceområde.
 Som et led i at styrke sikkerheden for, at afgørelserne efter den sociale  

 lovgivning er i overensstemmelse med lovgivningen, og for at styrke  

 vejledningen foreslås det, at de sociale nævn også skal varetage opgaver med  

 at koordinere praksis.
Området for indsatsen er i øvrigt den samme som for Ankestyrelsen, dvs. at  

 området omfatter sagstyper, hvor afgørelserne kan efterprøves af nævnet.
Uden  

 for falder sagstyper, som ikke kan påklages til nævnet eller Ankestyrelsen,  

 fx serviceniveaet og bistandsudøvelsen.
Det forudsættes, at de sociale nævn løser deres opgave med at koordinere  

 praksis i samarbejde med Ankestyrelsen.
Et samarbejde om at planlægge og  

 udføre praksiskoordinering er således vigtigt for, at den regionale og  

 centrale viden, erfaring og ressorucer bliver brugt bedst muligt.
For at  

 forbygge eventuel usikkerhed om, hvilken praksis der gælder, er det ligeledes  

 vigtigt, at nævnene ikke uden aftale med Ankestyrelsen giver tilbagemeldinger  

 om resulaterne af deres gennemgang af et sagsområde.
 10. Fortsat udvikling.
 Lov om retssikkerhed og administration på det sociale område giver rammer  

 for, hvordan de sociale myndigheder skal behandle sagerne.
 Det er i de enkelte kommuner og amtskommuner, at rammerne skal udfyldes,  

 dvs. at kommunalbestyrelsen og amtsrådet konkret skal beslutte, hvordan deres  

 administration skal tilrettelægge behandlingen af sagerne på en sådan måde,  

 at der opnås sikkerhed og kvalitet i forvaltningen samtidig med, at borgerne  

 oplever, at de får en ordentlig behandling.
 For at stimulere til, at de lokale beslutninger og prioriteringer bliver  

 bedre, har Socialministeriet etableret et samarbejde med de kommunale  

 organisationer m.v. om et »Socialforvaltningsprojekt«.
 Socialforvaltningsprojektet skal ikke primært lægge op til ny lovgivning,  

 men det er forventningen, at projektresultaterne i første række vil handle  

 om, hvordan kommuner og amtskommuner konkret og praktisk kan tilrettelægge  

 sagsgange, håndtere spørgsmål om prioritering mellem forskellige  

 valgmuligheder, måle kvalitet m.v.
 Det overordnede mål for dette samarbejde er ud fra viden om samspillet  

 mellem borgerne og de sociale forvaltninger at komme med forslag, der fremmer  

 en god betjening af borgerne.
Det indgår i samarbejdet med de kommunale organisationer at tilvejebringe  

 en tværgående erfaringsopsamling, som kan støtte og videreføre aktiviteter,  

 der kan forbedre samspillet mellem borgerne og forvaltningerne, og som kan  

 forbedre borgernes muligheder for aktivt at indgå i sagsbehandlingen.
Det vil  

 herved bl.a. blive belyst, at socialforvaltningernes stadig mere komplekse  

 hverdag giver behov for yderligere uddannelse af personalet.
 Det er et led i samarbejdet, at der i kommuner og amtskommuner kan sættes  

 konkrete undersøgelser og forsøg i gang.
 Socialforvaltningsprojektet, der er sat i gang, er således et fremadrettet  

 initiativ, der kan bygge videre på de rammer, som lov om retssikkerhed og  

 administration på det sociale område giver.
 Som et første resultat af forvaltningsprojektet har Socialministeriet  

 udsendt »Myter eller viden«, der giver forskellige synspunkter på  

 socialforvaltningerne og samspillet med borgerne.
I juni 1997 afsluttes en første kortlægningsundersøgelse af  

 socialforvaltningerne i 6 kommuner.
Denne undersøgelse vil i løbet af 1997  

 blive efterfulgt af mere detaljerede undersøgelser af tilrettelæggelsen af  

 administrationen i kommunerne.
Der vil også blive påbegyndt et arbejde med at  

 udvikle metoder, der kan bruges til formulering af konkrete succeskriterier  

 for den sociale indsats i kommunerne.
 I begyndelsen af 1997 er der truffet aftale mellem socialministeren og de  

 kommunale organisationer mv. om at fortsætte socialforvaltningsprojektet de  

 kommende år.
11. Økonomiske konsekvenser Samlet skønnes forslaget at betyde en merudgift for kommuner og  

 amskommuner på 11,3 mill. kr. årligt.
 De økonomiske konsekvenser skal forhandles med de kommunale parter.
12. Administrative konsekvenser 12.1. Ændret tilkendelseskompetence vedrørende pensioner m.v.
Hidtil har kommunerne truffet afgørelser i sager om almindelig og  

 almindelig forhøjet førtidspension, og de har afgivet indstillinger til  

 revaliderings- og pensionsnævnene i sager om mellemste og højeste  

 førtidspension.
Lov nr. 448 af 1. juni 1994 gav mulighed for, at  

 revaliderings- og pensionsnævnenes kompetence overførtes til  

 kommunalbestyrelsen.
Pr. 1. april 1997 har 31 kommuner fået overført denne  

 kompetence.
Det samtidigt fremsatte lovforslag om social pension indebærer,  

 at kommunerne skal træffe afgørelse i alle sager om førtidspension.
Det  

 kræver i princippet ikke flere ressourcer, fordi kommunerne efter gældende  

 regler i alle tilfælde skal forberede og færdigbehandle ansøgninger om  

 førtidspension.
Revaliderings- og pensionsnævnene træffer i dag afgørelse som første  

 instans i sager, hvor kommunerne ikke har kompetencen.
Ligeledes træffer de  

 afgørelse i klagesager, hvor kommunerne har truffet afgørelse som første  

 instans.
Nærværende lovændring medfører nedlæggelse af revaliderings- og  

 pensionsnævnene.
De resterende opgaver, der i øjeblikket varetages af  

 revaliderings- og pensionsnævnene som første instans, bliver overflyttet til  

 amtskommunerne.
12.2. Ændret ankestruktur I hvert amt oprettes et socialt nævn, jf. § 45, som behandler alle  

 klager over kommunens og amtskommunens afgørelser inden for det sociale  

 område, medmindre andet er bestemt.
Det medfører, at de sociale ankenævn og  

 Dagpengeudvalget, der er placeret i Den Sociale Ankestyrelse, nedlægges.
12.3. De sociale nævn Det forhold, at kommunerne får tillagt kompetencen i samtlige  

 førtidspensionssager, forventes at føre til flere klagesager end hidtil.
 De sociale nævn bliver ankeinstans for de nye klagemuligheder, dels over  

 afgørelser efter lov om aktiv socialpolitik, dels efter lov om social  

 service.
 Nævnene overtager behandlingen af klager over dagpengeafgørelser, klager  

 over amtsrådenes afgørelser (invalidebiler), og klagesager der hidtil er  

 blevet behandlet af de sociale ankenævn (kontanthjælp, boligstøtte, ydelser  

 efter sygesikringsloven).
 Hertil kommer, at de sociale nævn forudsættes at udøve rådgivning over for  

 kommunerne i større omfang, end de sociale ankenævn har gjort.
 De personale- og udgiftsmæssige konsekvenser er endnu ikke drøftet med  

 Indenrigsministeriet.
12.4. Ressourcemæssige konsekvenser Ændringerne i opgavernes fordeling og omfang medfører nogle  

 personalemæssige konsekvenser for kommunerne, statsamterne, Den Sociale  

 Ankestyrelse og Den Sociale Sikringsstyrelse.
For så vidt angår kommunerne,  

 henvises til de almindelige bemærkninger, pkt. 11. De øvrige konsekvenser  

 forhandles med de berørte parter.
12.5. Socialministeriets departement Socialministeriets departement reduceres med 0,8 årsværk, svarende til 0,3  

 mill. kr. årligt, som følge af at klageadgangen i sager om hjemsendelse af  

 udenlandske statsborgere m.v. overgår til Den Sociale Sikringsstyrelse.
12.6. Børnerådet Børnerådet gøres permanent og videreføres i selvstændige lokaler.
I den  

 forbindelse forventes der at ske en stigning i antallet af henvendelser til  

 rådet.
Desuden er der behov for at udvide arbejdet med rådets børnepaneler.  

 Samlet vil dette medføre et behov for øgede personalemæssige ressourcer på  

 ca. 1,5 årsværk svarende til ca. 0,7 mill. kr. pr. år. (1997 PL).
12.7. De sociale brugerråd Den samlede administrative belastning af de sociale brugerråds øgede  

 kompetence antages med betydelig usikkerhed at være 1,0 mill. kr. (1997 PL)  

 inklusive Københavns og Frederiksberg Kommuner.
13. Erhvervs- og miljømæssige konsekvenser Forslaget har ikke erhvervs- eller miljømæssige konsekvenser.
14. Forholdet til EU-retten Forslaget har ikke EU-retlige konsekvenser.
Bemærkninger til de enkelte bestemmelser Til kapitel 1 I kapitlet bekrives lovens formål, borgerens møde med  

 forvaltningen, og hvilke myndigheder der behandler sagerne.
Til § 1 Bestemmelsen angiver formålet med loven.
Det er i § 1,  

 nr. 1 - 3, beskrevet, at lovens formål er at styrke borgerens  

 retssikkerhed gennem medinddragelse af borgeren i sagsbehandlingen, at give  

 borgeren medindflydelse på sagsbehandlingen, at fremhæve, at der skal ske en  

 hurtig og tidlig helhedsorienteret hjælp for at forebygge, at borgeren får  

 behov for forsørgelse, fordi borgeren mister tilknytningen til  

 arbejdsmarkedet og for at styrke borgerens muligheder for at opnå tilknytning  

 til arbejdsmarkedet.
Der henvises til de almindelige bemærkninger og  

 bemærkningerne til kapitel 2.
 Det trækkes også frem i forslaget til § 1, nr. 4, at formålet også  

 er at styrke borgerens retssikkerhed gennem sagsbehandlingsreglerne og at  

 fastlægge myndighedsstrukturen, der beskriver, hvilke myndigheder der træffer  

 afgørelse som 1.instans, og hvilke myndigheder der behandler klagesager.  

 Forslaget indeholder derfor også reglerne fra den sociale styrelseslov og lov  

 om Den Sociale Ankestyrelse.
Borgeren inddrages allerede i dag i sagsbehandlingen med hensyn til  

 oplysningerne, der er nødvendige for, at den rigtige hjælp og dennes  

 størrelse kan gives til en ansøger.
Der henvises herom til  

 oplysningspligtsbestemmelserne i §§ 10 - 12.
 Til § 2 Bestemmelsen angiver dels myndighedsstrukturen, dels den  

 lovgivning, som kommunerne, amtskommunerne og staten forvalter.
 Lovgivningen omfatter lov om social pension, lov om dagpenge ved sygdom  

 eller fødsel, lov om aktiv socialpolitik, lov om social service,  

 børnetilskudsloven, delpensionsloven, lov om tilbageholdelse af  

 stofmisbrugere i behandling og lov om forebyggende hjemmebesøg til ældre m.v.  

 Lovens område er således de sager, der forvaltes efter den sociale lovgivning  

 af kommunerne og amtskommunerne, og som har virkning for den enkelte og  

 familien.
Loven omfatter derimod ikke forvaltningen af lov om forsikring mod  

 arbejdsskader, lov om besættelsestidens ofre m.v., som ud over modtageren af  

 ydelserne også omfatter forsikringsselskaberne og på få punkter tillige en  

 arbejdsgiver.
Lovene forvaltes af den statslige styrelse,  

 Arbejdsskadestyrelsen, og indeholder særlige sagsbehandlingsregler som følge  

 af partsbegreberne, ligesom der er fastsat tidsfrister for anerkendelse,  

 fastsættelse af erstatning, genoptagelse m.v. samt ankeadgang for  

 forsikringsselskaber og arbejdsgivere.
 Det foreslås i § 2, stk. 4, at socialministeren får bemyndigelse  

 til at bestemme, hvilke sager der omfattes af lov om retssikkerhed og  

 administration på det sociale område.
Kommunerne, amtskommunerne og de sociale nævn varetager desuden opgaver på  

 andre ministerområder.
Således træffer kommunen afgørelse efter  

 boligstøttelovgivningen (Boligministeriet), sygesikringslovgivningen  

 (Sundhedsministeriet) og inddrivelsesloven (Justitsministeriet). De sociale  

 ankenævn er tilsvarende klageinstans for disse afgørelser.
Forslagene i kapitel 2 om borgeren og sagsbehandlingsreglerne  

 finder som udgangspunkt ikke anvendelse, når kommunerne, amtskommunerne og  

 nævnene behandler sager efter andre ministeriers lovgivning.
Det kan dog  

 fastsættes efter anmodning fra andre ministerområder i bekendtgørelsen efter  

§ 2, stk. 4, at reglerne om sagsbehandlingen også skal gælde for sager  

 efter anden lovgivning, eller det kan fremgå af den pågældende lov.
 Udtrykket administrationen af den sociale lovgivning betyder, at ansvaret  

 for administrationen af lovgivningen er hos den pågældende sociale myndighed.  

 Forslaget samler samtidig myndighedsstrukturen og praksis vedrørende de  

 socialforvaltningsretlige regler og allerede eksisterende regler fra de  

 sociale love samt nye socialforvaltningsretlige regler i en lov, herunder  

 også reglerne om Den Sociale Ankestyrelse.
Bestemmelsen angiver endvidere de kommunale, amtskommunale og statslige  

 myndigheder, der forvalter lovgivningen.
Bestemmelsen definerer samtidig  

 kommunalbestyrelsen og amtsrådet som kommunen og amtskommunen i forslagets  

 lovtekst.
Som følge af ophævelsen af den københavnske styrelseslov er det i stk.  

 2 anført, at det også i Københavns Kommune er kommunalbestyrelsen, der  

 varetager den amtskommunale opgave.
Bestemmelsen præciserer endvidere, at  

 Københavns og Frederiksberg Kommuner er såvel kommune som amtskommune også på  

 det sociale område.
Forslaget til stk. 3 henviser til, at der kan være fastsat regler i  

 anden lovgivning, der fraviger reglerne i lov om retssikkerhed og  

 administration på det sociale område.
Fx er mulighederne for at klage over  

 afgørelserne angivet i de enkelte love.
Der kan derfor være visse afgørelser  

 fx efter lov om aktiv socialpolitik og efter lov om social service, der ikke  

 kan indbringes for klageinstanserne.
Bestemmelsen i bistandslovens § 14 om, at socialministeren er øverste  

 administrative myndighed, og som fastslår, at socialministeren og  

 Socialministeriet har et almindeligt ressortilsyn, er ikke medtaget i  

 forslaget, fordi det følger af almindelige stats- og forvaltningsretlige  

 regler.
Der henvises til afsnittet i de almindelige bemærkninger om det  

 kommunale tilsyn og Socialministeriets ressorttilsyn.
Til kapitel 2 Kapitlet indeholder regler om sagsbehandlingens  

 første faser og borgerens medvirken i sagsbehandlingen Til § 3 Der er i forvaltningsloven og lov om offentlighed i  

 forvaltningen en række krav til, hvordan sager skal behandles.
Det drejer sig  

 bl.a. om partshøring, aktindsigt, klagevejledning m.v.
 Der er derimod ikke regler om, hvor hurtigt en borger har krav på at få et  

 svar på en ansøgning, bortset fra ansøgninger om aktindsigt.
Med forslaget til § 3 fastsættes det, at kommuner og amtskommuner  

 skal søge at behandle alle spørgsmål om hjælp så hurtigt som muligt.
Hurtig  

 behandling skal på den ene side imødekomme borgernes rimelige ønsker om at få  

 svar hurtigt og på den anden side ses i sammenhæng med lokale prioriteringer  

 af, hvordan de samlede ressourcer bedst anvendes.
Det er vigtigt, at borgerne får at vide, hvilket serviceniveau de kan  

 forvente med hensyn til sagsbehandlingstid.
Det foreslås derfor , at  

 kommunen og amtskommunen skal fastsætte en frist for, hvorlænge der må gå,  

 før en borger får et svar på sin ansøgning.
Reglen går således ud på, at hver enkelt kommunalbestyrelse eller amtsråd  

 skal beslutte, hvordan kommunens service skal være på de enkelte områder.
Der  

 skal i kommunen og amtskommunen inden for de enkelte sagstyper, være fastsat  

 generelle frister, som offentliggøres og lægges frem på biblioteker m.v.
Det er hensigten med bestemmelsen, at borgeren hurtigst muligt skal have  

 besked enten om den forventede sagsbehandlingstid eller selve afgørelsen.  

 Fristen har den virkning, at hvis kommunens eller amtskommunens  

 administration ikke kan træffe en afgørelse inden for fristen, skal  

 administrationen skriftligt give borgeren et svar på, hvor lang tid borgeren  

 kan forvente, at der antagelig vil gå, før der er en afgørelse.
Som et  

 eksempel fra gældende lovgivning kan nævnes fristen for aktindsigt i  

 forvaltningsloven, der er fastsat til 10 dage.
Hvis myndigheden ikke kan  

 opfylde fristen, skal ansøgeren have besked inden 10 dage med oplysning om  

 det forventede tidspunkt for aktindsigten.
 Hvis fx en kommune mangler dokumentation om økonomiske oplysninger for at  

 afgøre, om en person har ret til hjælp til forsørgelse, skal kommunen  

 kontakte vedkommende for at oplyse, at den først kan afgøre sagen, når  

 ansøgeren har skaffet den fornødne dokumentation.
Et andet eksempel kan være en person, der søger om at få plads i et  

 plejehjem eller en beskyttet bolig.
I disse sager er det typisk sådan, at  

 kommunen skal foretage en række undersøgelser og vurderinger, før den kan  

 tage stilling til, om ansøgeren opfylder de kriterier, som kommunen anvender  

 ved visitation til disse boformer.
Kommunen kan opfylde sin pligt om information over for borgeren ved straks  

 - eller inden den fastsatte frist - at give ansøgeren en generel information  

 om kommunens kriterier for at visitere til disse bolig-former og oplyse om,  

 hvorledes proceduren forventes at blive med hensyn til at få de nødvendige  

 oplysninger frem i den konkrete sag.
Kommunen skal endvidere oplyse om, hvor  

 lang tid den skønner, at der vil gå, inden den har de nødvendige oplysninger  

 for at kunne tage stilling til ansøgningen.
Det er ikke et krav, at myndigheden skal kunne opliste enhver oplysning  

 eller erklæring, der er behov for, inden sagen kan afgøres.
Ofte vil det i  

 praksis være således, at den efterfølgende sagsbehandling viser, at der måske  

 er brug for andre typer af oplysninger end dem, som kommunen umiddelbart  

 skønnede, at der ville blive brug for.
Det er forudsat, at kommunerne og amtskommunerne i forhold til typiske  

 ansøgninger om hjælp i vidt omfang benytter standardiserede skriftlige  

 informationer, som tilpasses i forhold til den konkrete ansøgning.
Det er  

 altså ikke et krav, at kommunen eller amskommunen i hvert enkelt tilfælde  

 udformer en helt individuel information.
Det skal fremhæves, at § 3 alene gælder for henvendelser fra  

 borgere, som vil munde ud i en afgørelse, dvs. når beslutningen kan  

 indbringes for de sociale ankemyndigheder.
Det gælder også for ansøgninger om  

 pleje og personlig bistand m.v. efter servicelovens § 69 , hvor  

 klagerådet er kompetent.
Bestemmelsen finder ikke anvendelse på beslutninger, der falder ind under  

 begrebet bistandsudøvelse eller faktisk forvaltningsvirksomhed.  

 Bistandsudøvelsen er de beslutninger, en myndighed træffer i forbindelse med  

 at udføre en afgørelse efter den sociale lovgivning.
Bistandsudøvelsen kan  

 ikke indbringes for klagemyndighederne, men den enkelte beslutning kan være  

 af så indgribende betydning for den enkelte, at der er tale om en afgørelse i  

 forvaltningsretlig forstand.
I et sådant tilfælde er bistandsudøvelsen  

 undergivet Socialministeriets almindelige ressortilsyn.
Der henvises herom  

 til de almindelige bemærkninger.
Som eksempler på faktisk forvaltningsvirksomhed kan nævnes pasning og  

 pleje i et plejehjem, § 112-institution eller eget hjem, hvordan et konkret  

 aktiveringstilbud skal tilrettelægges, og drift af en pasningsordning for  

 børn.
I forbindelse med disse former for hjælp træffes der tit løbende en  

 række beslutninger, men der er ikke tale om afgørelser, som ankemyndighederne  

 kan efterprøve.
Men § 3 gælder, hvis der fx er tale om en ansøgning om hjemmehjælp,  

 en plads i et plejehjem eller en børnehave.
Så har borgerne her et krav på at  

 få hurtigt besked og krav på, at myndigheden inden for egne fastsatte frister  

 giver skriftlig besked, hvis fristerne ikke kan overholdes.
Der er ikke særlige sanktions-regler knyttet til § 3 . Det er  

 oplagt, at hvis en kommune eller en amtskommune ikke fastsætter en frist, vil  

 dette være i strid med loven.
Hvis administrationen i større omfang i det  

 daglige ikke lever op til de frister, som kommunalbestyrelsen eller amtsrådet  

 har fastsat, og hvis den ansvarlige myndighed undlader at justere  

 arbejdsrutiner og arbejdsgange, eller at fastsætte en ny frist, som  

 forvaltningen har realistiske muligheder for at overholde, kan der efter  

 omstændighederne være tale om et lovbrud.
 De almindelige kommunale tilsynsmyndigheder vil derfor kunne gå ind i en  

 bedømmelse af en overtrædelse af bestemmelsen.
 Til § 4 § 4 lovfæster et vigtigt princip om, at den, som  

 skal have hjælp, skal have mulighed for at medvirke ved behandlingen af  

 sagen, og at kommunerne og amtskommunerne derfor skal tilrettelægge deres  

 arbejdsgange på en sådan måde, at borgeren får mulighed for dette.
Bestemmelsen om, at den, der får hjælp, skal inddrages i sagsbehandlingen,  

 er en lovfæstelse af gældende ret.
Det følger af god forvaltningsskik, at  

 forvaltningen (myndigheden) i et samspil med borgeren forsøger at løse det  

 sociale problem, men også sørger for, at borgeren får hjælp fra andre  

 myndigheder end de sociale - fx rådgivning og vejledning i statsamtet i  

 forbindelse med forældremyndigheds- og samværsproblemer.
Tilsvarende kan også  

 arbejdspladsen eller boligselskabet inddrages i hjælpen.
 Det er også forvaltningens (myndighedens) opgave i videst muligt omfang at  

 hjælpe en ansøger, der ikke på egen hånd er i stand til at medvirke til  

 sagsbehandlingen, eventuelt ved at pege på muligheden for at få hjælp fra en  

 repræsentant eller bisidder efter forvaltningslovens § 8. I andre tilfælde,  

 hvor forvaltningen ikke har mulighed for at skabe det nødvendige samspil med  

 ansøgeren, skal forvaltningen også behandle sagen ud fra ansøgerens  

 interesser.
Til § 5 Efter bestemmelsen skal kommunen eller amtskommunen  

 behandle enhver ansøgning om hjælp i forhold til alle de muligheder, der er  

 for at få hjælp efter den sociale lovgivning.
Kommunen eller amtskommunen  

 skal desuden være opmærksom på, om der kan søges om hjælp hos en anden  

 myndighed, herunder efter anden lovgivning.
Disse principper er ikke nye, men de har hidtil ikke været formuleret som  

 egentlig lovbestemmelser.
Forslaget stilles, fordi Førtidspensionsudvalg II i  

 sin 1. delrapport fra januar 1996 bl.a. fremhæver, at selv om en person søger  

 om en bestemt form for hjælp, er det vigtigt, at kommunen ikke kun tager  

 stilling til, hvad ansøgeren konkret søger om.
Kommunen eller amtskommunen bør vurdere ansøgerens situation og behov i  

 forhold til alle de muligheder, der er for at give hjælp.
Søger en person fx  

 om kontanthjælp eller førtidspension, skal kommunen være opmærksom på, om  

 ansøgeren måske er bedre hjulpet med et tilbud om at blive revalideret.
I en række tilfælde vil det naturligvis ikke være aktuelt at gennemgå  

 samtlige muligheder.
Der henvises herved til de almindelige bemærkninger  

 afsnit 3.4. Helhedsvurdering.
Beslutter en kommune, at ansøgeren skal have en anden hjælp end den,  

 pågældende konkret har søgt om, er der tale om en afgørelse, som ansøgeren  

 efter de almindelige klageregler kan få prøvet ved de sociale  

 klagemyndigheder.
Dette svarer til de regler, der gælder i dag, hvorefter man  

 altid kan klage over en konkret afgørelse om retten til en ydelse.
 Træffer en kommune fx afgørelse om, at en person, der søger om  

 førtidspension, skal have tilbud om revalidering, kan afgørelsen indbringes  

 for de sociale klagemyndigheder.
 De sociale klagemyndigheder er i første omgang de sociale nævn, der som  

 følge af nedlæggelsen af Dagpengeudvalget og kommunernes udvidede kompetence  

 i førtidspensionssager m.v. får ny sammensætning, jf. de almindelige  

 bemærkninger og bemærkningerne til § 45 og § 89 . Nævnet vil derfor  

 være i stand til at vurdere afgørelsen og dermed klagen ud fra den samlede  

 lovgivning på samme måde, som kommunen kan anvende hele lovgivningen.
Til § 6 Bestemmelsen handler om de tilfælde, hvor der er behov for  

 at give hjælp i en længere periode.
Det er vigtigt, at kommunen eller  

 amtskommunen er opmærksom på betydningen af, at hjælpen tidligt i forløbet  

 målrettes efter ansøgerens behov her og nu - samt på længere sigt, fordi den  

 tidlige og målrettede hjælp ofte vil afværge yderligere problemer for  

 ansøgeren.
 Hvis en person fx er blevet handicappet på grund af et ulykkestilfælde, er  

 det vigtigt tidligt i forløbet at foretage en kvalificeret bedømmelse af  

 fremtidsudsigterne for den handicappede og en eventuel familie for at  

 vurdere, hvilke former for hjælp der er eller kan blive tale om, fx  

 genoptræning, boligindretning og hjælpemidler.
 Det siger sig selv, at hvis situationen endnu ikke er stabil, og der  

 derfor fortsat er usikkerhed om graden og karakteren af handicappet, må der  

 tages højde for denne usikkerhed.
 Behovet for tidlig indsats er også udtalt, hvis der er tale om en person,  

 som er blevet arbejdsløs eller har mistet retten til sygedagpenge, og hvor  

 der er risiko for, at pågældende skal have førtidspension - hvis der ikke  

 bliver gjort noget.
 Ved nogle former for længerevarende hjælp er der typisk ikke grund til  

 tidligt at foretage en vurdering af modtagerens samlede situation.
 Som et eksempel vil hjælp i form af folkepension normalt ikke være  

 omfattet af § 6 . For langt de fleste er der ikke nogen grund til at  

 være særlig opmærksom på, om der måtte være behov for en særlig indsats, blot  

 fordi en person får folkepension.
 Dette gælder også, når forældre får plads til deres barn i vuggestue eller  

 en børnehave, eller hvis en person skal have et hjælpemiddel som et  

 høreapparat.
 Bestemmelsen i § 3 om en tidlig vurdering skal altså ses i nøje  

 sammenhæng med, hvilken form for hjælp der er tale om, og - naturligvis -  

 behovet hos den person, som det drejer sig om.
 Myndighederne må derfor i hvert enkelt tilfælde - eller i forhold til  

 typiske hjælpesituationer - tilrettelægge principper for, hvordan kommunen  

 eller amtskommunen sikrer, at der tidligt bliver foretaget en vurdering af,  

 om der konkret er behov for tidligt at få målrettet hjælpen.
 Til § 7 Efter forslaget til bestemmelsen skal kommunen senest 8  

 uger efter den første anmodning om hjælp til forsørgelse vurdere, hvad målet  

 med den fortsatte hjælp skal være.
 Baggrunden for forslaget er følgende:
1. Efter bistandslovens § 41 skal kommunalbestyrelsen, når den yder  

 kontanthjælp, vurdere, om der er grund til at iværksætte særlige  

 hjælpeforanstaltninger med henblik på, at modtageren igen bliver i stand til  

 at klare sig selv.
Det følger af samme bestemmelse, at senest 3 måneder efter  

 at hjælpen er ydet, skal den pågældendes og familiens forhold bedømmes i  

 forhold til, om der er grundlag for at yde andre former for bistand end  

 løbende økonomisk hjælp.
2. Førtidspensionsudvalg II har foreslået, at kommunen senest 2 måneder  

 efter, at der er søgt om hjælp, skal træffe en afgørelse om, hvilken form for  

 hjælp, der skal ydes.
Det kan fx være om behandlingen af sagen skal sigte  

 imod en førtidspension, eller om indsatsen skal rettes imod at hjælpe  

 ansøgeren med revalidering.
Der skal med andre ord inden for en vis frist  

 foretages en kvalificeret vurdering af ansøgerens situation og den hjælp, der  

 er brug for.
 3. Forslaget til § 7 bygger videre på princippet om tidlig  

 opfølgning i sager efter lov om dagpenge ved sygdom eller fødsel (lov nr.  

 1226 af 27. december 1996).
Ved denne lovændring er det bestemt, at kommunen - med henblik på at  

 bevare den sikredes tilknytning til arbejdsmarkedet - senest efter 8 uger og  

 derefter mindst hver 8. uge skal tage sagerne op til vurdering.
Kommunen skal  

 herved vurdere, om der er behov for behandling, optræning, revalidering,  

 eller andre former for bistand til dagpengemodtageren eller dennes familie.
 Forslaget til § 7 fastsætter således et generelt princip om, at  

 kommunen tidligt i forløbet skal foretage en kvalificeret vurdering, når der  

 er tale om hjælp efter den sociale lovgivning til forsørgelse.
 Det skal understreges, at § 7 handler om førstegangs-opfølgningen,  

 og at spørgsmålet om løbende opfølgning er reguleret i de enkelte sociale  

 love.
 Det følger af § 4 , at denne vurdering skal ske i samarbejde med  

 modtageren, fordi det i forbindelse med den første vurdering er vigtigt, at  

 borgeren aktivt bliver inddraget i sin egen sag, således at både ansøgeren og  

 kommunen - så vidt muligt - har en fælles forståelse af problemer og  

 muligheder.
Der kan i anden lov være supplerende bestemmelser om, at kommunen skal  

 tilrettelægge disse vurderinger i samarbejde med andre instanser.
Således  

 følger det af lov om dagpenge ved sygdom eller fødsel, at læger, sygehuse,  

 revalideringsinstutioner, arbejdsformidlingen og de faglige organisationer  

 skal medvirke ved opfølgning af sager om sygedagpenge.
 Det må understreges, at kravene om en tidlig kvalificeret vurdering efter  

 8 uger ikke betyder, at en kommune skal vente med en sådan vurdering.
Det er ikke et krav, at den første vurdering efter § 7 skal munde  

 ud i en færdig plan for modtageren eller at fastlægge et mål, der ligger et  

 godt stykke ud i fremtiden.
I mange tilfælde vil dette slet ikke være muligt.
Er der tale om en ung person, som skal have hjælp i en periode, indtil  

 pågældende kan begynde på en uddannelse, kan kravene til den første  

 kvalificerede vurdering være opfyldt i og med, at disse forhold konstateres,  

 og at pågældende får skriftlig besked om dette.
Det samme gælder personer,  

 der søger hjælp alene på grund af ledighed, jf. også princippet om  

 »glat-sagsbehandling« i forslaget til § 8 i lov om aktiv  

 socialpolitik.
 Drejer det sig imidlertid om en person, som tidligere gennem en længere  

 periode har modtaget sygedagpenge, har haft kortvarige arbejdsforhold, og for  

 hvem der derfor er risiko for, at pågældende kan få betydelige vanskeligheder  

 med at komme tilbage til arbejdsmarkedet, er der al mulig grund til hurtigt  

 at få klarlagt, om et tilbud om revalidering kunne være hensigtsmæssigt.
Det er i sådanne tilfælde ikke et krav, at den første vurdering altid skal  

 munde ud i en færdig plan for modtageren, fx en erhvervsplan.
Resultatet af  

 vurderingen kan være, at kommunen konstaterer, at der bør arbejdes hen imod  

 at afklare mulighederne for en revalidering.
Kravene til 1. gangsopfølgning  

 vil således i høj grad afhænge af ansøgerens individuelle forhold.
 Formuleringen »senest efter 8 uger« betyder, at hvis kommunen  

 allerede fra starten har foretaget en kvalificeret vurdering, skal den ikke  

 igen vurdere sagen efter § 7. Det kan følge af andre bestemmelser,  

 hvornår sagen igen skal vurderes.
De beslutninger, som en kommune træffer i forbindelse med vurderingen  

 efter § 7 kan have form af afgørelser, fx om, at  

 kontanthjælpen/aktiveringen skal fortsætte uændret, eller at ansøgeren skal  

 have tilbud om revalidering.
Ansøgeren kan efter de almindelige regler klage  

 over sådanne afgørelser til de sociale klagemyndigheder.
 Det foreslås i stk. 2 , at når en kommune eller en amtskommune  

 træffer afgørelser efter § 7, skal disse meddeles skriftligt til borgeren.  

 Kravet om skriftlighed skyldes et hensyn såvel til borgeren som til  

 myndigheden.
For borgeren betyder det klarhed over, hvordan kommunen eller amtskommunen  

 ser på sagen, herunder hvilke afgørelser der er truffet.
For myndigheden er  

 det klart en fordel, at der ikke er misforståelser om, hvad sagen handler om,  

 og fx i hvilken retning den går.
 Til § 8 Efter forslaget bemyndiges socialministeren til at kunne  

 fastsætte nærmere regler for de sociale myndigheders behandling og opfølgning  

 af sagerne, herunder særlige tidsfrister for visse typer af sager.
 Til kapitel 3 I kapitlet beskrives, hvilken myndighed, der skal  

 behandle en sag og borgerens oplysningspligt.
Handlekommune Til § 9 Bestemmelsen i stk. 1 om, at det er kommunen  

 (kommunalbestyrelsen), der er ansvarlig over for den enkelte borger og  

 familien, der søger om hjælp, svarer til reglen i bistandslovens § 9 og § 2,  

 stk. 1, i den sociale styrelseslov.
Det vil normalt være den kommune, hvor borgeren bor, der har pligten til  

 at sørge for, at den enkelte eller familien får hjælp.
Det kan - som hidtil -  

 ikke kræves, at den pågældendes ophold er dokumenteret ved  

 folkeregistertilmelding.
Det er tilstrækkeligt for at fastslå pligten, at det  

 kan konstateres, at borgeren faktisk har ophold i kommunen.
 Stk. 2 svarer med redaktionelle ændringer til bistandslovens § 10,  

 stk. 2, hvorefter ægtefæller har opholdskommune, hvor den fælles bopæl er.
Stk. 3 viderefører reglerne i bistandslovens § 10, stk. 3, om et  

 barns opholdskommune.
I forhold til ydelser efter dette forslag har reglen  

 begrænset praktisk betydning, da hjælp til forsørgelse af børn under 18 år  

 som altovervejende hovedregel ydes til forældrene, men reglen er medtaget for  

 at skabe overensstemmelse til forslaget til lov om social service.
Hvis  

 barnet bor hos samlevende forældre, har det opholdskommune, hvor forældrene  

 er.
Hvis forældrene ikke bor sammen, har barnet opholdskommune hos den af  

 forældrene, hvor det bor mest.
I denne sammenhæng er det således uden  

 betydning, hvem der har forældremyndigheden.
I de tilfælde, hvor et barn bor  

 lige meget hos begge forældre, foreslås det at opretholde den hidtidige regel  

 om, at folkeregisteradressen er udslagsgivende.
Det foreslås endvidere i stk. 4 at lovfæste hidtidig administrativ  

 praksis vedrørende børn, der ikke bor sammen med nogen af forældrene.
I disse  

 tilfælde får barnet selvstændig opholdskommune, hvis barnet inden behovet for  

 hjælp har klaret sig selv.
Børn, der har ophold på institution eller er i  

 familiepleje, har ikke selvstændig opholdskommune, da de ikke klarer sig  

 selv.
Stk. 5 opretholder reglen i bistandslovens § 10, stk. 4, om, at  

 den stedlige opholdskommune har pligt til at yde øjeblikkelig hjælp til en  

 person, der har midlertidigt ophold i kommunen.
Bestemmelsen omfatter kun de  

 situationer, hvor en person efter reglerne i stk. 3 og 4 har  

 opholdskommune i en anden kommune.
Efter bestemmelserne sidestilles  

 ægtefæller og børn med enlige personer, der søger hjælp, hvor de har ophold.
Stk. 6 svarer til bistandslovens § 10, stk. 5, hvorefter staten  

 yder integrationsbistand til flygtninge m.v.
I forbindelse med lov nr. 290 af  

 24. april 1996 om ændring af udlændingeloven, lov om midlertidig  

 opholdstilladelse til visse personer fra det tidligere Jugoslavien m.v. og og  

 lov om social bistand (Midlertidig opholdstilladelse til personer fra  

 Serbien-Montenegro m.v.) blev der mulighed for, at kommunerne kan overtage  

 pligten til at yde intagrationsbistand fra et tidligere tidspunkt end efter  

 de 18 måneder.
 Efter dagpengeloven udbetales dagpenge fra kommunen af den kommune, hvor  

 dagpengemodtageren har sin bopæl, jf. dagpengelovens § 25, stk. 1. Ved  

 bopælskommune forstås efter praksis normalt den kommune, hvor pågældende er  

 tilmeldt folkeregistret.
Der er imidlertid også regler, der giver ret til dagpenge til personer,  

 der opholder sig i udlandet, og regler om ret til dagpenge for personer, der  

 har bopæl her i landet, men som arbejder i udlandet.
Disse personer ville  

 ikke være berettiget til dagpenge med handlekommunereglen, der er foreslået i  

stk. 1.
 Det foreslås derfor, at socialministeren fastsætter regler om bopæls- og  

 handlekommuneregler for personer, der modtager dagpenge.
Forslaget til § 9 betyder ikke, at kommuner og amtskommuner skal  

 fastlåses i opgavevaretagelsen.
Der er med bestemmelsen ikke lagt bindinger  

 på, at der i særlige tilfælde er mulighed for, at kommuner og amtskommuner  

 kan aftale en anden opgavevaretagelse i forhold til den enkelte borger, hvis  

 det er nødvendigt.
Aftaler en kommune eller amtskommune en anden  

 opgavevaretagelse, der hensigtsmæssigt kan give det bedst mulige tilbud til  

 borgeren, skal dette imidlertid ske med borgerens akcept.
 Der er i det samtidigt fremsatte forslag til lov om ændring af lov om  

 social pension og lov om delpension foreslået, at reglerne om opholdskommune  

 også gælder for sager efter disse love.
Oplysningspligt m.v.
Afsnittet viderefører de hidtil gældende  

 regler om borgerens oplysningspligt og de sociale myndigheders muligheder for  

 at indhente oplysninger efter de sociale love.
Der foreslås visse  

 præciseringer i forbindelse med overførslen fra de enkelte love til lov om  

 retssikkerhed og administration på det sociale område, fordi reglerne ikke  

 har været revideret, siden forvaltningsloven trådte i kraft den 1. januar  

 1987. Der foreslås også en udvidelse af oplysningsbetemmelser som følge af  

 muligheden for en generel kontrol.
 Til § 10 Bestemmelsen svarer til bistandslovens § 17, § 22 i lov  

 om social pension, § 37 i lov om dagpenge ved sygdom eller fødsel og § 15 i  

 lov om delpension.
Dog er pligten til at give oplysninger i stk. 1 udvidet til at  

 omfatte såvel den, der søger om hjælp, som den, der modtager hjælp.
Der  

 ligger heri, at bestemmelsen præciserer den udvikling, der er sket med  

 bistandslovens § 17, som oprindelig alene havde betydning for  

 ansøgningssager.
Udviklingen - også set i lyset af forvaltningslovens regler  

 om videregivelse og indhentelse af oplysninger - har vist, at bestemmelsen i  

 vidt omfang efter praksis også anvendes i ikke-ansøgningssager, fx sager om  

 uanmodet førtidspension og børnesager.
Det foreslås derfor at præcisere, at  

 bestemmelsen også finder anvendelse i ikke-ansøgningssager.
 I overensstemmelse med forvaltningslovens §§ 28 og 29 foreslås det  

 præciseret, at myndigheden, når den bruger den vidtgående adgang til at  

 indhente oplysninger, skal orientere ansøgeren/modtageren om pligten til at  

 medvirke og adgangen til at indhente nødvendige oplysninger efter §  

 12.
Til § 11 Stk. 1 svarer med redaktionelle ændringer til §  

 18 i lov om social bistand, § 41 i lov om social pension og § 12 i lov om  

 delpension.
Den, der modtager hjælp efter loven, har således pligt til at  

 oplyse kommunen om ændringer i sine forhold, som kan medføre, at hjælpen  

 indskrænkes eller ophører.
 Det forudsættes ikke, at borgeren tillige er klar over konsekvenserne af  

 de forandrede forhold.
Efter stk. 2 skal kommunen skriftligt orientere den, der søger om  

 hjælp, om oplysningspligten og konsekvenserne af, at pågældende tilsidesætter  

 oplysningspligten.
Pågældende skal endvidere have skriftlig besked om, hvilke  

 type ændringer der kan få betydning for hjælpen.
Til § 12 Efter forvaltningslovens § 28, stk. 2, nr. 2, kan en  

 forvaltningsmyndighed videregive oplysninger af ren privat karakter om en  

 person, når det følger af lov eller bestemmelser fastsat i henhold til lov,  

 at oplysningen skal videregives.
Bistandslovens § 17, § 22, stk. 2, i lov om  

 social pension og § 37 i dagpengeloven er eksempler på en sådan bestemmelse,  

 som giver adgang til at indhente oplysninger.
Disse bestemmelser foreslås  

 videreført i stk.1.
 Det er fortsat den myndighed, der behandler sager efter den sociale  

 lovgivning, der kan indhente oplysninger som nævnt i stk. 1. Det  

 betyder, at bestemmelsen omfatter kommunen, amtskommunen, de sociale nævn,  

 Den Sociale Sikringsstyrelse og Den Sociale Ankestyrelse.
 Myndigheden kan efter stk. 1 som hidtil indhente oplysninger fra  

 såvel offentlige som private personer, herunder læger og organisationer.  

 Efter stk. 2 kan myndigheden som hidtil også forlange, at der optages  

 retsligt forhør efter retsplejelovens § 1018.
Det præciseres i stk. 3 , at myndigheden skal forsøge at få et  

 samtykke fra den, som sagen vedrører, og myndigheden skal oplyse om  

 konsekvenserne af et manglende samtykke.
Et sådan konsekvens kan fx være, at  

 sagen behandles på det foreliggende grundlag, hvilket kan indebære, at  

 ansøgeren får afslag på hjælp eller får en mindre hjælp.
Der henvises til de  

 almindelige bemærkninger afsnit 3.6.
De sociale nævn og Ankestyrelsen forsøger som hidtil så vidt muligt at få  

 samtykke til indhentelse af oplysninger på den måde, at man i den skriftlige  

 bekræftelse af modtagelsen af en klage meddeler, at man vil indhente nærmere  

 beskrevne typer af oplysninger til brug for sagsbehandlingen, medmindre  

 parten har indvendinger imod det.
Der sættes en frist, inden for hvilken  

 parten kan gøre indsigelse.
Denne ordning, som er smidig både for borgeren og  

 myndigheden, har fungeret godt.
Hvis der gøres indsigelse i en ansøgningssag,  

 respekteres dette, men borgeren gøres opmærksom på, at sagen så må afgøres på  

 det foreliggende grundlag, og at det kan være til skade for borgeren.
I stk. 4 er det blevet præciseret, at myndigheden kan indhente  

 oplysninger om økonomiske forhold i elektronisk form, dels som led i  

 behandlingen af den enkelte sag, dels som led i en generel søgning til brug  

 for kontrol.
Ved en generel søgning foretager kommunen en samkøring af  

 registre for at kontrollere, at personer, der søger, modtager eller har  

 modtaget hjælp, ikke samtidig modtager/har modtaget andre ydelser, som man  

 ikke kan få samtidig med hjælp efter denne lov, eller som har betydning for  

 størrelsen af hjælpen.
Det kan i den forbindelse nævnes, at Folketinget i 1990 vedtog den  

 såkaldte kontrollov (lov nr. 387 af 13. juni 1990) med det formål at styrke  

 myndighedernes mulighed for at føre kontrol med udbetalingen af offentlige  

 ydelser, således at fejludbetalinger og misbrug kan nedbringes.
Ved loven  

 blev der i de sociale hovedlove indført en hjemmel til elektronisk at  

 indhente oplysninger om økonomiske forhold fra andre myndigheder og  

 arbejdsløshedskasser.
 Af retssikkerhedsmæssige grunde blev det præciseret over for kommunerne,  

 at de skal informere borgerne om, at de kan blive kontrolleret i elektronisk  

 form ved sagens start og ved senere opfølgning.
 For yderligere at styrke myndighedernes mulighed for at føre kontrol med  

 udbetaling af offentlige ydelser vedtog Folketinget i 1994 som et led i  

 finanslovforliget for 1995 en ændring af skattekontrolloven (lov nr. 1113 af  

 21. december 1994). Ændringen medfører, at alle arbejdsgivere med 20 eller  

 flere ansatte skal indberette personnumre på alle, der modtager A-indkomst.  

 Skatteministeren vil efter aftale med socialministeren fra 1. maj 1997 udvide  

 indberetningsordningen, så den kommer til at omfatte alle arbejdsgivere med  

 mere end 10 ansatte.
 De sociale myndigheder har således nu bedre mulighed for ved en sags start  

 eller ved senere opfølgning at kontrollere, om en person samtidig med en  

 social ydelse får udbetalt lønindkomst, dagpenge fra en A-kasse, SU eller  

 andre ydelser, der har betydning for retten til eller størrelsen af hjælpen.
 For at understrege, at disse regler har til formål at forhindre, at der  

 sker fejludbetalinger, er det fastsat i forslagets § 10, stk. 3 , at  

 myndigheden skal orientere om muligheden for at indhente oplysninger fx i  

 elektronisk form.
 Til § 13 Efter bestemmelsen er socialministeren bemyndiget til  

 efter forhandling med arbejdsministeren og undervisningsministeren at  

 fastsætte regler om, at uddannelsesstederne har pligt til at underrette og  

 give oplysninger til kommunerne om personer, der er i aktivering i en  

 uddannelsesaktivitet efter § 16, stk. 2, nr. 4 og 7. Reglen svarer til  

 aktiveringslovens § 6, stk. 3.
 Til § 14 Bestemmelsen er en videreførsel af den hidtidige  

 bestemmelse i § 62 a i lov om social pension.
 Til kapitel 4 I kapitlet beskrives kommunens opgaver samt de  

 udvalg m.v., som kommunalbestyrelsen skal nedsætte eller sørge for bliver  

 nedsat efter den sociale lovgivning.
Til §§ 15 - 16 Bestemmelsen i § 15 er en videreførsel af §  

 2, stk. 1, i den sociale styrelseslov.
Efter såvel lov om aktiv  

 socialpolitik, sygedagpengeloven, lov om social service m.fl. som efter  

 Sundhedsministeriets lovgivning varetager kommunerne en række sociale og  

 sundhedsmæssige opgaver.
Kommunen varetager også visse arbejdsmarkedsmæssige forhold.
Den sociale  

 lovgivning hviler på et helhedssyn, således at samtlige muligheder i  

 lovgivningen skal bringes i anvendelse for at forbedre den enkeltes  

 muligheder for at komme ind på, vende tilbage til eller fastholde  

 tilknytningen til arbejdsmarkedet.
Derfor er det kommunens opgave - for at  

 den enkelte fx kan vedligeholde kontakten til arbejdspladsen - at indgå i et  

 samarbejde med arbejdsmarkedets parter lokalt.
Der henvises til de  

 almindelige bemærkninger.
Kommunalbestyrelsen er ansvarlig for forvaltningen af opgaverne.
Der  

 henvises nærmere om tilsynet til de almindelige bemærkninger.
Til § 17 Bestemmelsen er en videreførsel af § 2, stk. 2, i den  

 sociale styrelseslov, som afløste bestemmelsen om det sociale udvalgs  

 selvstændige kompetence med virkning fra den 1. januar 1990. Der skal være et  

 eller flere udvalg til at træffe beslutning eller afgørelse i konkrete  

 personsager, fordi disse sager typisk indeholder fortrolige oplysninger, som  

 ikke egner sig til et større forum.
Bestemmelsen hindrer ikke de pågældende  

 udvalg i at have andre opgaver.
En kommune og amtskommune kan også vælge at  

 lade allerede eksisterende udvalg behandle sagerne.
Udvalgene, der behandler personsager, er ikke selvstændige  

 forvaltningsmyndigheder i relation til forvaltningslovens § 28. Udvalgene og  

 den tilhørende forvaltning er en del af den kommunale forvaltning.
En ansøger  

 er derfor med hensyn til de fortrolige oplysninger i vedkommendes sag  

 beskyttet af tavshedspligtsreglerne i forvaltningslovens § 27 og  

 straffeloven, ligesom en sagsbehandler ikke må skaffe sig flere oplysninger  

 end nødvendigt for sagsbehandlingen efter forvaltningslovens § 32.
 Bestemmelsen er ikke til hinder for, at kommunalbestyrelsen eller udvalget  

 delegerer kompetencen til at træffe afgørelse direkte til forvaltningen.
Børn og unge-udvalget Til §§ 18 - 21 Bestemmelsen, der med enkelte ændringer viderefører  

 bistandslovens § 126, indeholder reglerne om børn og unge-udvalget, som er  

 det kompetente organ for de beslutninger efter børnereglerne i lov om social  

 service, der kan gennemføres tvangsmæssigt.
 Det påhviler efter forslagets § 18 kommunalbestyrelsen at nedsætte  

 et børn og ungeudvalg til at træffe afgørelse i de sager, der er opregnet i  

 servicelovens § 60.
Efter forslagets § 19 består udvalget af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde når  

 medlemmet er forhindret i at møde.
 Efter forslagets § 19, stk. 3, kan medlemmer af det udvalg, der  

 behandler sager om børns og unges sociale forhold, i magistratskommuner  

 vedkommende magistratsmedlem, ikke vælges som medlemmer af eller  

 stedfortrædere til børn og unge-udvalget.
Bestemmelsen i stk. 3 skal sikre børn og unge-udvalget en særlig -  

 og uafhængig - status i forhold til det udvalg, der varetager opgaverne  

 vedrørende børns og unges sociale forhold i øvrigt.
Børn og unge-udvalget er  

 en selvstændig forvaltningsmyndighed og har ingen overordnede funktioner i  

 forhold til den kommunale forvaltning.
Børn og unge-udvalget vælger efter forslagets § 20 selv sin formand  

 og næstformand blandt de medlemmer, der er valgt af kommunalbestyrelsen.
Det  

 er formanden for børn og unge-udvalget eller i dennes forfald næstformanden,  

 der træffer foreløbige beslutninger efter servicelovens § 43.
Efter forslagets § 20, stk. 2 , leder dommeren forhandlingen og  

 påser, at sagen er tilstrækkeligt oplyst, og dommeren vejleder i øvrigt  

 udvalget.
Dommeren er tillagt en selvstændig beføjelse til at forlange  

 yderligere oplysninger indhentet, herunder kræve, at der afholdes retsligt  

 forhør.
Forældrene og deres advokat har således muligheden for i forbindelse  

 med sagens behandling i udvalget at bede dommeren særskilt vurdere, om der er  

 behov for yderligere oplysninger, herunder retsligt forhør.
 Ifølge forslagets § 21 fastsætter socialministeren forretningsorden  

 for børn og ungeudvalgene og kan herunder fravige kravet med hensyn til  

 sammensætningen af udvalget, hvis kommunalbestyrelsen på grund af sin  

 størrelse ikke kan opfylde kravet i § 19, stk. 3. Bestemmelsen giver  

 mulighed for at fastsætte en ensartet procedure for behandlingen i børn og  

 unge-udvalgene.
Af den nuværende forretningsorden fremgår bl.a., at kun medlemmerne og  

 udvalgets sekretær må deltage i mødet under voteringen.
Sagsbehandleren eller  

 andre, der har beskæftiget sig med sagen i forvaltningen, kan ikke deltage i  

 mødet under voteringen.
Derimod vil der ikke være noget til hinder for, at  

 udvalget indkalder sagsbehandleren eller andre til mundtligt at redegøre for  

 sagen, forinden der træffes afgørelse, men forældrene, deres advokat og  

 eventuelle andre parter har krav på at blive orienteret om, hvad  

 forvaltningen mundtligt har oplyst.
Forslagets § 21, stk. 2, viderefører bestemmelsen i § 3 i den  

 sociale styrelseslov.
Det er således som hidtil indenrigsministeren, der  

 fastsætter de nærmere regler om vederlæggelse af børn og unge-udvalgets  

 formand og de øvrige kommunalbestyrelsesvalgte medlemmer.
Koordinationsudvalget for den forebyggende arbejdsmarkedsindsats Til §§ 22 - 29 Bestemmelserne i §§ 22 - 29 afløser de gældende  

 regler i kapitel 3 i den sociale styrelseslov.
Dog er sammensætningen af koordinationsudvalgene blevet smidiggjort med  

 henblik på at tilgodese de enkelte lokale områder.
Den oprindelige  

 personkreds fastholdes i videst muligt omfang, men efter § 24, stk. 3,  

 er der mulighed for at pege på andre organisationer - fx Funktionærernes og  

 Tjenestemændenes Fællesråd - og privatpersoner med tilknytning til  

 lokalområdet og kommunen.
Det er således en betingelse, at  

 organisationsrepræsentanter og enkeltpersoner skal have tilknytning til og  

 eventuelt være bosiddende i lokalområdet.
Ældreråd og klageråd Til §§ 30 - 36 Bestemmelserne i §§ 30 - 36 om ældreråd og klageråd  

 svarer til de gældende regler i §§ 56 a og 56 b i lov om social bistand.
Det foreslås, at §§ 56 a og 56 b, i lov om social bistand opdeles i  

 henholdsvis fire og tre paragraffer.
Der er ikke tilsigtet ændringer i  

 forhold til gældende lov.
Forældrebestyrelser Til § 37 Bestemmelsen svarer til dele af bistandslovens §§ 69 a og c.
 Forslaget handler om kommunens forpligtelse til at sikre, at der nedsættes  

 forældrebestyrelser i kommunale og selvejende daginstitutioner og kommunal  

 dagpleje, jf. kapitel 4 i lov om social service.
 Bestemmelserne om forældrebestyrelser i kommunale dagtilbud blev indsat i  

 bistandsloven med virkning fra 1. januar 1993 (lov nr. 350 af 14. maj 1992)  

 og ændret pr. 1. januar 1996 (lov nr. 433 af 14. juni 1995).
 Formålet med bestemmelserne om forældrebestyrelser er at sikre forældre  

 med børn i kommunale og selvejende dagtilbud en ret til indflydelse på  

 dagtilbudenes arbejde.
 De indholdsmæssige bestemmelser om forældrebestyrelser i dagtilbud  

 videreføres i lov om social service.
 Til kapitel 5 I kapitlet beskrives amtskommunens opgaver og udvalg  

 m.v.
Til § 38 Bestemmelsen fastlægger amtskommunens opgaver på det  

 sociale område.
Indholdet er nærmere beskrevet i de enkelte love.
 Opgaverne kan om nødvendigt varetages i samarbejde med andre amtsråd.
 Til § 39 Bestemmelsen angiver amtskommunens tilsynsforpligtelse.  

 Der henvises til afsnittet om det kommunale tilsyn og Socialministeriets  

 tilsyn i de almindelige bemærkninger.
Til § 40 Sager om hjælp til enkeltpersoner kan ikke behandles i  

 det samlede amtsråd, men skal derimod behandles af det eller de udvalg, som  

 amtsrådet henviser disse sager til.
Bestemmelsen er en videreførsel af § 10,  

 stk. 3, i den sociale styrelseslov.
Der henvises til bemærkningerne til §  

 17.
 Til § 41 Bestemmelsen har til formål at videreføre de amtslige  

 brugerråd, der er nedsat i hver amtskommune efter § 19 i den sociale  

 styrelseslov.
 Brugerrådene forudsættes som hidtil at kunne tage spørgsmål af mere  

 generel karakter vedrørende sociale anliggender op til drøftelse, og at komme  

 med forslag til initiativer, herunder om samordning med andre områder inden  

 for den amtskommunale forvaltning eller i amtets kommuner.
 I stk. 3 foreslås det, at socialministeren bestemmer, i hvilket  

 omfang brugerrådet kan behandle klagesager, jf. § 79 i lov om social service.  

 Der vil i den forbindelse blive fastsat regler om, at brugerrådet udvides med  

 repræsentanter fra amtsrådet ved behandlingen af klagesagerne, jf.  

 bemærkningerne til § 69 i lov om social service.
 Til Kapitel 6 I kapitlet beskrives fælles bestemmelser for kommune  

 og amtskommune.
 Til § 42 Bestemmelsen fastslår, at der er en gensidig forpligtelse  

 for kommune og amtskommune til at samarbejde i forbindelse med løsningen af  

 opgaver efter lov om aktiv socialpolitik og lov om social service.
Det er af afgørende betydning for en samlet og helhedsorienteret indsats,  

 at kommunerne og amtskommunerne samarbejder om de tilbud, der falder ind  

 under deres respektive ansvarsområde.
Det er særlig vigtigt, at der  

 samarbejdes på de områder, hvor opgavevaretagelsen involverer begge parter,  

 eller hvor der er delt finansiering.
Det er vigtigt, at den part, der har det  

 endelige ansvar for løsningen af en opgave inddrager den anden part i  

 sagsforløb, der vedrører begge parter.
Der lægges i bestemmelsen op til dels  

 et samarbejde om den overordnede indsats, dels til et samarbejde om indsatsen  

 for den enkelte borger.
På det overordnede plan er det vigtigt, at der i fællesskab mellem amter  

 og kommuner udvikles samarbejdsmodeller for den samlede støttende indsats,  

 hvoraf ansvarsfordelingen mellem amter og kommuner fremgår.
For så vidt angår  

 hjælpen til den enkelte forudsætter et velfungerende samarbejde, at  

 amtskommunen - henholdsvis opholdskommunen - inddrages i sagen så tidligt som  

 muligt.
Forpligtelsen efter stk. 2 til samarbejde gælder principielt  

 samtlige opgaveområder, der involverer begge parter.
Det betyder, at den  

 hidtidige bestemmelse i bistandslovens § 32 b, stk. 2, om samarbejde og den  

 forebyggende og støttende virksomhed for børn og unge hermed er indeholdt i  

 den foreslåede bestemmelse.
Pligten for kommunen til at samarbejde med  

 amtskommunen forud for fx anbringelse af et barn udenfor hjemmet gælder  

 fortsat.
Den foreslåede bestemmelse omfatter endvidere bestemmelsen i  

 bistandslovens § 68 a, stk. 3, om samarbejde og om den støttende indsats for  

 stofmisbrugere.
Stk. 3 giver hjemmel til, at amtsrådet og kommunalbestyrelsen,  

 medmindre andet er fastsat, kan indgå aftaler om, at forpligtelser vedrørende  

 opgavevaretagelsen, der efter loven påhviler den ene part, kan overlades til  

 den anden.
Der er tale om en hjemmel til, at et amtsråd fx kan overlade sin  

 visitationskompetence til en kommunalbestyrelse.
Bestemmelsen gælder  

 generelt, og det betyder, at muligheden i bistandslovens § 68 a, stk. 4, er  

 videreført.
Til § 43 Til stk. 1 Det er almindeligt, at en kommune eller en amtskommune overlader  

 udførelsen af opgaver efter den sociale lovgivning til andre, fx en  

 selvejende institution.
Dette forudsætter en aftale, som beskriver såvel den  

 økonomiske som den indholdsmæssige del af opgaven.
 Det er herved vigtigt, at opgaven ikke kun angives i brede vendinger, men  

 at den beskriver de enkelte elementer i opgaven, og med hvilken kvalitet den  

 skal udføres, fx krav til brugerindflydelse, krav til personaleudannelse,  

 åbningstider o.lign.
 Forslaget i § 43, stk. 1, betyder, at kommunen eller amtskommunen,  

 når den betaler for at få opgaver udført, har pligt til at overveje, om det  

 økonomiske arrangement indeholder mulighed for en formuedannelse og i givet  

 fald tage stilling til, hvordan det offentlige får indflydelse på formuens  

 senere anvendelse.
 I nogle tilfælde vil det økonomiske mellemværende mellem myndigheden og  

 den organisation, som udfører opgaven, være indrettet således, at der over  

 tid opsamles formue, som er en konsekvens af, at myndigheden har afholdt  

 visse udgifter, navnlig udgifter vedrørende afdrag og renter på fast ejendom  

 eller inventar.
 Om dette er tilfældet, vil afhænge af, hvordan den aftale, som regulerer  

 det økonomiske mellemværende, er udformet.
En aftale, der er indgået på almindelige forretningsmæssige vilkår, vil  

 typisk ikke være udformet på en sådan måde, at det offentlige betaler for  

 udgiftstyper, der udmøntes i en formuedannelse.
En aftale, der efter  

 licitation er indgået med et firma om at sørge for kommunens transport af  

 ældre og handicappede, vil fx kunne gå ud på, at kommunen betaler for  

 transporten efter takster fastsat i aftalen.
Kommunen vil typisk ikke betale  

 for anskaffelse af busser eller andet materiel.
 Hvis kommunen eller amtskommunen for brug af en fast ejendom betaler en  

 husleje, der fastsættes på grundlag af markedsprisen, vil der heller ikke som  

 udgangspunkt være grundlag for en formodning om formuedannelse.
Men det er ikke ualmindeligt, at det aftales med en organisation, at den  

 driver et særligt tilbud mod, at myndigheden dækker de faktiske udgifter,  

 herunder udgifter til renter og afdrag på en fast ejendom, der et integreret  

 led i den aftalte opgave.
Det kan være et botilbud til personer med  

 omfattende behov for hjælp eller et godkendt opholdssted til børn og unge.
 Løber en sådan aftale over en årrække, vil der - afhængig af de konkrete  

 omstændigheder - som følge af betaling af afdrag og/eller udgifter til  

 (ekstra)ordinær vedligeholdelse i ejendommen opsamles en formue, som helt  

 eller delvist er kommet til veje, fordi myndigheden har betalt disse  

 specificerede udgifter.
 Hvis ejendommen ikke længere skal anvendes til det aftalte formål, er det  

 derfor rimeligt, at myndigheden, som har betalt udgifterne, har indflydelse  

 på, hvordan formuen skal anvendes.
Med hensyn til spørgsmålet om, hvorvidt der bør udformes en bestemmelse,  

 må der tages udgangspunkt i en vurdering af, om der i praksis over tid vil  

 blive tale om en »offentlig betalt formuedannelse«.
Dette vil kun  

 sjældent være tilfældet, hvis der er tale om et planlagt kortvarigt  

 arrangement, fx køb af enkeltpladser på en institution i en kortere periode.
Her overfor står de tilfælde, hvor bygninger er særligt indrettet til det  

 aftalte formål, og hvor aftaleparterne forudsætter, at aftalen om driften  

 skal løbe ganske lang tid.
Her vil det være oplagt, at der allerede ved  

 indgåelsen af aftalen tages hensyn til, hvordan en eventuel formueforøgelse  

 skal opgøres, og hvordan myndigheden sikres sin andel.
Det må helt afhænge af de konkrete forhold, hvordan en aftale bedst kan  

 udformes.
En mulighed kan være, at det offentlige får pant i ejendommen  

 svarende til betalte afdrag/ekstraordinære udgifter til  

 bygningsvedligeholdelse.
 En anden praktisk mulighed er, at det sikres, at den faste ejendom ejes af  

 en selvejende institution, og det af vedtægterne for denne fremgår, at  

 vedtægterne kun kan ændres med myndighedens godkendelse, og at hvis den  

 selvejende institution ophører, skal anvendelsen af formuen godkendes af  

 kommunen/amtskommunen.
Til stk. 2 I dag er private eller selvejende instituioner, der har indgået  

 overenskomst med en kommune eller en amtskommune, ligesom kommunale og  

 amtskommunale institutioner omfattet af forvaltningsloven og  

 offentlighedsloven.
Baggrunden er, at de udøver offentlig virksomhed af mere  

 omfattende karakter og dermed er undergivet intensiv offentlig regulering.
 Det betyder for borgerne og de ansatte, at de har de rettigheder, der  

 fremgår af de 2 love fx aktindsigt i institutionens sager, der er  

 tavshedspligt vedrørende fortrolige oplysninger, der er ret til partshøring  

 og notatpligt.
 Andre private, der udfører opgaver for en kommunal eller amtskommunal  

 myndighed, er i dag ikke omfattet af forvaltningsloven og offentlighedsloven,  

 når de udfører opgaverne.
Baggrunden er, at fx puljeordninger efter § 10 i lov om social service,  

 nok i overvejende grad, men ikke i alle tilfælde kan siges at opfylde kravene  

 om mere omfattende offentlig virksomhed og dermed heller ikke ubetinget er  

 undergivet intensiv offentlig kontrol.
Det samme gælder en række andre  

 private ordninger, som kommuner og amtskommuner har indgået aftale med om  

 sociale opgavers udførelse.
For at sikre borgerne en ensartet retstilstand, uanset hvilken form for  

 hjælp det drejer sig om, og uanset hvem der udfører den, foreslås det, at  

 private, som en kommune eller amtskommune har indgået aftale med, omfattes af  

 forvaltningsloven og offentlighedsloven i forhold til den opgave, som de  

 udfører for det offentlige på det sociale område.
Dvs. at de generelt ikke er  

 omfattet af de 2 love, men kun, når de udfører den pågældende opgave.
Til stk. 3 Efter forvaltningslovens § 28, stk. 1, kan oplysninger af ren privat  

 karakter ikke videregives til en anden forvaltningsmyndighed, med mindre den,  

 som oplysningerne vedrører, giver samtykke, at der er hjemmel i anden lov til  

 at videregive den, at videregivelsen overstiger hensynet til  

 hemmeligholdelsen (»værdisprings-reglen«), eller at videregivelsen  

 er et nødvendigt led i sagens behandling.
Forvaltningslovens § 28 finder som  

 nævnt anvendelse ved videregivelse mellem forskellige  

 forvaltningsmyndigheder.
Er der derimod tale om videregivelse inden for samme myndighed, er  

 videregivelsen reguleret af forvaltningslovens § 27 om tavshedspligt og  

 straffelovens bestemmelser.
En videregivelse kan herefter ske, uden at der er  

 tale om brud på tavshedspligten, hvis videregivelsen er berettiget.
Private eller selvejende institutioner betragtes i dag som selvstændige  

 forvaltningsmyndigheder i forhold til den kommunale og amtskommunale  

 forvaltning, hvorimod de kommunale og amtskommunale institutioner er en del  

 af den kommunale eller amtskommunale forvaltning.
Det betyder, at der gælder  

 forskellige regler om videregivelse og indhentelse af oplysninger, afhængig  

 af, hvilken type institution borgeren vælger.
 Forslaget om, at de private ordninger også skal betragtes som en del af  

 den kommunale eller amtskommunale forvaltning, når de udfører opgaver for det  

 offentlige, betyder, at borgerne sikres ensartede muligheder for, at der er  

 fuld fortrolighed med hensyn til oplysningerne om dem selv.
Tilsvarende vil borgerne være sikret, at nødvendige oplysninger af ren  

 privat karakter og andre fortrolige oplysninger kan videregives eller  

 indhentes fra den kommunale eller amtskommunale forvaltning.
Udgangspunktet  

 er fortsat, at der i videst mulig omfang skal indhentes samtykke, inden  

 oplysningerne videregives eller indhentes.
Der henvises til bemærkninger til  

§ 12, stk. 3.
 Til kapitel 7 I kapitlet beskrives de nye sociale nævn,  

 sammensætningen og opgaverne.
Til § 44 Det sociale nævn afløser det sociale ankenævn og  

 revaliderings- og pensionsnævnet.
Det sociale ankenævn har hidtil været  

 klageinstans for kommunale afgørelser og revaliderings- og pensionsnævnet  

 første instans i sager om mellemste og højeste førtidspension, invalidebiler  

 og hjælp til etablering af selvstændig virksomhed.
Revaliderings- og  

 pensionsnævnet har endvidere været klageinstans for kommunale afgørelser om  

 almindelig og forhøjet førtidspension.
Til § 45 De nye opgaver på regionalt niveau - klage over kommunale  

 sygedagpenge til nævnet, amtsrådets kompetence i handicapafgørelser, der kan  

 indbringes for det sociale nævn - medfører, at der i stk. 2 foreslås  

 en sammensætning af nævnet, der er i overensstemmelse med de nye opgaver.
Det  

 foreslås, at statsamtmanden - som hidtil - er formand for nævnet, der i  

 øvrigt består af 5 medlemmer.
Kommuneforeningen i amtet, amtskommunen, De  

 Samvirkende Invalideorganisationer samt LO og DA indstiller hver 1 medlem.
LO  

 og DA indstiller hver sit medlem gennem arbejdsmarkedsrådet.
 Der henvises til de almindelige bemærkninger.
 Det er en forudsætning, at de enkelte medlemmer er bosiddende i amtet.  

 Hvis et medlem derfor flytter fra amtet, skal der udpeges et nyt medlem i  

 stedet for.
Til § 46 Af hensyn til Københavns og Frederiksberg Kommuners  

 særlige status som både kommune og amtskommune foreslås det, at Det Sociale  

 Ankenævn og Revaliderings- og Pensionsnævnet afløses af Det Sociale Nævn for  

 Københavns og Frederiksberg Kommuner.
Direktøren for Den Sociale  

 Sikringsstyrelse er som hidtil formand for nævnet.
Sekretariatet stilles til  

 rådighed af Socialministeriet og ligger i Den Sociale Sikringsstyrelse.  

 Sekretariatet er endvidere en selvstændig forvaltningsmyndighed, herunder  

 også efter forvaltningslovens § 28, i forhold til til Den Sociale  

 Sikringsstyrelse i øvrigt og dennes funktioner.
 Til § 47 Bestemmelsen viderefører reglerne om generel inhabilitet  

 for medlemmerne af udvalget, der behandler personsager.
 Endvidere foreslås det, at inhabilitetsreglerne udvides til at omfatte de  

 medlemmer af amtsrådet, der er medlemmer af udvalget, der behandler  

 personsager, jf. forslaget til § 40.
Borgmestre og viceborgmestre Det bemærkes, at Justitsministeriet har udtalt, at i mangel af klare  

 holdepunkter for, at lovgivningsmagten har tilsigtet at skabe det retlige  

 grundlag for en repræsentation af lokale borgmestre i de sociale ankenævn,  

 bør der lægges vægt på, at det vil være bedst stemmende med  

 forvaltningslovens forudsætninger omkring generel inhabilitet, at man til  

 nævnene undlader at udpege borgmestre i kommuner inden for amtet.  

 Socialministeriet har herefter undladt at udpege borgmestre til nævnene.  

 Justitsministeriet har med hensyn til viceborgmestre udtalt, at disse som  

 følge af deres funktion som stedfortrædere for borgmesteren ikke kan anses  

 for generelt inhabile.
Socialministeriet har derfor udpeget viceborgmestre  

 som medlemmer af det sociale nævn.
 Da der foreslås en bredere sammensætning af de sociale nævn, findes der  

 ikke grundlag for at fastsætte regler, der generelt bestemmer, at en  

 borgmester ikke kan være medlem af det sociale nævn.
Til § 48 Bestemmelsen i stk. 1 er en videreførsel af den  

 hidtidige funktionsperiode, hvorimod stk. 2 er udvidet i forhold til  

 gældende ret, idet socialministeren som en konsekvens af nævnenes nye  

 koordinationsopgave også fastsætter regler om denne.
Endvidere fastsætter  

 socialministeren regler for sammensætningen, der sikrer medvirken af  

 repræsentanter for arbejdsmarkedets parter i sager, der særligt vedrører de  

 arbejdsmarkedsrettede ydelser, fx ydelser efter sygedagpengeloven og ydelser  

 efter lov om aktiv socialpolitik.
Efter gældende pensionslovs § 24, stk. 2, kan revaliderings- og  

 pensionsnævnet tilkalde en specialist som rådgiver.
Bestemmelsen sikrer, at  

 revaliderings- og pensionsnævnet som ankemyndighed kan få en uafhængig  

 sagkyndig vurdering af førtidspensionssagen på et generelt grundlag.
Det  

 foreslås, at denne adgang til at tilkalde en specialist for fremtiden vil  

 fremgå af forretningsordenen for de sociale nævn.
Forretningsordenen skal  

 således også fastsætte regler om anvendelsen af specialister samt disses  

 honorarer.
 Som hidtil betales udgifterne til nævnenes arbejde af staten.
Til kapitel 8 Til § 49 Bestemmelsen er en videreførsel af den hidtidige regel om, at Den  

 Sociale Sikringsstyrelse (tidligere Direktoratet for Social Sikring og  

 Bistand) er sekretariat for Det Sociale Nævn.
Der henvises endvidere til  

 bemærkningerne til § 64.
 Den Sociale Sikringsstyrelse udfører administrative funktioner vedrørende  

 anvendelsen af de fællesskabsretlige ordninger om samordning af  

 medlemsstaternes lovgivninger om social sikring, for så vidt angår vandrende  

 arbejdstagere, selvstændige og deres familiemedlemmer.
 Tilsvarende har styrelsen opgaver med hensyn til administrationen af de  

 nordiske sociale konventioner samt de tosidede konventioner om social  

 sikring, som Danmark har indgået med flere lande.
Til kapitel 9 I kapitlet er den nuværende lov om Den Sociale  

 Ankestyrelse indarbejdet.
Der foreslås samtidig ændringer i de enkelte  

 bestemmelser som følge af udviklingen siden den oprindelige vedtagelse af  

 loven, der trådte i kraft den 1. april 1973 - fx er bestemmelserne om  

 tavshedspligt og inhabilitet udeladt, fordi bestemmelserne nu fremgår af  

 forvaltningsloven.
 Til § 50 Bestemmelsens ordlyd er en videreførsel af den gældende  

 bestemmelse i lov om Den Sociale Ankestyrelse, § 1, stk. 1. Omfanget af  

 prøvelsesretten skal i øvrigt ses i sammenhæng med bl.a. udtalelser fra  

 Folketingets Ombudsmand.
Ombudsmanden har i en rapport af 28. maj 1993 om en egen drift  

 undersøgelse af 100 sager optaget til principiel behandling udtalt, at  

 Ankestyrelsen ud over den sociale lovgivning også bør inddrage almindelige  

 retsgrundsætninger og relevante regler i øvrigt i sagsbehandlingen.
Desuden  

 har Ombudsmanden i nogle udtalelser anført, at Ankestyrelsen har pligt til at  

 påse, at forvaltningslovens regler samt almindelige sagsbehandlingsgarantier  

 (sagbehandlingskrav) i øvrigt er overholdt i underinstansernes  

 sagsbehandling.
 Til §§ 51 - 53 Bestemmelserne viderefører de hidtidige  

 bestemmelser i lov om Den Sociale Ankestyrelse.
Som nye medlemmer af Ankestyrelsen foreslås i § 52 Funktionærernes og  

 Tjenestemændenes Fællesråd, som repræsenterer et væsentligt antal offentligt  

 ansatte.
Tilsvarende foreslås Fællesrådet som medlem af Det Centrale  

 Koordinationsudvalg, jf. forslaget til § 81.
 § 52, stk. 2, svarer med redaktionelle ændringer til Ankestyrelseslovens §  

 4, stk. 2.
 Endvidere foreslås det i § 53, stk. 2, at Ankestyrelsen som led i  

 en forenklet sagsbehandling kan benytte sig af skriftlig votering, dog  

 således at et medlem altid kan begære sagen forelagt i et møde.
 Det bemærkes, at de almindelige regler om inhabilitet og tavshedspligt  

 ikke er medtaget, fordi reglerne nu fremgår af forvaltningsloven.
Til § 54 Det foreslås, at Ankestyrelsens møder i sager om lov om  

 dagpenge ved sygdom eller fødsel sammensættes med 3 medlemmer, der  

 repræsenterer henholdsvis Landsorganisationen i Danmark, Dansk  

 Arbejdsgiverforening, Kommunernes Landsforening samt Københavns og  

 Frederiksberg Kommuner.
Forslaget skal ses i sammenhæng med nedlæggelsen af  

 Dagpengeudvalget og som et led i ønsket om at videreføre ekspertise og viden  

 fra arbejdsmarkedet.
Sagerne, som skal behandles i møderne, vil være  

 ankesager fra de sociale nævn og dermed af principiel eller generel  

 betydning, jf. forslaget til § 63 . Sagen behandles derfor i et møde  

 med udvidet votering.
Efter forslaget til § 56 kan styrelseschefen beslutte, at  

 afgørelsen skal træffes i et møde, hvor styrelseschefen eller  

 vicestyrelseschefen er formand.
Mødet vil da bestå af 3 chefer fra  

 Ankestyrelsen og 3 medlemmer.
Til § 55 Der gælder det almindelige princip inden for det sociale  

 område, at der normalt er klageadgang til en klageinstans.
De sociale nævn er  

 derfor normalt sidste klageinstans for kommunale og amtkommunale afgørelser.  

 For at sikre at der ikke opstår uacceptable forskelle i praksis på landsplan  

 har Den Sociale Ankestyrelse dog mulighed for at antage sager af principiel  

 eller generel betydning til behandling som 2. klageinstans.
Afgørelsen i  

 disse sager offentliggøres som led i Ankestyrelsens praksiskoordinerede  

 virksomhed.
 Begreberne »principiel betydning« og »generel  

 betydning« forstås efter Ankestyrelsens praksis således:
En sag har principiel eller generel betydning hvis - den omfatter forhold, Ankestyrelsen ikke tidligere har taget stilling  

 til, herunder spørgsmål i forbindelse med nye regler, - den vedrører ændringer i retsopfattelsen udtrykt af Folketingets  

 Ombudsmand, landsretterne eller af Højesteret, - den rejser spørgsmål om administrative forskrifter, strider mod loven  

 eller savner lovhjemmel, - den vedrører spørgsmål, hvor ændrede samfundsforhold eller ændrede  

 holdninger i befolkningen skaber behov for at tage ældre praksis op til  

 fornyet vurdering, eller den i øvrigt berører et område, hvor Ankestyrelsen  

 finder behov for at ændre praksis, - hvor afgørelsen strider imod Ankestyrelsens offentliggjorte praksis, - den har generel betydning for retsanvendelsen på det pågældende område,  

 det vil sige, dens afgørelse har betydning ikke alene for den konkrete sag,  

 men også for andre sager og altså indeholder et generelt aspekt, Sager af generel betydning kan fx være sager:
- som er egnet til at udstikke retningslinier for et bestemt område, - som kan belyse almindelig praksis, - som viser betydelig forskel i retsopfattelsen lokalt eller regionalt, - som vedrører generelle forvaltningsretlige sagsbehandlingsspørgsmål, som  

 det er af betydning at få lagt nogle normer for, inden for det sociale  

 område.
Til § 56 Bestemmelsen er en videreførsel af § 6, stk. 4, i lov om  

 Den Sociale Ankestyrelse.
Det er i bestemmelsen præciseret, at der ud over  

 styrelseschefen eller vicestyrelseschefen tillige deltager 2 ankechefer i  

 mødet.
Afgørelserne træffes ved almindeligt flertal.
I tilfælde af  

 stemmelighed er formandens stemme udslagsgivende.
Dette gælder også sager  

 efter § 54.
 Til §§ 57 - 59 Bestemmelserne er en videreførsel af hidtil  

 gældende regler.
Til kapitel 10 I dette kapitel foreslås reglerne om klage og  

 behandling af klagesager m.v. samlet.
Tilsvarende er hidtidig praksis, bl.a.  

 efter henstilling fra Ombudsmanden, medtaget.
Til § 60 Bestemmelsen om, at kommunens og amtskommunens afgørelse  

 kan indbringes for det sociale nævn, med mindre andet er bestemt, er en  

 videreførsel af den hidtidige klageadgang for den person, som afgørelsen  

 vedrører.
For at få et mere enstrenget klagesystem foreslås det, at  

 amtskommunens afgørelser ligesom de kommunale afgørelser kan indbringes for  

 det sociale nævn.
I dag indbringes amtskommunens afgørelser for Den Sociale  

 Ankestyrelse, jf. bistandslovens § 15, stk. 6. Der henvises til de  

 almindelige bestemmelser.
 Til § 61 Bestemmelsen svarer til bistandslovens § 16,  

 pensionslovens § 61 og delpensionslovens § 18 om, hvilket socialt ankenævn  

 der skal tage stilling til en uenighed mellem kommuner om deres forpligtelser  

 efter denne lov.
Den nuværende regel i bistandslovens § 15 a om, at kommunalbestyrelsen kan  

 klage over amtsrådets afgørelser til Den Sociale Ankestyrelse, foreslås  

 erstattet af en regel om, at uenighed mellem en kommune og en amtskommune om  

 deres forpligtelser efter loven kan indbringes for det sociale ankenævn.
På  

 den måde får man den samme klagestruktur for afgørelser, der er truffet af  

 kommuner og amtskommuner.
Der henvises til bemærkningerne til § 45 i  

 kapitel 7 om amtskommunens repræsentation i det sociale nævn.
 Til § 62 Efter § 62 i lov om social pension er det Direktoratet  

 for Social Sikring og Bistand (Den Sociale Sikringsstyrelse), der varetager  

 administrationen af sager om pension for personer, der har fast bopæl i  

 udlandet m.v.
Efter de hidtidige regler har der i tilfælde af uenighed mellem  

 (Direktoratet) Den Sociale Sikringsstyrelse og en kommune om, hvor en person  

 har fast bopæl (i Danmark eller udlandet) - d.v.s. spørgsmålet om hvem, der  

 skal varetage administrationen af en konkret sag - indtil videre været  

 forskellige klageveje alt efter, om det var pensionisten eller kommunen/Den  

 Sociale Sikringsstyrelse, der klagede.
Endvidere har det haft betydning  

 hvilken myndigheds afgørelse, der bliver klaget over.
 Således kan pensionisten indbringe spørgsmålet for Den Sociale  

 Ankestyrelse efter § 50, stk. 2, 1. pkt. i gældende lov, hvis det er Den  

 Sociale Sikringsstyrelse, der har truffet afgørelse om hvor, pensionisten har  

 bopæl.
 Er det kommunen, der har truffet afgørelse om bopælsspørgsmålet, kan  

 pensionisten indbringe sagen for det sociale ankenævn efter gældende lovs §  

 50, stk. 1.
 Hvis en kommune og Den Sociale Sikringsstyrelse er uenige om, hvilken  

 instans der skal behandle en sag, kan spørgsmålet herom indbringes for det  

 sociale ankenævn efter gældende lovs § 51.
 Af hensyn til en præcisering af ankereglen i den omtalte situation er det  

 fundet mest hensigtsmæssigt, at spørgsmålet altid skal kunne indbringes for  

 Den Sociale Ankestyrelse.
 Det præciseres, at såvel kommunen, Den Sociale Sikringsstyrelse og  

 pensionisten vil kunne indbringe uenigheden for Den Sociale Ankestyrelse,  

 hvilket er i overensstemmelse med de gældende regler.
 Klageadgangen for disse spørgsmål er med forslaget ikke begrænset til kun  

 at omfatte spørgsmål efter pensionsloven.
 Til § 63 Bestemmelsen er en videreførsel af den hidtil gældende  

 regel om, at en afgørelse normalt kun kan efterprøves en gang, med mindre  

 Ankestyrelsen skønner, at sagen er af principiel eller generel betydning.  

 Tilsvarende er kommunens klageadgang overført fra de enkelte sociale love.
 Efter de gældende regler i pensionsloven, er udgangspunktet ligeledes, at  

 en afgørelse kun kan efterprøves en gang, men der er dog nogle undtagelser.
Det drejer sig om muligheden for at anke en sag om almindelig og forhøjet  

 almindelig førtidspen sion.
Efter den delvise udlægning af  

 tilkendelseskompetencen på pensionsområdet pr. 1. januar 1992 har der været  

 en mulighed for at anke en kommunes afgørelse om almindelig og forhøjet  

 almindelig førtidspension til revaliderings- og pensionsnævnet.
Hvis nævnet  

 omgør kommunens afgørelse, kan den indbringes for Den Sociale Ankestyrelse.  

 Hvis nævnet stadfæster kommunens afgørelse, kan den kun indbringes for Den  

 Sociale Ankestyrelse, hvis den er af principiel eller generel betydning.
Da  

 der kun i disse sager er en udvidet klageadgang, er der med den fulde  

 udlægning til kommunerne ikke længere en begrundelse for den.
Den foreslås  

 derfor ophævet.
Ligeledes har der i forhold til de kommuner, der har kompetencen til at  

 tilkende alle typer førtidspension, været mulighed for at anke sin sag til  

 revaliderings- og pensionsnævnet og derfra til Den Sociale Ankestyrelse.
Med  

 den fulde udlægning på pensionsområdet ses der heller ikke at være grundlag  

 for at opretholde denne særregel.
Til § 64 Som konsekvens af forslagene i § 3, stk. 4, og § 6 i lov  

 om aktiv socialpolitik om at overføre kompetencen fra socialministeren til  

 Den Sociale Sikringsstyrelse foreslås det, at der bliver mulighed for at  

 klage til Den Sociale Ankestyrelse over de afgørelser, som Den Sociale  

 Sikringsstyrelse træffer vedrørende hjemsendelse af udlændinge og hjælp til  

 forsørgelse af danske statsborgere i udlandet.
Det er kun den, som afgørelsen  

 vedrører, som kan klage.
Ligeledes er der efter pensionsloven enkelte områder, hvor chefen for Den  

 Sociale Sikringsstyrelse har kompetencen til at træffe afgørelse.
Disse  

 afgørelser kan i dag indbriges for Den Sociale Ankestyrelse.
Forslaget  

 viderefører denne mulighed.
Det drejer sig om afgørelser om dispensation til  

 at medtage dansk pension til udlandet, jf. pensionslovens § 3, stk. 4,  

 afgørelser om tilkendelse af pension til personer, der bor i udlandet, jf.  

 pensionslovens § 62.
Den Sociale Sikringsstyrelses afgørelser vedrørende anvendelse af  

 lovvalgsreglerne i EF-forordning 1408/71 om anvendelse af de sociale  

 sikringsordninger på arbejdstagere, selvstændige erhvervsdrivende og deres  

 familiemedlemmer, der flytter inden for Fællesskabet, samt i de konventioner  

 om social sikring, som Danmark har indgået med en række stater, kan i dag  

 indbringes for socialministeren.
Det foreslås, at ankeadgangen vedrørende  

 disse afgørelser henlægges til Ankestyrelsen.
 Det findes dog hensigtsmæssigt, at klageadgangen til socialministeren  

 vedrørende fravigelse af de generelle lovvalgsregler i form af aftaler med en  

 eller flere stater bevares, fordi sådanne aftaler forhandles ud fra en  

 konkret afvejning af erhvervslivets og den udsendte arbejdstagers interesser.
 Den Sociale Sikringsstyrelse er ved disse bestemmelser tillagt en  

 selvstændig kompetence i forhold til Det Sociale Nævn for Københavns og  

 Frederiksberg Kommuner.
 Til § 65 Bestemmelsen er en videreførsel af bistandslovens § 15 c.
 Til § 66 Bestemmelsen viderefører reglerne om genvurdering af  

 klager, som i dag fremgår af Socialministeriets bekendtgørelse nr. 122 af 28.  

 marts 1985 om indsendelse af klager over afgørelser truffet af sociale  

 udvalg/magistrater og regionale nævn inden for det sociale område og om  

 genvurdering i forbindelse med klager (remonstration).
Det foreslås, at reglen om, at klagen altid sendes til den myndighed, der  

 har truffet afgørelsen, fremgår direkte af loven.
Formålet med denne  

 fremgangsmåde er at give den myndighed, der har truffet afgørelsen, lejlighed  

 til at vurdere, om klageren skal have hel eller delvis medhold.
Som noget nyt foreslås det, at myndigheden får pligt til at genvurdere  

 sagen.
Kan myndigheden ikke give klageren fuldt ud medhold, sender  

 myndigheden sagen til klageinstansen.
Der er ikke i selve lovforslaget  

 fastsat en frist for at videresende sagen, men det bør ske hurtigst muligt.  

 Som det fremgår af bemærkningerne til § 74 foreslås det, at  

 socialministeren bemyndiges til at fastsætte regler om behandlingen af  

 klagesager, herunder fastsættelse af tidsfrister for, hvornår sagen skal  

 sendes til klageinstansen.
Til § 67 Bestemmelsen viderefører reglen i bistandsloven,  

 sygedagpengeloven, pensionsloven, delpensionsloven og børnetilskudsloven,  

 hvorefter en klage til det sociale ankenævn skal indgives inden 4 uger efter,  

 at klageren har fået meddelelse om afgørelsen.
Det foreslås, at reglen  

 udvides til også at omfatte klager over amtskommunens afgørelser.
Efter stk. 2 kan formanden for det sociale ankenævn og chefen for  

 Ankestyrelsen se bort fra overskridelse af tidsfristen, når der er særlig  

 grund til det.
Dette svarer til bistandslovens § 15, stk. 4, 3. pkt.
Det er tydeliggjort, at det er formanden for det sociale nævn, der træffer  

 afgørelse vedrørende ankefrist, og at det ikke sker på nævnets vegne.
Det  

 foreslås, at formandens afgørelse ikke kan indbringes for anden administrativ  

 klageinstans.
Dette er en ændring i forhold til den gældende retstilstand.
 Til § 68 Bestemmelserne om nævnenes og Ankestyrelsens uafhængighed  

 er en videreførsel af § 17, stk. 1, i den sociale styrelseslov og § 1, stk.3,  

 samt § 9 i lov om Den Sociale Ankestyrelse.
 Spørgsmålet om klageinstansernes uafhængighed af instruktioner i den  

 enkelte sags afgørelse samt mulighed for at vælge den mest rigtige afgørelse,  

 selv om den måtte gå modtageren af hjælp imod, er senest behandlet i  

 forbindelse med vedtagelsen af L 448 af 1. juni 1994.
 Til § 69 Bestemmelsen om begrænsningen i klageinstansernes  

 efterprøvelse af kommunale skønsmæssige afgørelser er delvis en videreførsel  

 af den hidtidige regel i bistandslovens § 15, stk. 5.
 Der henvises til de almindelige bemærkninger afsnit 6.3.
 Til § 70 Der henvises om afgørelserne og deres offentliggørelse  

 til bemærkningerne til § 79.
Til § 71 Bestemmelsen i stk. 1 er en videreførsel af  

 bestemmelsen i § 17, stk. 2, i den sociale styrelseslov.
Bestemmelsen  

 indebærer, at formanden straks på mødet kan trække afgørelsen, hvis der er  

 begrundet tvivl om, hvorvidt nævnets afgørelse er i overensstemmelse med  

 loven.
Sagen sendes inden 1 uge til Ankestyrelsen.
Der er således tale om en  

 garanti for, at der ikke bliver truffet en ulovlig afgørelse.
Den endelige  

 afgørelse ligger hos Ankestyrelsen.
Bestemmelsen i stk. 2 er en videreførsel af den hidtige bestemmelse  

 i § 17, stk. 3, i den sociale styrelseslov, hvorefter socialministeren har  

 udnyttet bemyndigelsen til at bestemme, at formanden selv træffer afgørelse  

 om, hvorvidt en sags afgørelse ikke skønnes at frembyde tvivl og derfor selv  

 træffer afgørelsen.
Retssikkerhedsgarantien for klageren (borgeren) ligger i,  

 at sagen skal behandles i nævnet, hvis Ankestyrelsen optager sagen til  

 behandling som principiel eller generel.
Det præciseres endvidere i  

 bestemmelsen, at formandens afgørelse om, hvorvidt der kan ses bort fra en  

 overskridelse af klagefristen, ikke kan indbringes for Ankestyrelsen.
Efter  

 den hidtidige formulering af bl.a. bistandslovens § 15, stk. 4, har  

 Folketingets Ombudsmand rejst tvivl om Ankestyrelsens og ankenævnenes  

 hidtidige praksis, der går ud på, at formandens afgørelse var endelig.  

 Ombudsmandens opfattelse er, at der er tale om en egentlig afgørelse, hvori  

 klageadgangen ikke er afskåret.
Det præciseres derfor, at formandens  

 afgørelse om overskridelse af klagefristen er endelig.
 Det foreslås i stk. 3, at formandens afgørelser om sagsbehandlingen  

 i øvrigt er endelige.
Bestemmelsen i stk. 4 er en videreførsel af den hidtidige regel i §  

 17, stk. 3, i den sociale styrelseslov.
Efter bestemmelsen kan formanden  

 træffe en foreløbig afgørelse i tilfælde, hvor der er tale om en øjeblikkelig  

 opstået trangssituation.
Da klager over rimeligheden af et aktiveringstilbud  

 efter lov om aktiv socialpolitik ikke har opsættende virkning, forudsættes  

 det af hensyn til en hurtig sagsbehandling, at formanden for nævnet i disse  

 klagesager kan træffe en foreløbig afgørelse.
En sådan foreløbig afgørelse  

 skal snarest muligt behandles i et møde i nævnet, og det henstilles, at dette  

 så vidt muligt sker indenfor 14 dage.
Til § 72 Stk. 1 viderefører med redaktionelle ændringer  

 den gældende regel om, at en klage over en afgørelse ikke bevirker, at  

 iværksættelsen af afgørelsen kan udsættes.
Det betyder, at borgeren har krav  

 på at få den ydelse, som klageinstansen har tillagt vedkommende, selv om  

 kommunen eller amtskommunen anmoder om at få sagen behandlet i Ankestyrelsen.
 En myndighed har dog fortsat mulighed for at give sine egne afgørelser  

 opsættende virkning.
Stk. 2 svarer med redaktionelle ændringer bl.a. til bistandslovens  

 § 15 b, stk. 1, hvorefter Ankestyrelsen eller det sociale ankenævn skal  

 træffe beslutning om tidspunktet for bortfald eller ændring af hjælpen, hvis  

 de ændrer en afgørelse til skade for ansøgeren.
Der er en tilsvarende regel i  

 de øvrige love.
Det bemærkes, at der ikke kan kræves tilbagebetaling af hjælpen for  

 perioder forud for den ændrede afgørelse, medmindre de almindelige  

 betingelser i lovgivningen er opfyldt.
Der vil i disse sager være tale om en  

 ny afgørelse om tilbagebetaling af ydelser modtaget mod bedre vidende.
 Stk. 3 er en videreførsel af bistandsloven § 15 b, stk. 3.
 Til § 73 Bestemmelsen er en videreførsel af de hidtil gældende  

 regler i lov om Den Sociale Ankestyrelse.
 Dog foreslås det, at fristen i Ankestyrelseslovens § 11 ændres fra 2  

 måneder til 8 uger.
Til § 74 Bestemmelsen bemyndiger socialministeren til at fastsætte  

 regler om klagesagsbehandlingen, herunder også om frister for bl.a. sager,  

 som bliver genvurderet.
Der henvises til bemærkningerne til § 66.
 Til § 75 Det foreslås, at bemyndigelsen for skatteministeren til  

 at fastsætte regler om klage over afgørelser om indtægtsgrundlaget overføres  

 fra bistandsloven og lov om social pension til lov om retssikkerhed og  

 administration på det sociale område.
 Til kapitel 11 Kapitlet handler om Den Sociale Ankestyrelses og de sociale  

 nævns vejledning og koordinering af praksis.
 Til § 76 Der henvises til afsnit 9 i de almindelige bemærkninger,  

 hvor Ankestyrelsens opgaver med at koordinere praksis er beskrevet.
 Ankestyrelsens vejledningsforpligtelse findes i dag i ankestyrelseslovens  

 § 1, stk. 4, og rammerne for denne virksomhed er lagt i forarbejderne til lov  

 nr. 448 af 1. juni 1994.
 Ankestyrelsens vejledningsvirksomhed kan deles op i en generel del og en  

 mere konkret del.
Den generelle del retter sig mod alle brugere - borgere, kommuner,  

 amtskommuner, sociale nævn, Arbejdsskadestyrelsen, fagforeninger,  

 forsikringsselskaber m.fl.
Den generelle del består for tiden af  

 offentliggørelse af principielle eller generelle afgørelser i form af Sociale  

 Meddelelser (SM'er), af udsendelse af praksisoversigter og af uddybende  

 artikler om praksis i bladet »Nyt fra Ankestyrelsen«.
Den mere konkrete vejledning skal i overensstemmelse med forarbejderne til  

 bestemmelsen primært rette sig mod de sociale nævn.
Denne virksomhed består i  

 deltagelse i møder med nævnene og besvarelse af telefoniske og skriftlige  

 henvendelser i øvrigt fra nævnene.
 Ankestyrelsen besvarer også mange henvendelser, såvel telefoniske som  

 skriftlige, fra andre, navnlig borgere, kommuner, interesseorganisationer og  

 forsikringsselskaber.
Til § 77 Det foreslås, at Socialministeriet kan anmode  

 Ankestyrelsen om at foretage praksisundersøgelse.
Det kan fx være relevant,  

 hvis Socialministeriet mener, at praksis inden for et sagsområde bør  

 undersøges.
Til § 78 Det foreslås, at det sociale nævn som led i sin  

 vejledningsforpligtelse i samarbejde med Ankestyrelsen også varetager opgaver  

 med at koordinere praksis.
Der henvises til afsnit 9.2 i de almindelige  

 bemærkninger.
 Til § 79 Som et nødvendigt led i de sociale nævns nye opgaver med  

 at koordinere praksis, foreslås den hidtidige regel om Ankestyrelsens  

 muligheder for at indhente sager udvidet til at omfatte også de sociale nævn.
 Det foreslås, at oplysninger om afgørelser også kan indhentes ad  

 elektronisk vej.
Det er ikke et krav, at sagerne renses for personoplysninger - fx cpr.  

 nr., navn og adresse o.lign - inden myndighederne afleverer sagerne til  

 Ankestyrelsen eller nævnene i forbindelse med koordinering af praksis.
Dette  

 følger af forvaltningslovens § 30.
Til § 80 Bestemmelsen viderefører den hidtidige bestemmelse om  

 Ankestyrelsens Centrale Koordinationsudvalg.
Der henvises til de almindelige  

 bemærkninger.
 Til § 81 Det foreslås, at sammensætningen af udvalget ændres i  

 forhold til gældende regler i lov om Den Sociale Ankestyrelse § 1, stk. 5. I  

 dag indstiller De Samvirkende Invalideorganisationer, Landsorganisationen i  

 Danmark, Dansk Arbejdsgiverforening, Kommunernes Landsforening,  

 Sundhedsministeriet, Foreningen af Statsamtmænd og Den Sociale  

 Sikringsstyrelse (tidligere Direktoratet for Social Sikring og Bistand) hver  

 1 medlem.
Det foreslås, at Sundhedsministeriet udtræder af udvalget og afløses af en  

 repræsentant fra Praktiserende Lægers Organisation for på den måde at styrke  

 den lægefaglige ekspertise i udvalget.
Praktiserende Lægers Organisation er  

 ligeledes repræsenteret i de lokale sociale koordinationsudvalg, jf.  

 Socialministeriets bekendtgørelse nr. 167 af 14. marts 1995.
Det foreslås endvidere, at udvalget udvides med en repræsentant fra  

 Socialministeriets departement.
Hensigten hermed er, at Socialministeriet får  

 en direkte og umiddelbar adgang til de problemstillinger, viden m.v., som  

 udvalget beskæftiger sig med.
Med henblik på at styrke det forebyggende og  

 aktiverende arbejde foreslås det, at Københavns og Frederiksberg Kommuner, i  

 fællesskab indstiller 1 medlem.
Som følge af ønsket om at styrke  

 praksiskoordineringen foreslås det også, at Funktionærernes og  

 Tjenestemændenes Fællesråd, der repræsenterer et stort antal offentligt  

 ansatte, samt amtskommunerne gennem Amtsrådsforeningen i Danmark indstiller  

 hver 1 medlem.
 Der henvises til afsnit 9.1 i de almindelige bemærkninger.
 Til kapitel 12 Kapitlet indeholder reglerne om Socialministeriets  

 adgang til at indhente oplysninger m.v. fra kommuner, amtskommuner og de  

 sociale nævn.
Til § 82. Bestemmelsen svarer med mindre ændringer til § 23 i den  

 sociale styrelseslov.
Der er desuden i dag tilsvarende bestemmelser i de  

 fleste af de sociale hovedlove.
Det gælder lov om social pension (§ 60), lov  

 om kommunal aktivering (§ 29), lov om børnetilskud og forskudsvis udbetaling  

 af børnebidrag (§ 25), lov om dagpenge ved sygdom eller fødsel (§ 36) og lov  

 om delpension (§19).
 Bestemmelsen skal endvidere ses i sammenhæng med § 63 i lov om kommuners  

 styrelse, hvorefter kommunalbestyrelsen skal tilvejebringe og meddele  

 vedkommende minister de oplysninger, som denne måtte forlange om forhold i  

 kommunen.
Langt hovedparten af de løbende statistiske oplysninger på det sociale  

 område indsamles af Danmarks Statistik.
På enkelte områder indsender  

 kommuner, amtskommuner og nævnene dog allerede i dag løbende statistiske  

 oplysninger til Socialministeriet.
Det drejer sig bl.a. om afgørelser i sager  

 om førtidspension m.v. og i sager om støtte til køb af bil m.v. efter  

 bistandslovens § 58, som kommunerne og revaliderings- og pensionsnævnene skal  

 indsende til Den Sociale Ankestyrelse.
Derudover har Socialministeriet fx i forbindelse med det lovforberedende  

 arbejde og som led i opfølgningen af gennemførte lovændringer behov for at  

 kunne anmode kommuner, amtskommuner og nævn om at tilvejebringe og indsende  

 statistiske oplysninger og lignende på særlige områder eller om specielle  

 forhold inden for det sociale område, som ikke er dækket af den løbende  

 statistik.
Dette kan ske i form af såvel kvantitative som kvalitative  

 undersøgelser i kommunerne m.v. eller i et repræsentativt udsnit heraf.
Til § 83 Bestemmelsen viderefører den sociale styrelseslovs § 26,  

 som indeholder hjemmel til Det Sociale Informations- og Analysesystem.
I  

 henhold til bemyndigelse i § 26 er der fastsat nærmere retningslinier for  

 Informations- og Analysesystemet i Socialministeriets cirkulære af 30.  

 november 1989.
Kommunalbestyrelser og amtsråd har herefter pligt til at bidrage til at  

 opretholde et tilstrækkeligt vidensniveau på centralt niveau om deres  

 intentioner for og forventninger til udviklingen på det sociale område.
Til  

 indsamling af mere detaljerede oplysninger bl.a. i forbindelse med  

 betjeningen af Folketinget har kommunalbestyrelser og amtsråd pligt til at  

 medvirke til temaplanlægning på særlige områder, i kommunepaneler eller til  

 på anden måde at fremskaffe uddybende oplysninger om udviklingen, fx gennem  

 spørgeskema- eller interviewundersøgelser i kommuner og amter.
Systemet omfatter det sociale område og grænseområderne til andre  

 sektorer, men har også et tværsektorielt sigte.
Det bør på længere sigt kunne  

 tilpasses udviklingen i, hvad man finder hensigtsmæssigt at omfatte under  

 begrebet socialpolitik/socialt arbejde.
Interesseområdet er ikke begrænset til den offentlige sektor.
I systemet  

 medtages i fornødent omfang koordinations- og samordningsspørgsmål i forhold  

 til private, der udfører socialt arbejde, herunder selvejende institutioner.
Det er kommunalbestyrelser og amtsråd, der har ansvaret for at meddele  

 oplysninger til Socialministeriet.
Bydelsrådene i Københavns Kommune  

 udarbejder til brug for Borgerrrepræsentationens indberetninger i henhold til  

 § 83, stk. 1, bydelsrådets eget bidrag for de opgaver, der er udlagt til  

 selvstændig varetagelse.
Bydelsrådene medvirker tilsvarende til på anden måde  

 at tilvejebringe udviklingsoplysninger på særlige områder, jf. stk. 2.
 Socialministeriet kan melde tilbage på baggrund af oplysninger modtaget i  

 henhold til § 83. Specielt for de københavnske bydelsråd kan  

 Socialministeriet melde tilbage samt kontakte disse direkte.
Betydningen af åbenhed og synlighed om, hvad kommunalbestyrelser og  

 amtsråd beslutter at tilbyde borgerne, har igennem de seneste år fået øget  

 opmærksomhed.
Med indførelsen af den kommunale styrelseslovs § 62 tilskyndes  

 kommunalbestyrelser og amtsråd til større åbenhed via serviceinformation til  

 borgerne om omfang og indhold af de væsentligste kommunale ydelser.  

 Udviklingen inden for det sociale område følges via Informations- og  

 Analysesystemet.
 Til § 84 Bestemmelsen bemyndiger socialministeren til at fastsætte  

 nærmere regler for omfanget, ajourføringen og indsendelsen af oplysninger.  

 Der er i dag i §§ 29 og 30 i Socialministeriets cirkulære nr. 193 af 3.  

 november 1994 om social pension med senere ændringer fastsat nærmere regler  

 dels om de statistiske oplysninger som kommunerne og revaliderings- og  

 pensionsnævnene skal indsende til Den Sociale Ankestyrelse om afgørelser i  

 sager om førtidspension m.v., dels om de statistikoplysninger om udbetaling  

 af personlige tillæg, som kommunerne skal indsende til Socialministeriet.  

 Endvidere er der i § 12 i Socialministeriets bekendtgørelse nr. 920 af 18.  

 december 1991 af forretningsorden for de sociale ankenævn og revaliderings-  

 og pensionsnævnene med senere ændringer fastsat nærmere regler om de  

 oplysninger, som statsamtet og sekretariatet for Det Sociale Nævn for  

 Københavns og Frederiksberg Kommuner skal indsende til Den Sociale  

 Ankestyrelse.
 Disse regler vil blive videreført med de tilpasninger, der følger af  

 reglerne i dette lovforslag.
 Til kapitel 13 Kapitlet giver socialministeren bemyndigelse til at  

 fastsætte regler for regnskabsaflæggelse m.v.
 Til § 85 Der er i dag i alle de sociale hovedlove (bistandsloven,  

 lov om kommunal aktivering, lov om social pension, lov om delpension,  

 sygedagpengeloven og børnetilskudsloven) bemyndigelse for socialministeren  

 til at fastsætte de nærmere regler om anvisning af refusion og tilskud,  

 regnskabsaflæggelse og revision.
 Det er disse bemyndigelser, der nu foreslås samlet i en bestemmelse.
Der er i dag regler om regnskab og revision i Socialministeriets  

 bekendtgørelse nr. 927 af 2. december 1993 om kommunernes regnskabsaflæggelse  

 og statsrefusion m.v. på visse dele af det sociale område, nr. 926 af 2.  

 december 1993 om revision af kommunernes regnskaber på visse dele af det  

 sociale område, nr. 925 af 2. december 1993 om revision af amtskommunernes  

 samt Københavns og Frederiksberg Kommuners regnskaber på visse dele af det  

 sociale område samt nr. 924 af 2. december 1993 om amtskommunernes samt  

 Københavns og Frederiksberg Kommuners regnskabsaflæggelse og statsrefusion på  

 visse dele af det sociale område.
Disse regler vil blive videreført med de  

 tilpasninger, der følger af reglerne i dette lovforslag.
Det kan oplyses, at  

 Socialministeriet i samarbejde med Foreningen af Socialchefer i Danmark og  

 Kommunernes Landsforening forsøger at forenkle de regnskabs- og  

 revisionsmæssige krav til kommunerne.
 Det er især kravene til dokumentation, der søges forenklet, herunder om  

 der ved enkeltydelser kan fastsættes bagatelgrænser for udgifter, hvor kun  

 bevillingsgrundlaget (trangsvurderingen) tjener som dokumentation for en  

 korrekt udbetalt ydelse, men hvor selve udgiften ikke behøver at være  

 dokumenteret.
 De almindelige finansieringsregler fremgår fortsat af de enkelte sociale  

 love.
 Stk. 2 er med en redaktionel ændring en videreførelse af  

 bistandslovens § 135, stk. 8.
 Til § 86 Bestemmelsen er en viderførelse af den hidtidige  

 bestemmelse i lov om social pension, men foreslås nu overført til lov om  

 retssikkerhed og administration på det sociale område som gældende for  

 samtlige love, der behandles efter denne lov.
 Til kapitel 14 Kapitlet handler om Det Centrale Handicapråd og  

 Børnerådet m.v.
Til § 87 Der er i Danmark en lang tradition for samarbejde mellem  

 staten og handicaporganisationerne.
Dette gælder ikke blot i forbindelse med  

 gennemførelse af konkrete lovinitiativer, men også i anliggender af generel  

 karakter, der har betydning for vilkårene i samfundet for mennesker med  

 handicap.
Blandt de seneste overordnede tiltag i dansk handicappolitik kan nævnes  

 folketingsbeslutning nr.
B 43 af 2. april 1993 om ligestilling og  

 ligebehandling af handicappede med andre borgere samt tiltrædelsen af FN's  

 »Standardregler om lige muligheder for handicappede«, der blev  

 vedtaget på FN's Generalforsamling den 20. december 1993 (Resolution 48/96).
Et væsentligt element til styrkelse og udvikling af samarbejdet med  

 handicaporganisationerne med henblik på at sikre lige muligheder for  

 handicappede har været Det Centrale Handicapråd, der blev etableret ved Lov  

 nr. 258 af 8. juni 1978 med indsættelsen af § 25 a i den sociale  

 styrelseslov.
De nærmere regler om Rådets sammensætning og opgaver er senest  

 fastsat i Socialministeriets bekendtgørelse nr. 499 af 21. juni 1995.
 Forslaget til § 66 har til formål at videreføre ordningen med et bredt  

 sammensat centralt organ, som er rådgivende over for Folketinget, ministrene  

 og de centrale myndigheder med henblik på at sikre, at hensyn til mennesker  

 med handicap tilgodeses i samfundets planlægning.
 Forslaget i stk. 3 er en videreførsel af bistandslovens § 30.
Til § 88 Den 1. juli 1994 oprettedes der i Socialministeriets regi  

 for en 3-årig forsøgsperiode et uafhængigt tværfagligt sammensat børneråd.  

 Børnerådet har i forsøgsperioden arbejdet på at fremme børns rettigheder og  

 interesser i samfundet bl.a. via formidling af information om børn.
Desuden  

 har rådet arbejdet for at give børn bedre muligheder for at deltage i  

 debatten og påvirke samfundsudviklingen.
Der er et stadigt behov for fokus på børns rettigheder og interesser,  

 bl.a. også set i lyset af FN's Konvention om Barnets Rettigheder.
Dette  

 gælder ikke blot i forbindelse med gennemførelse af konkrete lovinitiativer,  

 men også i anliggender af generel karakter.
Samtidig er det væsentligt med et  

 organ, der giver mulighed for, at børn kan komme til orde omkring forhold,  

 der vedrører dem selv.
Børnerådet har med sin tilknytning af børnepaneler  

 givet denne mulighed.
Det er vigtigt, at dette aspekt videreføres og styrkes.
 Bestemmelsen har til formål at permanentgøre Børnerådet som et uafhængigt  

 og bredt sammensat organ, der skal følge og synliggøre udviklingen i børns  

 opvækstvilkår, som kan tale børnenes sag i den offentlige debat, og som er  

 rådgivende overfor Folketinget, ministrene og de centrale myndigheder med  

 henblik på at sikre, at børns rettigheder, behov og interesser tilgodeses i  

 samfundets planlægning.
 Til kapitel 15 Kapitlet indeholder ikrafttrædelses- og  

 overgangsbestemmelser samt ændringer i lov om dagpenge ved sygdom eller  

 fødsel som følge af bl.a. nedlæggelsen af Dagpengeudvalget.
Til § 89 Kommunerne afgiver efter de hidtil gældende regler  

 indstilling til revaliderings- og pensionsnævnene i sager efter §§ 14, 16 og  

 18 i lov om social pension samt efter § 43 og § 58 i lov om social bistand.  

 Det foreslås derfor, at de sager, hvori kommunerne senest den 31. december  

 1998 har indgivet indstilling til nævnene, overgår til videre behandling i de  

 sociale nævn efter den 1. januar 1999. Det samme vil gælde for de sager om  

 almindelig og forhøjet almindelig førtidspension, som kommunen har afgjort  

 efter § 14, stk. 3, i lov om social pension, og som borgeren har indbragt for  

 revaliderings- og pensionsnævnet, dvs. at nævnets afgørelse kan indbringes  

 for Ankestyrelsen, hvis sagen har principiel eller generel betydning, eller  

 hvis nævnet omgør kommunens afgørelse.
Kommunale afgørelser efter tilladelse,  

 jf. § 62 b i lov om social pension og § 138 c i lov om social bistand,  

 overgår ligeledes til det sociale nævn og behandles efter de hidtil gældende  

 regler, dvs. at det sociale nævns afgørelser altid kan indbringes for  

 Ankestyrelsen.
Kontinuiteten i sagsbehandlingen i det sociale nævn er sikret ved, at det  

 fortsat er statsamtmanden, der er formand for nævnet, og at statsamtet  

 fortsætter som sekretariat for de nye nævn.
Endvidere vil der gå en vis  

 periode, inden de sociale nævn begynder at modtage klagesager fra kommunerne,  

 og der bliver således ikke tale om sagsophobning på grund af uafgjorte sager.  

 Sager, hvori kommunen endnu ikke har afgivet indstilling til revaliderings-  

 og pensionsnævnet, færdigbehandles af kommunen.
 Der foreslås samme overgangsbestemmelse for sagerne i de sociale ankenævn,  

 således at kommunale afgørelser, der er inbragt for ankenævnet overgår til  

 fortsat behandling i det sociale nævn.
Det bemærkes, at kompetencen til at træffe afgørelse i sager om visse  

 hjælpemidler efter § 95, stk. 2, og invalidebiler efter § 97 i lov om social  

 service overgår fra kommunen til amtskommunen.
Der henvises til bemærkninger  

 om overgangsbestemmelserne i lov om social service.
Til stk. 5 Efter de nuværende regler kan kommunernes afgørelser om dagpenge ved  

 sygdom eller fødsel indbringes for Dagpengeudvalget, hvis afgørelse ikke kan  

 indbringes for anden administrativ myndighed.
Dagpengeudvalget består af 4 medlemmer samt en opmand, der alle udnævnes  

 af socialministeren.
Et medlem udnævnes efter indstilling fra Dansk  

 Arbejdsgiverforening, et medlem efter indstilling fra Landsorganisationen i  

 Danmark og et medlem efter indstilling fra Kommunernes Landsforening,  

 Københavns og Frederiksbergs kommuner.
Opmanden udnævnes efter indstilling  

 fra Arbejdsrettens formandskab.
Socialministeren fastsætter udvalgets  

 forretningsorden og bestemmer, hvem der skal være formand for udvalget - på  

 nuværende tidspunkt er det lederen af dagpengekontoret i Den Sociale  

 Ankestyrelse, der er formand.
 Som følge af opbygningen af et enstrenget klagesystem med en tværfaglig  

 behandling af sagerne, der giver mulighed for en vurdering af mulighederne på  

 hele det sociale område, nedlægges Dagpengeudvalget og klagesagerne overføres  

 til de sociale nævn.
 Det foreslås derfor, at kommunens afgørelser efter dagpengeloven for  

 fremtiden skal kunne indbringes for det sociale ankenævn.
 Efter lovforslaget falder adgangen til at lade en dagpengesag forelægge  

 for opmanden bort (ethvert medlem kan efter den gældende lov forlange, at  

 opmanden tilkaldes, hvorefter han alene træffer udvalgets afgørelse).
 Til gengæld vil det efter forslaget være muligt at indbringe principielle  

 og generelle sager for en tredie instans, nemlig Den Sociale Ankestyrelse.
 Det er fortsat Den Sociale Ankestyrelse, der administrerer de private  

 forsikringsordninger efter dagpengeloven, og som træffer afgørelse i disse  

 sager.
 Som konsekvens af nedlæggelsen af Dagpengeudvalget ophæves bestemmelserne  

 om Dagpengeudvalget.
 Kommunens afgørelser efter lov om dagpenge ved sygdom eller fødsel kan  

 efter den 1. januar 1999 indbringes for det sociale nævn efter reglerne i  

 kapitel 10. Det foreslås, at Dagpengeudvalget nedlægges 8 måneder senere for  

 at afvikle de sager, der er indbragt til udvalget inden den 31. december  

 1998. Det vil ikke være hensigtsmæssigt, at de sociale nævn, som ikke  

 tidligere har truffet afgørelse i ankesager vedrørende sygedagpengeloven,  

 overtager denne opgave allerede den 1. januar 1999. Samtidig ville en  

 overgang af de eksisterende sager fra Dagpengeudvalget til de 15 nævn betyde  

 en forsinkelse af sagsbehandlingen i forhold til borgeren.
Til stk. 6 Det foreslås, at de ordninger, hvorefter kommuner og amtskommuner har  

 delegeret deres beføjelser efter § 9, stk. 2, i lov om social bistand,  

 forbliver i kraft.
Der henvises til de almindelige bemærkninger i oversigten  

 vedrørende kapitel 6.
 Til § 90 Loven gælder ikke for Færøerne og Grønland.
Skriftlig fremsættelse Socialministeren (Karen Jespersen):
 Jeg skal hermed tillade mig at fremsætte:
 Forslag til lov om retssikkerhed og administration på det sociale  

 område.
(Lovforslag nr.
L 228).
 Forslaget fremsættes sammen med forslagene til lov om aktiv socialpolitik,  

 lov om social service og til lov om ændring af lov om social pension og lov  

 om delpension.
Formålet med dette lovforslag er at samle grundlæggende regler og  

 principper for retssikkerhed og administration på det sociale område.
Det  

 gælder reglerne i den sociale styrelseslov og loven om den sociale  

 ankestyrelse, og det gælder tværgående regler, som i dag findes i de enkelte  

 sociale love.
Forslaget om retssikkerhed og administration på det sociale område  

 indeholder i kapitel 2 regler om, at borgerne skal have indflydelse og  

 mulighed for aktivt at medvirke, når kommunerne og amtskommunerne behandler  

 deres sag.
Spørgsmål om hjælp efter den sociale lovgivning skal behandles  

 hurtigt, og kommuner og amtskommuner får pligt til at give borgeren besked,  

 hvis myndigheden ikke kan træffe en afgørelse inden for en frist, som  

 kommunalbestyrelsen eller amtsrådet selv fastsætter.
Forslaget lægger vægt på tidlig indsats og fastsætter en regel om, at  

 senest 8 uger efter første henvendelse om løbende hjælp til forsørgelse, skal  

 kommunen foretage en kvalificeret vurdering af sagen.
Ansøgeren skal  

 skriftligt have besked om denne vurdering.
Reglerne om, hvilken kommune der har pligt til at give hjælpen  

 (handlekommune), om borgerens pligt til at give oplysninger mv. findes i dag  

 i de enkelte sociale love.
For at understøtte, at de muligheder, der er i de  

 sociale love skal ses som en helhed, og for at gøre det lettere at skaffe sig  

 et overblik, er det skønnet hensigtsmæssigt, at disse regler samles i en lov,  

 hvilket sker i kapitel 3.
 De kommunale og amtskommunale opgaver er samlet i kapitel 4 og 5. Det  

 bliver her bl.a. præciseret, at kommunalbestyrelsen og amtsrådet har pligt  

 til at føre tilsyn med, hvordan de kommunale opgaver løses, og at dette  

 tilsyn omfatter både indholdet af tilbudene og den måde, som opgaverne  

 konkret bliver udført på.
 Disse kapitler giver også en oversigt over de råd og udvalg, der skal være  

 under kommunen og amtskommunen.
Som noget nyt får kommunerne pligt til enten selv eller i samarbejde med  

 andre kommuner at have et koordinationsudvalg for den forebyggende  

 arbejdsmarkedsindsats.
Koordinationsudvalget skal rådgive kommunen om den  

 arbejdsmarkedsrettede indsats for at fastholde eller få personer tilbage på  

 arbejdsmarkedet.
 Koordinationsudvalget skal ses om et led i at opprioritere aktivlinien,  

 jf. forslaget til lov om aktiv socialpolitik, og hænger også sammen med, at  

 kommunerne får kompetence til at tilkende alle former for førtidspension, jf.  

 forslaget til lov om ændring af lov om pension og lov om delpension.
 Det foreslås endvidere, at de amtskommunale brugerråd - på linie med  

 klagerådene om hjemmehjælp - kan behandle klagesager om personlig hjælp mv.
Kapitel 6 samler regler, der gælder både for kommuner og amter.
Disse  

 myndigheders pligt til at samarbejde bliver præciseret.
 Det foreslås, at hvis en kommune eller en amtskommune betaler for at få  

 udført opgaver efter den sociale lovgivning, skal kommunen/amtskommunen tage  

 stilling til, hvordan der forholdes med formue, der kan opstå i denne  

 forbindelse.
 Når private udfører opgaver for kommunen eller amtskommunen, er der  

 forslag om, at reglerne om at videregive og indhente oplysninger i  

 forvaltningsloven og i lov om offentlighed i forvaltningen skal gælde.  

 Virkningen er, at borgernes retsbeskyttelse med hensyn til at videregive  

 eller indhente oplysninger bliver ens uanset om opgaven udføres af private  

 eller af myndigheden.
Kapitlerne 7 til 10 samler reglerne om borgerens muligheder for at klage  

 over afgørelser.
Der foreslås et forenklet Jnstrenget ankesystem med det  

 sociale nævn som 1. instans, og hvor sager, hvis de har principiel eller  

 generel betydning, kan efterprøves at Den Sociale Ankestyrelse.
 Som følge af den ændrede ankestruktur er der forslag om at ændre  

 sammensætningen af de sociale nævn og Den Sociale Ankestyrelse.
Kapitel 11 fastsætter regler om koordinering af praksis, dvs gennemgang af  

 et antal sager med henblik på at undersøge, om afgørelserne er i  

 overensstemmelse med lovgivningen.
Den opgave har Ankestyrelsen i dag, og som  

 noget nyt får de sociale nævn - i samarbejde med Ankestyrelsen - også opgaver  

 med koordinering af praksis.
Det Centrale Koordinationsudvalg, der er  

 rådgivende over for Ankestyrelsen og kommunerne, videreføres med udvidet  

 sammensætning.
Børnerådet og Handicaprådet videreføres.
 Det foreslås, at lovforslaget træder i kraft den 1. januar 1999.
 Idet jeg i øvrigt henviser til bemærkninger til lovforslaget, skal jeg  

 anbefale lovforslaget til Folketingets velvillige behandling.
Efter 2. behandling den 27. maj 1997 Kapitel 1 Lovens formål og område § 1. Formålet med denne lov er at 1) sikre borgernes rettigheder og indflydelse, når de sociale myndigheder  

 behandler sager, 2) fremhæve, at de sociale myndigheder har pligt til at tilrettelægge en  

 tidlig helhedsorienteret hjælp, 3) forebygge, at personer, der har eller kan få vanskeligheder ved at  

 fastholde et arbejde, får behov for hjælp til forsørgelse, og 4) fastlægge struktur og grundlæggende principper for administration af  

 sociale sager.
 § 2. Loven indeholder regler for, hvordan kommunalbestyrelsen  

 (kommunen), amtsrådet (amtskommunen) og statslige myndigheder (de sociale  

 nævn, Den Sociale Sikringsstyrelse og Den Sociale Ankestyrelse) skal behandle  

 sager efter lovgivningen.
 Stk. 2. I Københavns og Frederiksberg Kommuner varetages de  

 opgaver, som er henlagt til amtsrådene, af kommunalbestyrelsen.
 Stk. 3. Der kan i anden lovgivning være fastsat regler, der  

 fraviger denne lov.
 Stk. 4. Socialministeren bestemmer, hvilke sager denne lov helt  

 eller delvis gælder for.
Kapitel 2 Borgeren § 3. Kommunen og amtskommunen skal behandle spørgsmål om hjælp så  

 hurtigt som muligt med henblik på at afgøre, om der er ret til hjælp og i så  

 fald hvilken.
Stk. 2. Kommunen eller amtskommunen fastsætter en frist for, hvor  

 lang tid der må gå, inden der skal være truffet en afgørelse.
Hvis denne  

 frist ikke kan overholdes, skal ansøgeren skriftligt have besked om, hvornår  

 ansøgeren kan forvente en afgørelse.
§ 4. Borgeren skal have mulighed for at medvirke ved behandlingen  

 af sin sag.
Kommunen og amtskommunen tilrettelægger behandlingen af sagerne  

 på en sådan måde, at borgeren kan udnytte denne mulighed.
 § 5. Kommunen og amtskommunen skal behandle ansøgninger og  

 spørgsmål om hjælp i forhold til alle de muligheder, der findes for at give  

 hjælp efter den sociale lovgivning, herunder også rådgivning og vejledning.  

 Kommunen og amtskommunen skal desuden være opmærksom på, om der kan søges om  

 hjælp hos en anden myndighed eller efter anden lovgivning.
 § 6. Hvis en borger har brug for at få hjælp i en længere tid,  

 skal kommunen og amtskommunen tidligt i forløbet tilstræbe at tilrettelægge  

 hjælpen ud fra en samlet vurdering af pågældendes situation og behov på  

 længere sigt.
 § 7. Senest 8 uger efter første henvendelse om løbende hjælp til  

 forsørgelse skal kommunen foretage en vurdering efter § 6.
 Stk. 2. Ansøgeren skal skriftligt have besked om kommunens  

 vurdering efter stk. 1.
 § 8. Socialministeren kan fastsætte regler for behandling og  

 opfølgning af sagerne, herunder særlige tidsfrister for visse typer sager.
Kapitel 3 Handlekommune og oplysningspligt m.v.
Handlekommune § 9. Opholdskommunen har pligt til at yde hjælp.
 Stk. 2. Ægtefæller har opholdskommune, hvor den fælles bopæl er.
Stk. 3. Et barn under 18 år har samme opholdskommune som  

 forældrene.
Et barn, der bor mest hos den ene af forældrene, har  

 opholdskommune hos denne.
Hvis barnet bor lige meget hos begge forældre, har  

 barnet opholdskommune, hvor det er tilmeldt folkeregisteret.
 Stk. 4. Et barn, der ikke bor sammen med nogen af forældrene, og  

 som har klaret sig selv, har selvstændig opholdskommune.
 Stk. 5. Øjeblikkelig hjælp til et barn eller en ægtefælle, der  

 opholder sig uden for sin opholdskommune, jf. stk. 2 og 3, gives af den  

 kommune, hvor familiemedlemmet aktuelt har ophold.
Stk. 6. Pligten til at yde integrationsbistand til en udlænding,  

 der er omfattet af § 105, stk. 1, i lov om aktiv socialpolitik, varetages af  

 staten i indtil 18 måneder.
En kommune kan dog varetage pligten til at yde  

 integrationsbistand på et tidligere tidspunkt end efter de 18 måneder.  

 Indenrigsministeren fastsætter de nærmere regler og kan herved bestemme, at  

 bistanden ydes af en privat humanitær organisation.
 Stk. 7. Socialministeren fastsætter regler om, hvilken kommune der  

 har handleforpligtelsen i sager efter lov om dagpenge ved sygdom eller  

 fødsel.
 Oplysningspligt m.v.
 § 10. Personer, der søger om eller får hjælp, har pligt til at  

 medvirke til at få de oplysninger frem, som er nødvendige for at afgøre, om  

 eller hvilken hjælp de er berettiget til.
 Stk. 2. Myndigheden kan også som led i sagsbehandlingen anmode om  

 undersøgelse hos en læge eller indlæggelse til observation og behandling.
 Stk. 3. Myndigheden skal oplyse om pligten til at medvirke og om  

 adgangen til at indhente oplysninger efter § 12. Myndigheden skal samtidig  

 orientere om konsekvenserne, hvis pågældende ikke vil medvirke eller ikke vil  

 give samtykke efter § 12, stk. 3.
 § 11. En person, der modtager hjælp, har pligt til at oplyse  

 kommunen og amtskommunen om ændringer i sine forhold, der kan have betydning  

 for hjælpen.
Stk. 2. Pågældende skal have skriftlig besked om 1) pligten til at give oplysninger, 2) hvilke typer af ændringer der kan have betydning for hjælpen og 3) konsekvenserne af, at der ikke oplyses om ændringerne.
§ 12. En myndighed kan forlange, at personer, myndigheder m.v.,  

 der har kendskab til forholdene, giver oplysninger, der er eller må anses for  

 nødvendige for at behandle en sag.
Dette gælder også oplysninger om en  

 persons rent private forhold eller andre fortrolige oplysninger, ligesom  

 myndigheden kan indhente lægejournaler, sygehusjournaler eller udskrifter  

 heraf.
 Stk. 2. En myndighed kan forlange, at der optages retsligt forhør  

 i overensstemmelse med retsplejelovens § 1018.
 Stk. 3. Myndigheden skal forsøge at få samtykke til at indhente  

 oplysninger efter stk. 1.
Stk. 4. Oplysninger om økonomiske forhold kan myndigheden kræve at  

 få i elektronisk form fra andre offentlige myndigheder samt  

 arbejdsløshedskasser.
Oplysningerne kan indhentes som led i behandlingen af  

 en enkelt sag eller som led i en generel søgning til brug for kontrol.
 § 13. Socialministeren kan efter forhandling med arbejdsministeren  

 og undervisningsministeren fastsætte regler om, at uddannelsesstederne har  

 pligt til at underrette og give oplysninger til kommunerne om personer, der  

 er i aktivering i en uddannelsesaktivitet efter § 16, stk. 2, nr. 4 og 7, i  

 lov om aktiv socialpolitik.
§ 14. Kommunen kan udlevere oplysninger til apotekerne om navn,  

 personnummer og den personlige tillægsprocent vedrørende personer, der  

 modtager personligt tillæg til medicinudgifter.
Oplysningerne kan også gives  

 i elektronisk form og udleveres uden samtykke fra den enkelte.
Kapitel 4 Kommunen Kommunens opgaver § 15. Kommunalbestyrelsen har ansvaret for og beslutter, hvordan  

 kommunen skal planlægge og udføre sin virksomhed på det sociale og  

 sundhedsmæssige område efter den sociale lovgivning.
Dette gælder også for  

 initiativer i forhold til arbejdsmarkedet, herunder initiativer, der sigter  

 på at hjælpe personer til at kunne komme ind på eller blive på  

 arbejdsmarkedet.
 § 16. Kommunalbestyrelsen har pligt til at føre tilsyn med,  

 hvordan de kommunale opgaver løses, jf. § 15. Tilsynet omfatter både  

 indholdet af tilbudene og den måde, opgaverne udføres på.
 Udvalg m.v.
Udvalget, der behandler personsager § 17. Kommunalbestyrelsen kan ikke behandle sager om hjælp til  

 enkeltpersoner.
 Stk. 2. Kommunalbestyrelsen beslutter, hvilke udvalg sammensat af  

 kommunalbestyrelsesmedlemmer der skal behandle sager om hjælp til  

 enkeltpersoner.
 Stk. 3. I kommuner med magistratsordning behandles disse sager af  

 et eller flere magistratsmedlemmer.
Børn og unge-udvalget § 18. Kommunalbestyrelsen nedsætter et børn og unge-udvalg, der  

 træffer afgørelse i sager vedrørende børn og unge, jf. § 62 i lov om social  

 service.
§ 19. Børn og unge-udvalget består af 1) 3 medlemmer, der vælges af kommunalbestyrelsen blandt dens medlemmer, 2) byretsdommeren i retskredsen, dog således at hvis der er flere dommere  

 i retskredsen, bestemmer justitsministeren, hvem af disse der skal modtage  

 hvervet, og 3) en pædagogisk-psykologisk sagkyndig, der udpeges af amtsrådet for den  

 kommunale valgperiode.
 Stk. 2. Efter samme regler vælges og udpeges tillige for hvert  

 medlem en stedfortræder, der indkaldes til at møde, når medlemmet er  

 forhindret i at deltage.
Stk. 3. Medlemmer af udvalget efter § 17, som behandler sager om  

 børn og unges sociale forhold, kan ikke vælges som medlemmer af eller  

 stedfortrædere til børn og unge-udvalget.
Det samme gælder  

 magistratsmedlemmer, der i kommuner med magistratsordning er beskæftiget med  

 disse opgaver.
 § 20. Børn og unge-udvalget vælger selv sin formand og næstformand  

 blandt de medlemmer, der er valgt af kommunalbestyrelsen.
 Stk. 2. Dommeren leder møderne i udvalget og påser, at der er  

 foretaget de nødvendige undersøgelser, og beslutter, om der skal indhentes  

 flere oplysninger, og kan forlange, at der optages et retsligt forhør efter  

 retsplejelovens § 1018. Dommeren vejleder også om, hvordan reglerne skal  

 forstås og anvendes, samt giver en vurdering af de oplysninger, der  

 foreligger.
 § 21. Socialministeren fastsætter forretningsordenen for børn og  

 unge-udvalget og kan herved fravige kravet om, hvordan udvalget skal  

 sammensættes, hvis en kommunalbestyrelse på grund af sin størrelse ikke kan  

 opfylde kravet i § 19, stk. 3.
 Stk. 2. Indenrigsministeren fastsætter regler om vederlag til  

 formanden og de øvrige medlemmer, der er valgt af kommunalbestyrelsen.
Koordinationsudvalget for den forebyggende arbejdsmarkedsindsats Formål § 22. Kommunalbestyrelsen nedsætter et koordinationsudvalg, der  

 skal samordne og udvikle den lokale forebyggende indsats for personer, der  

 har svært ved at klare sig på arbejdsmarkedet.
 Stk. 2. Formålet med udvalgets arbejde er at øge  

 beskæftigelsesmulighederne for borgere, der er i fare for at miste  

 tilknytningen til arbejdsmarkedet eller borgere, der ikke eller kun  

 vanskeligt kan opnå beskæftigelse på almindelige vilkår.
§ 23. Koordinationsudvalget følger og rådgiver kommunalbestyrelsen  

 om 1) kommunens indsats med hensyn til aktivering, revalidering, skånejob med  

 løntilskud, opfølgning af sager om sygedagpenge m.v., 2) hjælp til forsørgelse, 3) andre former for hjælp, der har til formål, at borgeren opnår eller  

 fastholder tilknytning til arbejdsmarkedet.
 Stk. 2. Koordinationsudvalget giver endvidere inden for sit område  

 rådgivning til andre, f.eks. virksomheder og faglige organisationer.
 Stk. 3. Koordinationsudvalget medvirker til at udvikle samarbejdet  

 mellem kommunen og dens samarbejdsparter i forhold til den  

 arbejdsmarkedsrettede indsats.
Sammensætning § 24. Koordinationsudvalget består af 1 medlem udpeget af  

 kommunalbestyrelsen blandt dens medlemmer, og følgende organisationer udpeger  

 hver 1 medlem:
 1) De samvirkende Invalideorganisationer.
 2) Landsorganisationen i Danmark.
 3) Dansk Arbejdsgiverforening.
 4) Funktionærernes og Tjenestemændenes Fællesråd.
 5) Praktiserende Lægers Organisation.
 6) Arbejdsmarkedsstyrelsen.
 Stk. 2. Medlemmerne af organisationerne, jf. stk. 1, nr. 1-6, skal  

 repræsentere vedkommende lokale organisationer, afdelinger el.lign.
 Stk. 3. Kommunalbestyrelsen kan herudover udpege medlemmer, der  

 repræsenterer andre organisationer eller private i lokalområdet.
 Stk. 4. Kommunalbestyrelsen fastsætter forretningsordenen for  

 koordinationsudvalget.
§ 25. Hvis det ikke er muligt at få udpeget  

 organisationsrepræsentanter, kan koordinationsudvalget nedsættes med et  

 mindre antal medlemmer.
Koordinationsudvalget skal dog bestå af mindst 4  

 medlemmer.
 Stk. 2. Kommunalbestyrelsen skal hele tiden tilstræbe, at  

 koordinationsudvalget sammensættes i overensstemmelse med § 24.
Redegørelse § 26. Koordinationsudvalget giver en gang om året en samlet  

 redegørelse til kommunalbestyrelsen.
Redegørelsen sendes samtidig til Det  

 Centrale Koordinationsudvalg, jf. § 80.
 § 27. Kommunalbestyrelsen giver koordinationsudvalget de  

 oplysninger, der er nødvendige for, at udvalget kan løse sine arbejdsopgaver.
 Stk. 2. Kommunen betaler udgifterne ved udvalgets virksomhed.
Fælles koordinationsudvalg § 28. Kommuner kan opfylde deres pligt efter § 22 ved i fællesskab  

 at oprette et koordinationsudvalg.
Medlemmerne vælges i fællesskab af de  

 deltagende kommunalbestyrelser efter indstilling fra organisationerne, jf. §  

 24. Herudover vælger hver kommunalbestyrelse 1 medlem blandt sine medlemmer.
 Stk. 2. Kommunerne deler udgifterne efter aftale, herunder med  

 hensyn til vederlag m.v., jf. § 29.
 Diæter m.v.
 § 29. Kommunalbestyrelsen kan beslutte, at medlemmerne af  

 koordinationsudvalget får diæter, erstatning for dokumenteret tabt  

 arbejdsfortjeneste og udgiftsgodtgørelse efter reglerne i § 16 a i lov om  

 kommunernes styrelse.
 Stk. 2. En beslutning efter stk. 1 skal omfatte alle medlemmer af  

 udvalget, dog kan medlemmer af kommunalbestyrelsen ikke modtage diæter.  

 Endvidere kan kommunalt eller statsligt ansatte ikke modtage diæter, når  

 deres arbejde i udvalget er et led i pågældendes almindelige arbejde.
Ældreråd § 30. Kommunalbestyrelsen nedsætter et ældreråd. Ældrerådet  

 rådgiver kommunalbestyrelsen i ældrepolitiske spørgsmål og formidler  

 synspunkter mellem borgerne og kommunalbestyrelsen om lokalpolitiske  

 spørgsmål, der vedrører de ældre.
 Stk. 2. Kommunalbestyrelsen skal høre ældrerådet om alle forslag,  

 der vedrører de ældre.
 Stk. 3. Kommunalbestyrelsen afgør, om der er grundlag for at  

 nedsætte flere ældreråd.
§ 31. Ældrerådet består af mindst 5 medlemmer.
Medlemmerne vælges  

 ved direkte valg, og for hvert medlem vælges en stedfortræder.
 Stk. 2. Kommunalbestyrelsen sørger for, at der afholdes valg til  

 ældrerådet mindst hvert fjerde år, og fastsætter i samarbejde med ældrerådet  

 regler for, hvordan valget skal afholdes.
 § 32. Personer, der har fast bopæl i kommunen, og som er fyldt 60  

 år, har valgret og er valgbare til ældrerådet.
 Stk 2. Kommunalbestyrelsen kan efter drøftelse med ældrerådet  

 beslutte, at også personer med fast bopæl i kommunen, der modtager  

 førtidspension, og som ikke er fyldt 60 år, har valgret og er valgbare til  

 ældrerådet.
 § 33. Kommunalbestyrelsen fastsætter i samarbejde med ældrerådet  

 vedtægter for ældrerådet. Ældrerådet fastsætter selv sin forretningsorden.
 Stk. 2. Kommunalbestyrelsen betaler udgifterne ved ældrerådets  

 virksomhed og stiller sekretariatsbistand til rådighed, hvis rådet ønsker  

 dette.
Klageråd § 34. Kommunalbestyrelsen nedsætter et klageråd, der 1) drøfter, vurderer og videreformidler klager over afgørelser om tilbud  

 efter §§ 71 og 72 i lov om social service til personer, som er fyldt 67 år,  

 og 2) følger udviklingen på området og medvirker til, at opgaverne løses i  

 overensstemmelse med kommunalbestyrelsens målsætninger.
Stk. 2. Klagerådet afgør, hvilke klager og mere generelle  

 spørgsmål vedrørende personlig hjælp og pleje m.v. rådet vil forelægge for  

 kommunalbestyrelsen.
Klagerådet kan udtale kritik og foreslå ændringer på  

 området.
 Stk. 3. Kommunalbestyrelsen sørger for, at klagerådet får de  

 nødvendige generelle og lokale oplysninger om hjælpen som nævnt i stk. 1.
 Stk. 4. Kommunalbestyrelsen afgør efter drøftelse med ældrerådet,  

 om der er grundlag for at nedsætte flere klageråd.
 § 35. Kommunalbestyrelsen sørger for, at der vælges medlemmer til  

 klagerådet mindst hvert fjerde år, og fastsætter i samarbejde med ældrerådet  

 regler for, hvordan medlemmerne skal vælges.
Stk. 2. Klagerådet består af 1) 3 medlemmer, der vælges af kommunens ældreråd blandt dets medlemmer, og 2) 2 medlemmer, der vælges af kommunalbestyrelsen blandt dens medlemmer.
 Stk. 3. For hvert medlem vælges en stedfortræder.
 Stk. 4. Klagerådet vælger selv sin formand blandt de medlemmer,  

 der er valgt af ældrerådet.
 § 36. Kommunen betaler udgifterne ved klagerådets virksomhed og  

 stiller sekretariatsbistand til rådighed for rådet.
 Stk. 2. Kommunalbestyrelsen kan beslutte, at de medlemmer af  

 klagerådet, der ikke er medlemmer af kommunalbestyrelsen, skal have diæter,  

 erstatning for dokumenteret tabt arbejdsfortjeneste og udgiftsgodtgørelse  

 efter reglerne i § 16 a i lov om kommunernes styrelse.
Forældrebestyrelser i dagtilbud for børn § 37. Kommunalbestyrelsen skal sørge for, at der nedsættes  

 forældrebestyrelser i forbindelse med dagtilbud for børn, jf. kapitel 4 i lov  

 om social service.
Kapitel 5 Amtskommunen Amtskommunens opgaver § 38. Amtsrådet har ansvaret for og beslutter, hvordan  

 amtskommunen skal planlægge og udføre sin virksomhed på det sociale og  

 sundhedsmæssige område efter den sociale lovgivning.
Dette gælder også for  

 initiativer i forhold til arbejdsmarkedet, herunder initiativer, der sigter  

 på at hjælpe personer til at kunne komme ind på eller blive på  

 arbejdsmarkedet.
 § 39. Amtsrådet har pligt til at føre tilsyn med, hvordan de  

 amtskommunale opgaver løses, jf. § 38. Tilsynet omfatter både indholdet af  

 tilbudene og den måde, opgaverne udføres på.
Udvalg, der behandler personsager § 40. Sager, der handler om hjælp til enkeltpersoner, kan ikke  

 behandles i det samlede amtsråd.
 Stk. 2. Amtsrådet beslutter, hvilke udvalg sammensat af  

 amtsrådsmedlemmer der skal behandle disse sager.
Brugerråd § 41. Socialministeren fastsætter regler om amtslige brugerråd,  

 der kan rådgive amtskommunerne og Københavns og Frederiksberg Kommuner i  

 sociale anliggender, som hører under amtskommunerne og de to kommuner.
Stk. 2. Reglerne fastsættes efter forhandling med de kommunale  

 organisationer, Københavns og Frederiksberg Kommuner og De Samvirkende  

 Invalideorganisationer.
Det kan herved bestemmes, at amtsrådsmedlemmer kan  

 være medlemmer af rådet.
 Stk. 3. Socialministeren fastsætter regler om, med hvilken  

 sammensætning og i hvilket omfang brugerrådet kan behandle klager over  

 amtskommunens afgørelser efter §§ 71 og 72, jf. § 81 i lov om social service.
Kapitel 6 Fælles bestemmelser for kommuner og amtskommuner § 42. Amtskommunen yder kommunerne, herunder børn og  

 unge-udvalgene efter § 18, vejledning i sager efter lov om social service og  

 lov om aktiv socialpolitik, navnlig ved at stille sagkyndige til rådighed.
 Stk. 2. Kommunen og amtskommunen skal samarbejde om den  

 forebyggende og støttende virksomhed, der er omfattet af lov om social  

 service og lov om aktiv socialpolitik, og sammen løse de opgaver, der efter  

 denne lovgivning påhviler kommunen og amtskommunen.
 Stk. 3. Kommunen og amtskommunen kan, medmindre andet er fastsat,  

 indgå aftale, hvorefter forpligtelser, der efter den sociale lovgivning  

 påhviler den ene part, kan overlades til den anden.
Stk. 4. Hvis der ikke kan opnås enighed mellem amtskommunen og en  

 eller flere kommuner om oprettelse eller drift af tilbud, kan  

 socialministeren efter ansøgning give tilladelse til, at forpligtelser efter  

 lov om social service og lov om aktiv socialpolitik, der påhviler den ene  

 part, kan overlades til den anden.
Det er en betingelse for godkendelsen, at  

 opgavevaretagelsen skønnes fagligt forsvarlig og økonomisk bæredygtig inden  

 for lokalområdet og i amtet.
 Stk. 5. Socialministeren kan i forbindelse med en tilladelse efter  

 stk. 4 godkende visitations- og udgiftsfordelingsordninger, selv om  

 ordningerne fraviger de regler, der er fastsat i loven.
 § 43. Når en kommune eller en amtskommune betaler for at få udført  

 opgaver efter den sociale lovgivning, skal myndigheden tage stilling til,  

 hvorledes der skal forholdes med formue, som kan opstå i denne forbindelse.
 Stk. 2. Når en myndighed overlader opgaver efter lov om aktiv  

 socialpolitik og lov om social service til andre end offentlige myndigheder,  

 er disse omfattet af reglerne i forvaltningsloven og offentlighedsloven i  

 forhold til den opgave, der udføres.
 Stk. 3. Ved opgavevaretagelsen, jf. stk. 2, er videregivelse og  

 indhentelse af oplysninger vedrørende enkeltpersoner omfattet af  

 forvaltningslovens §§ 27, 29 og 32.
Kapitel 7 De sociale nævn § 44. Det sociale nævn behandler klager over afgørelser, der er  

 truffet af kommunen og amtskommunen, i det omfang det er fastsat i loven.
§ 45. I hvert amt nedsættes et socialt nævn.
Statsamtmanden er  

 formand for nævnet.
Stk. 2. Nævnet består i øvrigt af 5 medlemmer.
Socialministeren  

 udpeger medlemmerne og stedfortrædere for hver efter indstilling fra 1) kommuneforeningen i amtet, 2) amtskommunen, 3) Landsorganisationen i Danmark, 4) Dansk Arbejdsgiverforening og 5) De Samvirkende Invalideorganisationer.
Stk. 3. Afgørelse i de enkelte sager træffes ved almindeligt  

 flertal.
Hvis stemmerne står lige, er formandens stemme afgørende.
 Stk. 4. Statsamtet yder sekretariatsmæssig bistand til nævnet.
§ 46. Der nedsættes et socialt nævn for Københavns og  

 Frederiksberg Kommuner.
Direktøren for Den Sociale Sikringsstyrelse er  

 formand for nævnet.
 Stk. 2. Medlemmerne udpeges på samme måde som nævnt i § 45, stk.  

 2, dog således at den kommunale og amtskommunale indstilling foretages af  

 Københavns og Frederiksberg Kommuner i fællesskab.
§ 47. Medlemmer af udvalg efter § 17 og § 40 kan ikke være  

 medlemmer af det sociale nævn.
Det samme gælder kommunalt ansatte, som  

 deltager i administrationen af de sagsområder, der er omfattet af nævnenes  

 kompetence.
 § 48. Nævnets funktionsperiode er 4 år og begynder seks måneder  

 efter, at den kommunale valgperiode er begyndt.
 Stk. 2. Socialministeren fastsætter en forretningsorden for  

 nævnene med regler for deres sammensætning i de enkelte sager og for deres  

 virksomhed, herunder for vejlednings- og koordineringsopgaverne, jf. § 78.
Kapitel 8 Den Sociale Sikringsstyrelse § 49. Den Sociale Sikringsstyrelse er sekretariat for det sociale  

 nævn for Københavns og Frederiksberg Kommuner og varetager i øvrigt de  

 opgaver, som efter lovgivningen er henlagt til styrelsen.
Kapitel 9 Den Sociale Ankestyrelse § 50. Den Sociale Ankestyrelse er klageinstans for administrative  

 afgørelser, i det omfang det fastsættes ved lov.
 Stk. 2. Ankestyrelsens afgørelser kan ikke indbringes for anden  

 administrativ myndighed.
Sammensætning § 51. Ankestyrelsens afgørelser træffes af 1) styrelseschefen, vicestyrelseschefen og et antal ankechefer og 2) medlemmer, der udpeges efter § 52.
Stk. 2. Styrelseschefen, vicestyrelseschefen og ankecheferne skal  

 have bestået juridisk, statsvidenskabelig eller økonomisk eksamen eller anden  

 dermed ligestillet eksamen.
Deres ansættelsesområde er alene Ankestyrelsen.
§ 52. Socialministeren fastsætter antallet af beskikkede medlemmer  

 og stedfortrædere, der udpeges af socialministeren for 4 år ad gangen efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) De Samvirkende Invalideorganisationer, 7) Københavns Kommune og 8) Frederiksberg Kommune.
Stk. 2. Som medlemmer kan ikke udpeges personer, 1) der er fyldt 66 år, 2) der tidligere i 2 perioder har været beskikket som medlem af  

 Ankestyrelsen, eller 3) der er ansat inden for den offentlige social- og sundhedsforvaltning  

 eller på institutioner med socialt formål.
Afgørelser i de enkelte sager § 53. Ankestyrelsen træffer afgørelse i de enkelte sager på et  

 møde, hvori der deltager 2 medlemmer og 1 ankechef, der er formand.  

 Afgørelserne træffes ved almindeligt flertal.
Stk. 2. Skønner Ankestyrelsen, at en sag er egnet til at blive  

 afgjort, uden at der afholdes et møde, sender styrelsen indstilling til  

 medlemmerne om, hvad afgørelsen bør gå ud på.
Hvis et medlem ikke ønsker at  

 afgøre sagen på dette grundlag, skal sagen behandles på et møde.
Stk. 3. Formanden kan beslutte, at en afgørelse ikke skal have  

 virkning, hvis formanden skønner, at der er tvivl om, at afgørelsen er  

 lovlig.
Sagen skal herefter behandles i et møde med udvidet votering, jf. §  

 55.
 § 54. Afgørelser i sager efter lov om dagpenge ved sygdom eller  

 fødsel træffes på et møde, hvori der deltager 3 medlemmer og 2 ankechefer,  

 jf. § 55, stk. 2, nr.1. De 3 medlemmer skal repræsentere henholdsvis Dansk  

 Arbejdsgiverforening, Landsorganisationen i Danmark og kommunerne.
Afgørelser med udvidet votering § 55. I afgørelser med udvidet votering deltager i mødet 2  

 medlemmer og 2 ankechefer, hvoraf den ene er formand.
 Stk. 2. Udvidet votering skal benyttes i sager om følgende:
 1) Afgørelser, som er truffet af de sociale nævn, som kan behandles, fordi  

 de har principiel eller generel betydning, jf. § 63.
 2) Afgørelser truffet af børn og unge-udvalget, jf. § 62 i lov om social  

 service.
 3) Sager om Ankestyrelsens samtykke til eller anmodning om adoption uden  

 forældremyndighedsindehaverens samtykke efter adoptionslovens § 9 og § 10.
 4) Afgørelser, der er udsat med henblik på udvidet votering, jf. § 53,  

 stk. 3.
 5) Andre sager, som styrelseschefen beslutter har principiel eller generel  

 betydning.
Stk. 3. Afgørelsen træffes ved almindeligt flertal.
Hvis stemmerne  

 står lige, er formandens stemme afgørende.
§ 56. Styrelseschefen kan, når en sag har principiel eller generel  

 betydning, beslutte, at en afgørelse skal træffes i et møde, hvor  

 styrelseschefen eller vicestyrelseschefen er formand, og hvor der i øvrigt  

 deltager 2 medlemmer og 2 ankechefer.
På samme måde kan styrelseschefen eller  

 vicestyrelseschefen deltage i møder efter § 54.
 Stk. 2. § 55, stk. 3, finder tilsvarende anvendelse.
Beslutninger om at behandle det sociale nævns afgørelser og om at  

 genoptage en sag § 57. Følgende beslutninger træffes af 1 ankechef:
 1) Om en afgørelse, som et socialt nævn har truffet, opfylder  

 betingelserne i § 63 for at kunne blive behandlet af Ankestyrelsen.  

 Beslutningen skal været truffet senest 14 dage efter, at Ankestyrelsen har  

 modtaget sagen.
 2) Om en tidligere afgjort sag skal genoptages.
 Forretningsorden m.v.
 § 58. Socialministeren fastsætter en forretningsorden for  

 Ankestyrelsen.
§ 59. Styrelseschefen kan overlade sine beføjelser efter  

 lovgivningen til vicestyrelseschefen og ankecheferne.
Styrelseschefen kan  

 fastsætte regler om vicestyrelseschefens og ankechefernes adgang til at  

 overlade deres beføjelser efter lovgivningen til ansatte, der opfylder  

 uddannelseskravet i § 51, stk. 2.
Kapitel 10 Almindelige klageregler Klageadgang § 60. De afgørelser, som kommunen og amtskommunen træffer efter  

 den sociale lovgivning, kan indbringes for det sociale nævn.
Det er kun den  

 person, som afgørelsen vedrører, der kan klage over afgørelsen.
 Stk. 2. Afgørelser om det generelle serviceniveau, herunder hvilke  

 tilbud og pladser der skal være til rådighed i kommunen og amtskommunen og  

 takster for tilbudene, kan ikke indbringes for anden administrativ  

 klagemyndighed.
§ 61. Hvis der opstår uenighed mellem kommuner og amtskommuner om  

 deres forpligtelser, kan sagen indbringes for det sociale nævn.
Klagen  

 indbringes for det sociale nævn, som den kommune eller den amtskommune, som  

 forpligtelsen gøres gældende mod, hører under.
§ 62. Uenighed om Den Sociale Sikringsstyrelses kompetence kan  

 indbringes for Den Sociale Ankestyrelse.
Den person, som afgørelsen vedrører,  

 kommunen og Den Sociale Sikringsstyrelse kan indbringe sagen.
§ 63. Det sociale nævns afgørelser kan ikke indbringes for anden  

 administrativ myndighed.
Den Sociale Ankestyrelse kan dog optage en sag til  

 behandling, når Ankestyrelsen skønner, at sagen har principiel eller generel  

 betydning.
Det er den person, som afgørelsen vedrører, kommunen eller  

 amtskommunen, der kan anmode Ankestyrelsen om at optage sagen til behandling.
 § 64. Følgende afgørelser, der træffes af Den Sociale  

 Sikringsstyrelse, kan indbringes for Ankestyrelsen:
 1) Afgørelser om hjælp til udlændinge efter § 3, stk. 4, i lov om aktiv  

 socialpolitik.
 2) Afgørelser om hjælp til danskere i udlandet efter § 6 i lov om aktiv  

 socialpolitik.
 3) Afgørelser om ret til pension i udlandet efter § 3, stk. 4, og § 62 i  

 lov om social pension.
 4) Afgørelser om, hvilket lands lovgivning der skal anvendes efter  

 reglerne i EF-forordning nr. 1408/71, Nordisk Konvention om Social Sikring og  

 de tosidede aftaler om social sikring, som Danmark har indgået med andre  

 lande, bortset fra afgørelser om indgåelse af aftaler med et eller flere  

 lande med henblik på fravigelse heraf.
 Stk. 2. Den person, som afgørelsen vedrører, kan klage over  

 afgørelserne efter stk. 1. Kommunen kan klage over en afgørelse efter stk. 1,  

 nr. 1.
 § 65. Afgørelser efter lov om aktiv socialpolitik og lov om social  

 service, som træffes af en privat humanitær organisation, der yder  

 integrationsbistand efter § 9, stk. 6, kan indbringes for det sociale nævn.
Pligt til at genvurdere sagen § 66. Inden en klage behandles af det sociale nævn, skal den  

 myndighed, som har truffet afgørelsen, vurdere, om der er grundlag for at  

 give klageren helt eller delvist medhold.
Derfor skal en klage først  

 afleveres til den myndighed, som har truffet afgørelsen.
 Stk. 2. Kan myndigheden ikke give klageren medhold, sendes klagen  

 med begrundelse for afgørelsen og genvurderingen videre til klageinstansen.
Klagefrister § 67. Klage til det sociale nævn og Ankestyrelsen skal ske inden 4  

 uger efter, at klageren har fået meddelelse om afgørelsen.
Anmodning til  

 Ankestyrelsen om optagelse af en sag til behandling efter § 57 skal ske inden  

 for samme frist.
Stk. 2. Formanden for det sociale nævn og chefen for Ankestyrelsen  

 kan se bort fra, at fristerne ikke er overholdt, når der er særlig grund  

 hertil.
Afgørelser om at se bort fra klagefrister kan ikke indbringes for  

 anden administrativ myndighed.
Sagsbehandlingen § 68. Ankestyrelsen og de sociale nævn er ikke bundet af parternes  

 påstande og er uafhængige af instruktioner vedrørende afgørelsen af den  

 enkelte sag.
 Stk. 2. Ankestyrelsens og nævnenes afgørelse kan gå ud på  

 afvisning, stadfæstelse, hjemvisning, ophævelse eller ændring af den  

 afgørelse, der er klaget over.
 § 69. Det sociale nævn og Ankestyrelsen kan kun, når der  

 foreligger særlige omstændigheder, efterprøve det skøn, der indgår i en  

 afgørelse truffet af kommunen eller amtskommunen.
§ 70. Ankestyrelsens og de sociale nævns afgørelser skal være  

 skriftlige og være begrundede.
Afgørelserne offentliggøres efter regler, der  

 fastsættes i forretningsordenerne.
Formandens beslutninger § 71. Hvis formanden for det sociale nævn finder, at der er  

 begrundet tvivl om, hvorvidt nævnets afgørelse er i overensstemmelse med  

 gældende ret, kan formanden straks udsætte afgørelsens virkning og indbringe  

 den for Den Sociale Ankestyrelse senest 1 uge efter, at den er truffet.  

 Ankestyrelsens afgørelse skal foreligge inden 8 uger fra sagens modtagelse i  

 Ankestyrelsen.
Sagen behandles i Ankestyrelsen ved udvidet votering, jf. §  

 55.
 Stk. 2. Formanden for det sociale nævn træffer afgørelse i sager,  

 hvor der ikke er tvivl om afgørelsen.
 Stk. 3. Formandens afgørelser om sagsbehandlingen kan ikke  

 indbringes for Den Sociale Ankestyrelse.
Stk. 4. Formanden kan i tilfælde, hvor der er tale om en  

 øjeblikkelig opstået trangssituation, træffe en foreløbig afgørelse.
Den  

 foreløbige afgørelse kan ikke indbringes for Ankestyrelsen, men skal snarest  

 muligt behandles i et møde i nævnet.
Opsættende virkning § 72. Klage over en afgørelse har ikke opsættende virkning.
 Stk. 2. Hvis Ankestyrelsen eller det sociale nævn ændrer en  

 afgørelse til skade for ansøgeren, træffer Ankestyrelsen eller det sociale  

 nævn samtidig beslutning om, fra hvilket tidspunkt ændringen skal ske.
 Stk. 3. Ankestyrelsen kan ved afgørelser om støtte til køb af bil,  

 jf. § 99, stk. 1 og 2, i lov om social service, samtidig træffe afgørelse om  

 bortfald af bevilling, opsigelse af lån m.v.
Domstolsprøvelse § 73. I sager, hvor Ankestyrelsens afgørelser vedrørende børn og  

 unge-udvalgets beslutninger kan indbringes for domstolene efter reglerne i §  

 124 i lov om social service, skal Ankestyrelsens afgørelse foreligge inden 8  

 uger efter, at klagen er modtaget.
 Stk. 2. Samtidig med Ankestyrelsens afgørelser i sager efter stk.  

 1 skal Ankestyrelsen oplyse om adgangen til at forlange, at sagen forelægges  

 for domstolene, og om fristen herfor.
Bemyndigelser § 74. Socialministeren fastsætter regler for behandling af  

 klagesager, herunder også regler om tidsfrister for indsendelse og  

 videresendelse af klager m.v.
 § 75. Skatteministeren kan fastsætte regler om adgangen til at  

 påklage afgørelser om indtægtsgrundlaget, jf. § 28, stk. 1, nr. 1 og 2, i lov  

 om social pension og § 82 i lov om social service.
Kapitel 11 Koordinering af praksis § 76. Ankestyrelsen har pligt til på landsplan at koordinere, at  

 afgørelser, som efter de sociale love kan indbringes for Ankestyrelsen og de  

 sociale nævn, træffes i overensstemmelse med lovgivningen.
Stk. 2. Som et led i denne koordinering 1) vejleder Ankestyrelsen om ankeinstansernes praksis i sager efter den  

 sociale lovgivning og 2) følger Ankestyrelsen kommunernes, amtskommunernes og de sociale nævns  

 praksis.
 § 77. Socialministeriet kan anmode Ankestyrelsen om at gennemgå  

 kommunernes, amtskommunernes eller nævnenes afgørelser.
 § 78. Det sociale nævn har pligt til inden for sit område at  

 koordinere, at afgørelser, som efter de sociale love kan indbringes for det  

 sociale nævn, træffes i overensstemmelse med lovgivningen.
Stk. 2. Som et led i denne koordinering 1) vejleder nævnet om ankeinstansernes praksis i sager efter den sociale  

 lovgivning og 2) følger nævnet kommunernes, amtskommunernes og de sociale nævns praksis.
§ 79. Ankestyrelsen og det sociale nævn skal samarbejde om deres  

 koordinationsopgave efter § 76 og § 78. Som led i denne opgave kan  

 Ankestyrelsen og de sociale nævn indhente sager til gennemsyn.
Oplysninger om  

 afgørelser kan indhentes i såvel skriftlig som i elektronisk form.
Det Centrale Koordinationsudvalg § 80. Ankestyrelsen nedsætter et centralt rådgivende udvalg (Det  

 Centrale Koordinationsudvalg) til støtte for sin vejledningsvirksomhed.
Stk. 2. Det Centrale Koordinationsudvalg har til opgave at følge  

 og rådgive kommunerne om 1) kommunernes indsats med hensyn til aktivering, revalidering, skånejob  

 med løntilskud, opfølgning af sager om sygedagpenge m.v., 2) hjælp til forsørgelse og 3) andre former for hjælp, der har til formål, at borgeren opnår eller  

 fastholder tilknytningen til arbejdsmarkedet.
 § 81. Socialministeren udpeger formanden for Det Centrale  

 Koordinationsudvalg efter indstilling fra Den Sociale Ankestyrelse.
Stk. 2. De øvrige medlemmer udpeges af socialministeren efter  

 indstilling fra 1) Dansk Arbejdsgiverforening, 2) Landsorganisationen i Danmark, 3) Funktionærernes og Tjenestemændenes Fællesråd, 4) Amtsrådsforeningen i Danmark, 5) Kommunernes Landsforening, 6) Københavns og Frederiksberg Kommuner i fællesskab, 7) De Samvirkende Invalideorganisationer, 8) Foreningen af Statsamtmænd, 9) Praktiserende Lægers Organisation, 10) Den Sociale Sikringsstyrelse og 11) Socialministeriet.
Kapitel 12 Statistik, analyse, information m.v.
 § 82. Kommunen, amtskommunen og de sociale nævn har pligt til at  

 tilvejebringe og indsende statistiske oplysninger m.v., som socialministeren  

 anmoder om.
 § 83. Kommuner og amtskommuner giver Socialministeriet oplysninger  

 om beslutninger og forventninger vedrørende udviklingen på det sociale  

 område, herunder om de mål, som de har sat for udviklingen.
 Stk. 2. Kommunen og amtskommunen har pligt til at medvirke til  

 temaplanlægning, i kommunepaneler samt til at skaffe uddybende oplysninger om  

 udviklingen på særlige områder.
 § 84. Socialministeren kan fastsætte regler om omfanget af  

 oplysninger, jf. §§ 82 og 83, og om, hvordan de skal ajourføres og indsendes.
Kapitel 13 Regnskabsaflæggelse, revision m.v.
 § 85. Socialministeren fastsætter regler om anvisning af refusion  

 og tilskud, regnskabsaflæggelse og revision.
 Stk. 2. Socialministeren kan efter forhandling med de kommunale  

 organisationer fastsætte regler om fordeling mellem kommune og amtskommune af  

 udgifter i forbindelse med ydelser til personer under 67 år og personer, der  

 er fyldt 67 år.
 § 86. Socialministeren fastsætter regler om, hvem der skal betale  

 udgifter til lægeerklæringer, transport m.v., som en myndighed pålægger en  

 ansøger, når disse udgifter ikke kan betales efter anden lovgivning.
Kapitel 14 Råd m.v.
§ 87. Socialministeren nedsætter et Centralt Handicapråd, der  

 rådgiver i handicapspørgsmål.
Staten betaler udgifterne ved rådets  

 virksomhed.
 Stk. 2. Socialministeren fastsætter regler om rådets sammensætning  

 og opgaver.
 Stk. 3. Arbejdsministeren fastsætter regler om fortrinsadgang til  

 visse offentligt regulerede beskæftigelser for personer, der på grund af  

 invaliditet har vanskeligt ved at få beskæftigelse på det almindelige  

 arbejdsmarked.
§ 88. Socialministeren nedsætter et børneråd, der skal arbejde på  

 at sikre børns rettigheder samt informere og rådgive om børns forhold i  

 samfundet.
Staten betaler udgifterne ved rådets virksomhed.
 Stk. 2. Socialministeren fastsætter regler om rådets sammensætning  

 og opgaver.
Kapitel 15 Ikrafttræden m.v.
 § 89. Loven træder i kraft den 1. juli 1998.
Stk. 2. Revaliderings- og pensionsnævnene nedlægges den 30. juni  

 1998. Sager efter § 14, stk. 1 og 2, og §§ 16 og 18 i lov om social pension  

 samt efter §§ 43 og 58 i lov om social bistand, som kommunerne har givet  

 indstilling i til nævnene, og som ikke er afgjort af revaliderings- og  

 pensionsnævnene senest denne dato, overgår til de sociale nævn, der er nedsat  

 efter denne lovs § 44. Sager vedrørende kommunale afgørelser, som er indbragt  

 for nævnene, og som ikke er afgjort senest på denne dato, overgår ligeledes  

 til de sociale nævn.
Sagerne afgøres og kan påklages efter reglerne i lov om  

 social pension og i lov om social bistand som gældende indtil den 1. juli  

 1998. Funktionsperioden for formanden for og medlemmerne af revaliderings- og  

 pensionsnævnene ophører den 30. juni 1998.
Stk. 3. De sociale ankenævn nedlægges den 30. juni 1998. De sager,  

 der ikke er afgjort senest denne dato, overgår til de sociale nævn til  

 afgørelse.
Sagerne afgøres og kan påklages efter de hidtidigt gældende  

 regler.
Funktionsperiode for formanden for og medlemmerne af de sociale  

 ankenævn ophører den 30. juni 1998.
 Stk. 4. Funktionsperioden for medlemmerne af de sociale nævn, jf.  

 denne lovs § 44, vil første gang være fra den 1. juli 1998 til den 30. juni  

 2002.
 Stk. 5. Dagpengeudvalget, jf. § 33 i lov om dagpenge ved sygdom  

 eller fødsel, nedlægges den 28. februar 1999. Funktionsperioden for formanden  

 og medlemmerne ophører samme dato.
 Stk. 6. Beføjelser, som kommunalbestyrelsen eller amtsrådet har  

 overladt til en selvejende institution med overenskomst med  

 kommunalbestyrelsen eller amtsrådet, jf. § 9, stk. 2, i lov om social  

 bistand, bevares efter de hidtil gældende regler.
 Stk. 7. Koordinationsudvalget, jf. § 24, skal være nedsat senest  

 den 31. december 1998.
 § 90. Loven gælder ikke for Færøerne og Grønland.
