Nr LSF 129 Forslag til Lov om ændring af lov om miljøbeskyttelse og lov om  

 råstoffer(Regulering af fyldjord i råstofgrave) Fremsat af miljø-og energiministeren (Svend Auken) den 18. december 1996 Vedtaget ved tredjebehandling den 30. maj 1997 Lov nr. 426 af 10/06/1997 § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret ved lov nr. 403 af 14. juni 1995, lov nr. 302 af 24. april 1996 og  

 lov nr. 395 af 22. maj 1996, foretages følgende ændringer:
 1. Efter § 20 indsættes:
»§ 20 a.
Tilførsel af jord til råstofgrave og tidligere  

 råstofgrave er forbudt.
Stk. 2. Amtsrådet kan meddele dispensation fra forbudet, såfremt 1) råstofindvinderen eller grundejeren dokumenterer, at der inden den 1.  

 januar 1998 forelå kontraktmæssige forpligtelser vedrørende tilførsel af jord  

 til ejendommen, jf. dog § 20 b, stk. 1, 2) råstofindvinderen eller grundejeren med væsentlige økonomiske tab til  

 følge afskæres fra en udnyttelse af ejendommen, som de efter hidtil gældende  

 regler har haft særlig grund til at påregne, eller 3) der ikke er risiko for forurening af vandindvindingsanlæg eller af  

 grundvand, der foreventes at indgå i den fremtidige drikkevandsforsyning, og  

 andre tilsvarende miljømæssige hensyn ikke taler imod.
 Stk. 3. En dispensation efter stk. 2 kan indeholde vilkår,  

 herunder om håndtering af jorden og om dokumentation for, at der er tale om  

 uforurenet jord.
 Stk. 4. Ansøgning om dispensation, jf. stk. 2, nr. 1 og 2, har  

 opsættende virkning, såfremt ansøgning vedlagt dokumentation for  

 kontraktmæssige forpligtelser eller dokumentation for forventninger om den  

 fremtidige udnyttelse af ejendommen og påberåbte økonomiske tab fremsendes  

 til amtsrådet inden den 1. oktober 1997. Amtsrådet kan som betingelse for  

 opretholdelse af den opsættende virkning fastsætte vilkår, herunder om  

 håndtering af jorden og om dokumenation for, at der er tale om uforurenet  

 jord.
§ 20 b.
Der kan ikke over for offentlige myndigheder støttes ret  

 på aftaler, der har en varighed af mere end 6 måneder, om tilførsel af jord  

 til råstofgrave eller tidligere råstofgrave, eller aftaler, der forudsætter  

 tilførsel af jord til sådanne ejendomme, medmindre amtsrådet godkender  

 aftalen eller deponeringen er tilladt efter §§ 19 eller 33.
Stk. 2. Miljø- og energiministeren kan fastsætte nærmere regler om  

 kontrol med deponering af jord i råstofgrave og tidligere råstofgrave,  

 herunder at den, der modtager jord, for egen regning foretager  

 prøveudtagning, analyser og målinger af jorden.« 2. § 66, stk. 2, 2. pkt., affattes således:
»Amtsrådet fører tillige tilsyn med deponeringer i råstofgrave og  

 tidligere råstofgrave.« 3. § 66, stk. 3, 2. pkt., ophæves.
 4. I § 110, stk. 1, nr. 1, indsættes efter »§  

 20,»: »§ 20 a, stk. 1,».
 5. I § 110, stk. 1, nr. 4, indsættes efter  

 »tilladelse«: », dispensation«.
 6. I § 110, stk. 3, indsættes efter »§ 19, stk.  

 5,»: »§ 20 b, stk. 2,».
§ 2 I lov om råstoffer, jf. lovbekendtgørelse nr. 1007 af 28. november 1996,  

 som ændret ved § 2 i lov nr. 19 af 13. januar 1997, foretages følgende  

 ændring:
 1. I § 10, stk. 5 , indsættes som 2. pkt.:
»Reviderede vilkår som følge af forbud efter miljøbeskyttelseslovens  

 § 20 a tinglyses dog for amtskommunens regning.« § 3 Stk. 1. Loven træder i kraft den 1. juli 1997, jf. dog stk. 2.
 Stk. 2. § 20 a, stk. 1, i lov om miljøbeskyttelse som affattet ved  

 denne lovs § 1, nr. 1, træder i kraft den 1. januar 1998.
 Stk. 3. § 20 b, stk. 1, i lov om miljøbeskyttelse som affattet ved  

 denne lovs § 1, nr. 1, finder anvendelse på aftaler, der indgås efter den 18.  

 december 1996.
Oprindeligt fremsat forslag § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret ved lov nr. 403 af 14. juni 1995, lov nr. 302 af 24. april 1996 og  

 lov nr. 395 af 22. maj 1996, foretages følgende ændringer:
 1. Efter § 20 indsættes:
»§ 20 a.
Tilførsel af jord til råstofgrave og tidligere  

 råstofgrave er forbudt i de områder, der i regionplanen er udpeget som  

 områder med særlige drikkevandsinteresser.
Stk. 2. Amtsrådet meddeler forbuddet efter stk. 1 til de  

 råstofindvindere og grundejere, der er omfattet af forbuddet.
Forbuddet  

 træder i kraft 4 uger efter modtagelse af meddelelsen.
Af meddelelsen skal  

 fremgå mulighederne for at opnå dispensation samt virkningen af en  

 dispensationsansøgning, jf. stk. 3, 4 og 5.
 Stk. 3. Amtsrådet kan meddele dispensation fra forbuddet, såfremt  

 råstofindvinderen eller grundejeren dokumenterer, at der inden tidspunktet  

 for forbuddets meddelelse forelå kontraktmæssige forpligtelser vedrørende  

 tilførsel af jord til ejendommen, jf. dog § 20 b, stk. 1. Dispensation kan  

 endvidere meddeles, såfremt råstofindvinderen eller grundejeren med  

 væsentlige økonomiske tab til følge afskæres fra en udnyttelse af ejendommen,  

 som de efter hidtil gældende regler har haft særlig grund til at påregne.
 Stk. 4. En dispensation efter stk. 3 kan indeholde vilkår,  

 herunder om håndtering af jorden og om dokumentation for, at der er tale om  

 uforurenet jord.
 Stk. 5. Ansøgning om dispensation har opsættende virkning, såfremt  

 ansøgning vedlagt dokumentation for kontraktmæssige forpligtelser eller  

 dokumentation for forventninger om den fremtidige udnyttelse af ejendommen og  

 påberåbte, økonomiske tab fremsendes, inden forbuddet træder i kraft.
§ 20 b.
Der kan ikke over for offentlige myndigheder støttes ret  

 på aftaler, der har en varighed af mere end 6 måneder, om tilførsel af jord  

 til råstofgrave eller tidligere råstofgrave, eller aftaler, der forudsætter  

 tilførsel af jord til sådanne ejendomme, medmindre amtsrådet godkender  

 aftalen, eller deponeringen er tilladt efter §§ 19 eller 33.
Stk. 2. Miljø- og energiministeren kan fastsætte nærmere regler om  

 kontrol med deponering af jord i råstofgrave og tidligere råstofgrave,  

 herunder at den, der modtager jord, for egen regning foretager  

 prøveudtagning, analyser og målinger af jorden.« 2. § 66, stk. 2, 2. pkt., affattes således:
»Amtsrådet fører tillige tilsyn med deponeringer i råstofgrave og  

 tidligere råstofgrave.« 3. § 66, stk. 3, 2. pkt., ophæves.
 4. I § 110, stk. 1, nr. 1, indsættes efter »§  

 20,»: »§ 20 a, stk. 1,».
 5. I § 110, stk. 1, nr. 4, indsættes efter  

 »tilladelse«: », dispensation«.
 6. I § 110, stk. 3, indsættes efter »§ 19, stk.  

 5,»: »§ 20 b, stk. 2,».
§ 2 I lov om råstoffer, jf. lovbekendtgørelse nr. 165 af 10. marts 1992, som  

 ændret senest ved lov nr. 484 af 12. juni 1996, foretages følgende ændring:
 1. I § 10, stk. 5 , indsættes som 2. pkt. :
»Reviderede vilkår som følge af forbud efter miljøbeskyttelseslovens  

 § 20 a tinglyses dog for amtskommunens regning.« § 3 Stk. 1. Loven træder i kraft den 1. april 1997.
 Stk. 2. § 20 b, stk. 1, i lov om miljøbeskyttelse , som  

 affattet ved denne lovs § 1, nr. 1, finder anvendelse for aftaler, der indgås  

 efter dagen for lovforslagets fremsættelse i Folketinget.
Bemærkninger til lovforslaget Almindelige bemærkninger 1. Baggrunden for lovforslaget 1.1. Jordforureningsudvalgets betænkning Jordforureningsudvalget afgav den 1. marts 1996 en betænkning om forurenet  

 jord.
Betænkningen indeholder en grundig gennemgang af og overvejelser om de  

 samlede problemstillinger omkring forurenet jord samt et forslag til en  

 samlet lovgivning.
Herudover har to underudvalg under Jordforureningsudvalget  

 afgivet rapporter.
Underudvalget »Den juridiske Verden« har afgivet  

 rapporten »Lovgivning og praksis - forurenet jord« . Underudvalget  

 »Den fysiske Verden« har afgivet »Rapport om forurenet jord og  

 uorganiske restprodukter«.
Rapporten beskriver jordforureningens omfang  

 og karakter og indeholder forslag til principper for den fremtidige  

 kortlægning og indsats over for jordforurening og for disponering af jord og  

 restprodukter.
Begge rapporter indgår som bilag til Jordforureningsudvalgets  

 betænkning.
 Selve betænkningen indeholder bl.a. forskellige forslag og overvejelser om  

 kortlægning af jordforurening, den fremtidige offentlige indsats, ændrede  

 påbudsmuligheder over for forurenere, samt bedre styring af  

 jordbortskaffelsen.
På flere punkter har Jordforureningsudvalget forudsat, at der gennemføres  

 et betydeligt analyse- og udviklingsarbejde og en række faglige vurderinger,  

 før end en samlet lovgivning kan omsættes til administrativ praksis.
Det  

 drejer sig om fastsættelse af kriterier for oprensninger og bortskaffelse af  

 forurenet jord, udvikling af bedre analyse- og prøvetagningsmetoder, og  

 udvidede forsikringsmuligheder.
Herudover er der behov for at vurdere  

 værditabsproblemerne (et udvalgsarbejde er igangsat under Skatteministeriet,  

 der skal beskrive konsekvenserne for den 20. almindelige vurdering). Endelig  

 er der igangsat et udredningsarbejde, der skal belyse, hvordan man kan sikre  

 områder med særlige drikkevandsinteresser og andre vandindvindingsområder mod  

 forurening og vurdere forskellige modeller til støtte for især de små  

 vandværker.
Et drikkevandsudvalg følger dette arbejde, der eventuelt skal  

 følges op af lovgivningsinitiativer.
 Regeringen har derfor besluttet, at resultaterne af disse initiativer skal  

 foreligge, når et lovforslag om forurenet jord fremsættes - forventeligt i  

 efteråret 1997. På denne måde vil Folketinget få et langt mere fyldestgørende  

 grundlag at træffe beslutning på, således at virkningerne i den virkelige  

 verden kan præsenteres samtidig med lovforslaget.
 For at undgå, at der i den mellemliggende periode sker nye skader på  

 miljøet på grund af jordforurening, fremsættes imidlertid allerede nu  

 nærværende lovforslag, der omfatter regulering af jord til deponering i  

 råstofgrave.
 I overensstemmelse med udvalgets forslag er olietankbekendtgørelsen  

 ligeledes under revision med henblik på en snarlig skærpelse af reglerne.  

 Herudover vil der som forudsat blive fremsat et lovforslag i indeværende  

 samling om etablering af en Vandfond, der især skal hjælpe mindre vandværker,  

 der får økonomiske problemer på grund af forurening, ved at give tilskud til  

 for eksempel etablering af nye vandindvindingsboringer.
1.2. Baggrunden for regulering af fyldjord i råstofgrave 1.2.1. Det miljømæssige problem Råstofgrave har igennem mange år været anvendt som deponeringssteder for  

 overskudsjord fra bygge- og anlægsarbejder.
Sådanne arbejder foregår oftest i  

 byområder, hvorfor jorden kan være forurenet.
Konkrete undersøgelser i en  

 række råstofgrave rundt om i landet har da også påvist forurening i en del af  

 de undersøgte råstofgrave.
De forureningstyper, der hyppigst blev fundet, var  

 rester af benzin- og oliekomponenter, men også tjærestoffer og  

 opløsningsmidler blev fundet.
Da deponeringen som følge af råstofgravningen sker tæt på  

 grundvandsspejlet, vil forureningen påvirke grundvandet, hvilket også er målt  

 i nogle af undersøgelserne.
Der er ikke fundet påvirkninger af aktuelle  

 vandindvindinger, men der er risiko for, at forureningen på længere sigt vil  

 påvirke vandforsyningerne i områderne omkring råstofgravene.
Teoretisk set  

 består denne risiko selv ved deponering af uforurenet jord, dels på grund af  

 humusstoffer, og dels fordi der ofte er tale om placeringer af store mængder  

 jord.
 Også tidligere råstofgrave, hvadenten disse er efterbehandlede eller  

 henligger uden efterbehandling, har i princippet samme nedsivningsrisiko.
En råstofgravning indledes med, at muldlag og overjord afgraves på det  

 aktuelle graveareal og derefter lægges i depot eller indgår i efterbehandling  

 af det afgravede areal.
Normalt sker dette som en løbende proces, hvor  

 gravehullet flyttes på gravearealet, efterhånden som forekomsten udnyttes.
I  

 forbindelse med efterbehandlingen af en råstofgrav, vil muldjord og overjord  

 således blive genudlagt som opfyldning og som almindelig ny jordoverflade.  

 Det antages ikke, at dette indebærer nogen grundvandsrisiko, forudsat at  

 muldjorden m.v. genudlægges som toplag og ikke indbygges eller overdækkes i  

 opfyldninger.
1.2.2. Gældende bestemmelser Forurenet jord reguleres efter miljøbeskyttelsesloven.
Efter § 19  

 må stoffer, der kan forurene grundvand, jord og undergrund, ikke uden  

 tilladelse nedgraves eller oplægges på jorden.
Efter § 33 og den dertil  

 hørende listebekendtgørelse er deponeringsanlæg for forurenet jord  

 godkendelsespligtige.
Endelig vil bortskaffelse af forurenet jord være  

 omfattet af affaldsreglerne.
Der består imidlertid en række uklarheder om  

 rækkevidden af og samspillet mellem disse bestemmelser.
Herudover sikrer de  

 gældende regler og praksis ikke, at al jord, der er forurenet, også håndteres  

 efter disse regler.
Dette skyldes, at navnlig lettere forurenet jord ikke  

 erkendes som værende forurenet.
Indvinding af råstoffer kræver forudgående tilladelse efter  

råstofloven . I forbindelse med en sådan tilladelse fastlægges en  

 række vilkår, herunder om efterbehandling af gravearealet efter endt  

 råstofgravning med henblik på den fremtidige anvendelse af arealet.
Det vil  

 ofte være til landbrugsformål, men kan også være til rekreative formål,  

 natur, byformål eller lignende.
Efterbehandlingsvilkårene til landbrugsformål  

 vil normalt indeholde vilkår om skråningernes hældningsgrader (således at  

 disse ikke skrider sammen) og krav til etablering af dyrkningsflader i bunden  

 af gravehullet.
Sådanne vilkår forudsætter ikke, at der tilføres jord til  

 ejendommen udefra.
I de fleste tilladelser har der i de seneste 10 til 15 år  

 været indsat vilkår om, at der kun må tilføres muld og ren jord.
Også her er  

 problemet som nævnt, at jorden slet ikke identificeres som værende forurenet.  

 Ved en ændring af råstofloven i Folketingssamlingen 1995/96 er adgangen til  

 at fastsætte vilkår til begrænsning af de miljømæssige gener blevet  

 præciseret, bl.a. med henvisning til problemstillingerne om fyldjord i  

 råstofgrave.
Lovændringen træder i kraft den 1. januar 1997. Der henvises  

 herom til Folketingstidende 1995/96, spalte 3088 ff., 6935 ff. og 7073 ff.,  

 Tillæg A, spalte 3235 ff., samt tillæg B, spalte 810 ff. og 929 ff.
Affødt af de gennemførte undersøgelser af fyldjord i råstofgrave udsendte  

 Skov- og Naturstyrelsen i efteråret 1994 en henstilling til amtsrådene om, at  

 det ved vilkårsfastsættelsen i forbindelse med nyudstedelser eller fornyelser  

 af tilladelser indsattes som fast vilkår, at der ikke måtte modtages jord  

 uden særlig tilladelse hertil.
Nogle amtsråd havde allerede på et tidligere  

 tidspunkt indført en sådan praksis, ligesom der kan være fastsat vilkår om,  

 at der slet ikke må modtages fyldjord.
Et enkelt amtsråd har igangsat  

 forhandlinger med henblik på frivillige aftaler om at stoppe tilførsel af  

 jord til en række råstofgrave, men det er kun lykkedes i yderst begrænset  

 omfang.
Dog er der mange råstofindvindere, der frivilligt er ophørt med at  

 modtage fyldjord.
Nogle amtsråd og råstofindvindere har etableret øgede  

 kontrolprocedurer for modtagelsen af fyldjord.
 Efter begge regelsæt ligger hovedproblemet således i, at reglerne er  

 vanskelige at administrere på en effektiv måde, fordi jorden ikke på forhånd  

 identificeres som værende forurenet.
Hertil kommer, at miljøbeskyttelsesloven i dag ikke med den fornødne  

 sikkerhed indeholder hjemmel til at regulere uforurenet jord.
Efter  

 råstofloven er der i nye tilladelser og ved fornyelser mulighed for at  

 regulere tilførslen af jord.
Derimod er der ikke hjemmel til at regulere  

 deponeringer i tidligere, nu afsluttede råstofgrave, ligesom der heller ikke  

 er mulighed for at gribe ind i allerede meddelte tilladelser, medmindre der  

 konstateres overtrædelser af de efter råstofloven fastsatte vilkår eller  

 lovgivningen i øvrigt.
1.2.3. Jordforureningsudvalgets forslag om bedre styring af  

 jordbortskaffelsen Jordforureningsudvalget har i sin betænkning generelt peget på, at der er  

 behov for en bedre styring af jordbortskaffelsen for at sikre, dels at  

 jordflytninger ikke skaber nye jordforureningsproblemer, dels at disponering  

 af jord ikke må indebære nogen risiko for den fremtidige vandforsyning.  

 Jordforureningsudvalget peger samtidig på, at reglerne skal være enkle og  

 administrerbare.
Samlet set har udvalget peget på en ordning, hvorefter  

 jordbortskaffelsen som udgangspunkt skal styres via den foreslåede  

 forureningskortlægning, hvorved jorden på forhånd generelt kategoriseres som  

 ren/lettere forurenet/væsentligt forurenet.
Herved opnås den fordel, at  

 forureningsproblemer identificeres ved kilden (i stedet for på  

 deponeringsstedet), og at kravene til egentlige, ressourcekrævende analyser  

 af jorden nedbringes til et minimum.
 Udvalgets forslag omfatter, at der skal fastlægges kriterier/grænseværdier  

 for bl.a. lettere forurenet jord, ligesom der skal udarbejdes kriterier for  

 anvendelse af lettere forurenet jord til for eksempel opfyldning,  

 byggemodningsformål, vejanlæg, støjvolde, eller industriel anvendelse  

 (stabilgrus, beton, asfalt m.v.). I sammenhæng hermed foreslås der etableret  

 et bedre kontrolsystem med jord, der bortskaffes.
Hvad angår fyldjord i råstofgrave har udvalget foreslået, at der indføres  

 et generelt forbud mod fyldjord i råstofgrave, der ligger i områder med  

 særlige drikkevandsinteresser (såvel uforurenet som forurenet jord), mens der  

 i andre råstofgrave alene må deponeres uforurenet jord, medmindre der  

 foreligger en miljøgodkendelse til deponering af forurenet jord.
Herudover  

 peges der på behov for at indføre bedre kontrolmuligheder, bl.a. via en  

 følgeseddelordning.
2. Lovforslagets hovedindhold Som nævnt under pkt. 1.1. ovenfor har regeringen besluttet, at  

 resultaterne af en række initiativer, herunder fastsættelse af  

 kriterier/grænseværdier for jord, skal foreligge, inden et lovforslag om  

 forurenet jord fremsættes.
Nærværende lovforslag indeholder således alene et forslag til regulering  

 af modtagelse af fyldjord i råstofgrave.
Forslaget er i overensstemmelse med  

 Jordforureningsudvalgets forslag, men indeholder dog nogle lovtekniske  

 præciseringer, samt bestemmelser, der skal sikre en hurtig gennemførelse af  

 forbuddet.
Da sigtet med forslaget er at indføre en bedre  

 grundvandsbeskyttelse, og da forslaget omfatter såvel igangværende som  

 tidligere råstofgrave, findes det mest hensigtsmæssigt at gennemføre  

 reguleringen ved en ændring af miljøbeskyttelsesloven.
Med lovforslaget indføres et generelt forbud mod deponering af fyldjord i  

 de råstofgrave, som er placeret i områder, der i Regionplan 1997 vil blive  

 udpeget som områder med særlige drikkevandsinteresser.
Udpegningsarbejdet er  

 igang i de enkelte amtskommuner, og det forventes, at regionplanerne for de  

 flestes vedkommende vil være endeligt vedtagne i løbet af 1997. Dette  

 generelle forbud har til formål at styrke grundvandsbeskyttelsen, også inden  

 meddelte råstoftilladelser, der forudsætter eller giver mulighed for  

 modtagelse af uforurenet jord, udløber.
Lovforslaget vil således primært få  

 virkning for lovlige deponeringer indtil 2004. Dette skyldes som nævnt  

 ovenfor, at det allerede i 1994 er henstillet, at vilkår efter råstofloven  

 indeholder bestemmelser om, at deponering af jord kun kan ske mod særlig  

 tilladelse.
Det må derfor forventes, at problemet navnlig består i relation  

 til råstoftilladelser, meddelt før dette tidspunkt.
Tilladelser efter  

 råstofloven meddeles normalt for indtil 10 år ad gangen.
Sammensætningen af jordlagene under en råstofgrav er forskellig og uden  

 nogen nødvendig sammenhæng med, om der eksempelvis er tale om en lergrav  

 eller en grusgrav, hvorfor det ikke er muligt på forhånd at udpege enkelte  

 råstofgravtyper, hvor deponering af jord vil være risikofri.
Også deponering  

 af fyldjord i tidligere råstofgrave, hvad enten disse er efterbehandlede  

 eller henligger uden efterbehandling, indebærer i princippet samme  

 forureningsrisiko.
Som nævnt indebærer selv uforurenet jord en i hvert fald  

 teoretisk grundvandsrisiko.
På denne baggrund foreslås ud fra et forsigtighedsprincip at indføre et  

 totalt forbud mod deponering af fyldjord i råstofgrave og tidligere  

 råstofgrave i de områder, der skal sikre grundlaget for den fremtidige  

 drikkevandsforsyning.
I det omfang forbuddet vil være i strid med eventuelle  

 tilladelser efter råstofloven til en bestemt efterbehandling efter endt  

 gravning, bør sådanne vilkår af ordensmæssige grunde revideres.
Ifølge en undersøgelse, udført i 1994, tilkøres der i størrelsesorden 3,1  

 mio. (m3) fyldjord til råstofgrave ud af de i alt 5,6 mio. (m3), der årligt  

 bortskaffes.
I størrelsesorden 2 mio. (m3) køres i dag til råstofgrave, som  

 ifølge amtskommunerne ikke bør modtage fyldjord.
Amtskommunerne har ved  

 vurderingen bl.a. taget hensyn til, om råstofgravene ligger i nuværende eller  

 fremtidige vandindvindingsområder, og om de ligger i sårbare  

 grundvandsområder.
Forbuddet vil derfor medføre, at max. 2 mio. (m3) jord  

 skal bortskaffes på andre lokaliteter, enten til råstofgrave, der fortsat må  

 modtage uforurenet jord, eller til nye, alternative  

 anvendelses/bortskaffelsesmuligheder.
Der er tale om et usikkert skøn, da jordmængderne varierer, dels på  

 landsplan i takt med faldende eller stigende bygge- og anlægsaktiviteter,  

 dels lokalt i forbindelse med meget store anlægsprojekter.
Hertil kommer, at  

 der endnu ikke foreligger en endelig udpegning af områder med særlige  

 drikkevandsinteresser.
Det generelle forbud træder i kraft successivt, efterhånden som Regionplan  

 1997 vedtages i de enkelte amtskommuner.
På denne baggrund foreslås det, at  

 alle råstofindvindere og berørte grundejere får meddelelse om  

 ikrafttrædelsestidspunktet for forbuddet.
Ved administration af råstofloven er der ikke sikret en særlig ret til, at  

 gravehullerne kan fyldes op med ren jord.
Vilkåret om ren jord er fastsat for  

 at understrege, at deponering af forurenede materialer og stoffer forudsætter  

 en tilladelse efter miljøbeskyttelseslovgivningen.
Det generelle forbud må  

 derfor som udgangspunkt betragtes som en generel regulering, der ikke er  

 erstatningspådragende, uanset at nogle råstofindvindere modtager en vis  

 betaling for modtagelsen af jorden udefra.
 Da der imidlertid kan eksistere privatretlige aftaler, der direkte eller  

 indirekte forpligter til at tilføre ejendommen jord, foreslås det samtidig,  

 at amtsrådet kan dispensere fra forbuddet.
De kontrakter, der kan være tale om, kan eksempelvis være en forpligtelse  

 i en lejekontrakt mellem råstofindvinderen og grundejeren om, at lejeren  

 efter afsluttet råstofgravning skal aflevere gravearealet i en nærmere  

 fastsat tilstand.
Såfremt det i kontrakten er fastsat, at ejendommen skal  

 retableres til landbrugsmæssig anvendelse, vil dette næppe i sig selv medføre  

 en pligt til at tilføre jord til ejendommen, idet retableringen vil kunne  

 foregå på anden måde.
Der vil dog altid skulle ske en konkret vurdering af  

 aftaleforholdet, hvori tillige indgår, at råstoftilladelsen incl. dennes  

 vilkår for efterbehandling er bindende for såvel grundejer som bruger af  

 ejendommen, jf. råstoflovens § 10, stk. 2.
Der kan også være tale om kontrakter mellem en råstofindvinder og en  

 anlægsentreprenør, der aftager råstoffer fra råstofgraven.
Sådanne kontrakter  

 vil typisk være knyttet til gennemførelsen af et konkret anlægsarbejde og vil  

 derfor normalt være kortvarige.
Uanset der ikke foreligger aftaler m.v. om tilførsel af jord, kan der  

 forekomme andre situationer, hvor forbuddet griber ind i berettigede  

 forventninger om den fremtidige udnyttelse af ejendommen med økonomiske tab  

 til følge.
Også i sådanne situationer foreslås der indført en  

 dispensationsadgang.
Der henvises i øvrigt til bemærkningerne til § 20 a,  

 stk. 3.
Amtsrådets afgørelse i en dispensationssag vil kunne påklages til  

 Miljøstyrelsen.
I sidste ende kan spørgsmålet indbringes for domstolene.
Det  

 vil ligeledes være op til domstolene at vurdere, hvorvidt et forbud rammer  

 økonomisk så intensivt, at indgrebet er ekspropriativt og dermed  

 erstatningspådragende.
Herudover indeholder lovforslaget en bestemmelse, der skal hindre, at der  

 indgås længerevarende aftaler eller kontrakter efter lovforslagets  

 fremsættelse, således at den hurtigst mulige virkeliggørelse af forbuddet  

 sikres.
Bestemmelsen omfatter også aftaler/kontrakter vedrørende råstofgrave,  

 der ligger uden for områder med særlige drikkevandsinteresser for ikke at  

 skabe hindringer for en senere regulering af også disse råstofgrave.
Desuden indeholder lovforslaget en hjemmel for ministeren til at fastsætte  

 nærmere regler om egenkontrol med jord, der deponeres i nuværende eller  

 tidligere råstofgrave.
Denne hjemmel omfatter adgang til at fastsætte regler  

 vedrørende råstofgrave såvel inden for som uden for områder med særlige  

 drikkevandsinteresser med henblik på i højere grad end i dag at sikre, at  

 jord, der deponeres, er i overensstemmelse med miljøbeskyttelseslovens regler  

 og konkrete vilkår i råstoftilladelser.
Hjemlen vil således også kunne tænkes  

 anvendt til at sikre en egenkontrol i de situationer, hvor et forbud inden  

 for områder med særlige drikkevandsinteresser først træder i kraft senere som  

 følge af bestående kontrakter, der forudsætter tilførsel af jord.
En  

 udnyttelse af hjemlen forudsætter, at der kan anvendes analyse- og  

 prøvetagningsmetoder, der står i rimeligt forhold til miljøproblemet, samt at  

 der fastlægges kriterier/grænseværdier for deponering af forurenet jord.
Forbuddet vil have betydning for den efterbehandling, der kan foretages  

 efter endt råstofgravning.
I de senere år er det imidlertid kun ca. 1/3 af  

 råstofgravene, der rent faktisk modtager fyldjord.
Allerede i dag vil det  

 således være undtagelsen, at en råstofgrav fyldes op til det naturlige  

 terræn.
Efterbehandlede råstofgrave vil derfor normalt fremstå som nye dale,  

 lavninger eller ligefrem huller i landskabet og ofte som nye søer.
Det må  

 forventes, at mulighederne for intensiv landbrugsdrift ikke vil blive  

 påvirket i væsentligt omfang.
Nogle skråningsarealer vil dog landbrugsmæssigt  

 kun kunne anvendes til ekstensivt landbrug, til naturområder, skov o.lign.,  

 men stadig anvendelser, der ligger inden for landbrugslovens bestemmelser om  

 dyrkningspligt.
Skov- og Naturstyrelsen har ladet udarbejde en rapport,  

 »Efterbehandling uden brug af returjord.
Konsekvenser og  

 muligheder«, der nærmere belyser de forskellige problemstillinger.
En følge af lovforslaget må forventes at blive, at en del af den fyldjord,  

 der i dag deponeres i råstofgrave, der omfattes af forbuddet, i stedet vil  

 blive deponeret i andre råstofgrave.
Jordforureningsudvalget har påpeget, at  

 der generelt er behov for en styrkelse af styringen med bortskaffelse og  

 genanvendelse af jord.
Denne forudsatte styrkelse, der naturligvis også  

 omfatter fyldjord i andre råstofgrave, vil indgå i det lovforslag, som i  

 efteråret 1997 ventes fremsat som et samlet lovforslag om forurenet jord til  

 opfølgning af udvalgets betænkning.
 Der henvises i øvrigt til bemærkningerne til de enkelte bestemmelser.
3. Hørte myndigheder og organisationer Lovforslaget har ikke særskilt været udsendt i høring.
Derimod har  

 Jordforureningsudvalgets betænkning med tilhørende lovudkast været udsendt i  

 bred høring til ca. 80 myndigheder og organisationer m.v., ligesom såvel  

 entreprenørbranchen som råstofbranchen har været repræsenteret i enten selve  

 Jordforureningsudvalget eller dettes underudvalg.
Høringen har ikke givet  

 anledning til væsentlige bemærkninger til denne del af  

 Jordforureningsudvalgets forslag.
Entreprenørforeningens Miljøsektion har dog  

 påpeget, at forbuddet kan medføre store problemer for byggeriet, medmindre  

 der sikres alternative deponeringsmuligheder.
Landbrugsorganisationerne har  

 ikke haft bemærkninger til denne del af udvalgets forslag.
Råstofbranchen har  

 ikke afgivet svar under høringen, og Foreningen af Danske Grus- og  

 Stenindustrier har heller ikke under udvalgsarbejdet haft bemærkninger til  

 det foreslåede forbud.
4. Forholdet til EU-retten Forslaget vurderes ikke at have EU-retlige aspekter.
5. Lovforslagets økonomiske og administrative konsekvenser 5.1. Erhvervsøkonomiske konsekvenser Der findes i dag ca. 1.000 råstofgrave, der er i drift.
I størrelsesorden  

 halvdelen af råstofgravene må forventes at blive omfattet af forbuddet.
Der  

 er tale om et foreløbigt skøn, idet områderne med særlige  

 drikkevandsinteresser endnu ikke er endeligt udpegede.
Skønnet bygger på en  

 spørgeskemaundersøgelse, udført i 1994, hvis resultater forventes at være  

 udtryk for et maksimalt skøn, jf. bemærkningerne under pkt. 2.
Tallene fra undersøgelsen viste, at kun ca. 1/3 af råstofgravene rent  

 faktisk modtog fyldjord.
Af disse forventes en stor del at være placeret uden  

 for områder med særlige drikkevandsinteresser.
Forbuddet skønnes herefter i  

 praksis alene at få betydning for i størrelsesorden 10% af alle  

 råstofgravene.
 Da forholdene er meget forskellige fra råstofgrav til råstofgrav, vil det  

 ikke være muligt at opstille en beregning over de økonomiske konsekvenser for  

 branchen som helhed, men følgende mulige konsekvenser kan anføres:
I det omfang, en anlægsentreprenør tillige skal købe råstoffer til et  

 anlægsarbejde, vil adgangen til at modtage fyldjord være en  

 konkurrenceparameter.
Det vil således alt andet lige være naturligt for  

 entreprenøren at aflevere eventuel overskudsjord fra anlægsarbejdet samtidig  

 med afhentning af råstoffer.
 Såfremt jord skal bortskaffes uden samtidig indkøb af råstoffer, vil det i  

 højere grad være afstanden mellem anlægsarbejdet og aflæsningsstedet, der  

 bestemmer, hvor jorden deponeres.
Nogle råstofindvindere kræver betaling for modtagelse af fyldjord, andre  

 gør det ikke, og nogle giver rabat ved samtidig køb af råstoffer.
Miljø- og  

 Energiministeriet er ikke i besiddelse af oplysninger om de gennemsnitlige  

 priser for modtagelse af jord.
Ved telefonisk forespørgsel til tre  

 amtskommuner er der oplyst priser, der varierer fra ca. 55 til 250 kr. pr.  

 læs (et læs svarer til ca. 10 (m3) jord). Ved beregning af en eventuel  

 fortjeneste ved modtagelse af jord skal dog indregnes, at råstofindvinderen  

 skal afholde udgifter til eventuel kontrol og håndtering af jorden på pladsen  

 i overensstemmelse med den fastlagte efterbehandlingsplan (intern transport,  

 udjævning, indbygning i skrænter m.v.).
 Det kan heller ikke udelukkes, at forbuddet i enkelte tilfælde kan  

 resultere i, at den mulige råstofindvinding reduceres, fordi der skal være  

 materialer tilbage langs ejendommens skel til at frembringe sikre skråninger  

 mod omgivelserne.
Det vurderes herudover, at de økonomiske konsekvenser er langt mindre ved  

 at foreslå et generelt forbud end ved at foreslå analyser af al jord, der  

 deponeres i gravene.
Med de nuværende analysemetoder og henset til, at der er  

 behov for en høj grad af sikkerhed på grund af den forhøjede grundvandsrisiko  

 og de meget store mængder, der deponeres på et sted, vurderes en kontrol  

 baseret på analyser ikke for nærværende at være en hensigtsmæssig anvendelse  

 af ressourcerne.
Det er heller ikke muligt at oplyse tal for de økonomiske konsekvenser for  

 bygge- og anlægsbranchen.
Forbuddet vil medføre, at ca. 2 mio. (m3)  

 overskudsjord fra bygge- og anlægsarbejder skal genanvendes eller deponeres  

 andetsteds end i dag.
På landsplan vil der være tilstrækkelig  

 deponeringskapacitet i råstofgrave, der ikke omfattes af forbuddet, men der  

 er regionale forskelle.
Generelt set vil valget af deponerings- eller  

 genanvendelsesmulighed for overskudsjord afhænge af de muligheder, der til  

 enhver tid består, og omkostningerne ved transport og  

 deponering/genanvendelse.
Det er således ikke muligt at skønne over, hvorvidt  

 forbuddet vil medføre større transportafstande.
Det kan heller ikke  

 udelukkes, at bortskaffelsen kan blive billigere, i det omfang der findes  

 alternative placeringer/genanvendelsesmuligheder tættere på anlægsarbejdet.
Råstofgrave ligger ofte på landbrugsejendomme.
I forbindelse med  

 udstedelsen af råstoftilladelsen stilles krav om efterbehandling, der bl.a.  

 tager udgangspunkt i overvejelser om den fremtidige anvendelse af  

 gravearealet.
En fortsat landbrugsmæssig anvendelse af de tidligere  

 gravearealer forudsætter ikke, at gravehullerne fyldes op til oprindeligt  

 terræn.
Allerede den nuværende administration af råstofloven og erhvervets  

 egne aktiviteter medfører, at tidligere gravearealer i et vist omfang  

 henligger i naturtilstand, og at der sker en ekstensivering af  

 landsbrugsdrift m.v.
Da forbuddet kan gribe ind i eksisterende kontrakter eller andre  

 berettigede forventninger med væsentlige tab til følge, foreslås der indført  

 en dispensationsadgang.
Udgangspunktet er således, at ordningen skal  

 respektere indgåede kontrakter eller andre berettigede forventninger til  

 ejendommens fremtidige udnyttelse.
En dispensationsansøgning kan dog afslås  

 af miljømæssige grunde.
Det kan ikke udelukkes, at et afslag i særlige  

 tilfælde kan ramme økonomisk så intensivt og atypisk, at en  

 ekspropriationserstatning vil kunne komme på tale.
5.2 Økonomiske og administrative konsekvenser for det offentlige Forslaget medfører, at amtskommunerne skal identificere de ca. 500  

 råstofgrave, der ligger i områder med særlige drikkevandsinteresser, samt de  

 tidligere råstofgrave i disse områder.
Der skal udsendes en  

 standardskrivelse, som indeholder meddelelse om forbuddet samt orientering om  

 mulighederne for at opnå dispensation og virkningen af en korrekt fremsendt  

 dispensationsansøgning.
Da oplysningerne om råstofgrave, der er eller har  

 været igang siden 1972, forventes at være umiddelbart tilgængelige som led i  

 amtskommunernes sædvanlige administration af råstofloven, vil denne opgave  

 ikke medføre noget nævneværdigt ressourceforbrug.
For afsluttede råstofgrave  

 vil der dog være en arbejdsindsats med at ajourføre oplysninger om  

 ejerforholdet til de pågældende ejendomme.
Amtskommunerne vil endvidere skulle vurdere, om forbuddet mod tilførsel af  

 jord til råstofgrave medfører, at konkrete vilkår i meddelte  

 råstoftilladelser bør ændres.
Vilkåret om modtagelse af uforurenet jord må  

 automatisk bortfalde som følge af forbuddet.
Dette gælder tillige andre  

 vilkår, som er i strid med forbuddet, f.eks. krav om tilførsel af materialer  

 til opfyldning af gravearealet.
Bortfaldet af disse vilkår vil derfor ikke  

 medføre klageadgang efter råstofloven og vil kunne oplyses i ovennævnte  

 standardskrivelse.
Da vilkårene i en råstoftilladelse, herunder om retten til at modtage ren  

 jord, imidlertid er tinglyst på de enkelte ejendomme, vil der skulle ske  

 ændring af disse deklarationer, så de tinglyste vilkår bringes i  

 overensstemmelse med forbuddet.
Det skønnes, at dette vil være aktuelt i  

 mindre end 400 sager.
Såfremt der er andre vilkår, der - uden at være i strid med forbuddet -  

 bør ændres, vil dette være en selvstændig afgørelse efter råstofloven med  

 mulighed for klageadgang efter denne.
Det vurderes, at dette kun i meget  

 sjældne tilfælde vil være nødvendigt.
Amtskommunerne vil på grund af deres  

 forhåndskendskab til de igangværende råstofgrave kunne identificere disse  

 sager med en lille ressourceindsats.
Amtskommunerne vil tillige skulle gennemgå de enkelte grave- og  

 efterbehandlingsplaner med henblik på at konstatere, om der skal ændres i  

 disse.
Endvidere vil der kunne blive tale om ændring af sikkerhedsstillelsen  

 i konsekvens heraf.
En sådan gennemgang indgår i forvejen i amtskommunens  

 tilsynsarbejde med jævne mellemrum, således at der ikke er tale om et  

 merarbejde af videre omfang.
Disse ændringer kan være omfattet af  

 klageadgangen efter råstofloven.
Forslaget medfører endelig, at amtskommunerne skal behandle sager, hvor  

 råstofindvinderen eller grundejeren søger om dispensation fra forbuddet.
Det  

 skønnes, at der kun er i størrelsesorden 100 råstofgrave, som i dag rent  

 faktisk modtager fyldjord, og som vil blive omfattet af forbuddet.
Da  

 dispensationsadgangen er begrænset til tilfælde, hvor der er indgået  

 kontrakter og tilfælde, hvor der foreligger helt særlige omstændigheder,  

 skønnes det, at denne sagsbehandling vil få et meget ringe omfang.
Amtskommunerne fører allerede i dag tilsyn med deponeringer i råstofgrave,  

 dels i medfør af råstofloven (for så vidt angår igangværende råstofgrave),  

 dels i medfør af miljøbeskyttelsesloven (vedrørende såvel igangværende som  

 tidligere råstofgrave). Med indførelsen af et generelt forbud vil  

 amtskommunernes tilsyn blive lettet, idet tilsynet kan indskrænkes til at  

 kontrollere, hvorvidt der deponeres jord i råstofgraven.
I dag udføres i et  

 vist omfang stikprøvekontrol med udtagning af prøver og omkostningskrævende  

 analyser.
Netto forventes forslaget at medføre et øget personalebehov på i  

 størrelsesorden 1 årsværk i en et-årig periode samt udgifter til  

 tinglysningsafgifter på ca. 0,3 mio. kr. i amtskommunerne.
Spørgsmålet har  

 imidlertid endnu ikke været forhandlet med Amtsrådsforeningen, Københavns og  

 Frederiksberg kommuner.
 Forslaget tillægger ikke kommunerne nye opgaver.
Afgørelser i en dispensationssag vil kunne påklages i henhold til  

 miljøbeskyttelseslovens almindelige regler.
Da der som nævnt ikke forventes  

 noget større antal sager, vil dette ikke medføre ressourceforbrug i  

 Miljøstyrelsen af nævneværdigt omfang.
Ligesom for øvrige afgørelser efter  

 miljøbeskyttelseslovens kapitel 3, består der ingen klageadgang til  

 Miljøklagenævnet.
 Der forventes som nævnt heller ikke noget større antal klager efter  

 råstofloven, hvorfor der heller ikke vil være ressourceforbrug i  

 Naturklagenævnet eller eventuelt Skov- og Naturstyrelsen af nævneværdigt  

 omfang.
6. Miljømæssige konsekvenser af lovforslaget Om de bestående miljømæssige problemer henvises til kapitel 1.2.1.  

 ovenfor.
Forslaget medfører en betydelig højnelse af grundvandsbeskyttelsen inden  

 for områder, der udpeges i regionplanerne som områder med særlige  

 drikkevandsinteresser.
Det skønnes, at ca. 3,1 mio. (m3) jord årligt  

 deponeres i råstofgrave, hvoraf max. 2 mio. (m3) deponeres i råstofgrave, der  

 omfattes af forbuddet.
Ca. 80% af de deponerede jordmængder anslås at stamme  

 fra byzone med deraf følgende risiko for, at jorden kan være (lettere)  

 forurenet.
Det anslås endvidere, at i størrelsesorden 5% af jorden rent  

 faktisk er forurenet.
 Med forslaget sikres en forebyggende indsats, således at der ikke via  

 deponeringer af fyldjord i råstofgrave i disse områder opstår nye  

 forureninger og dermed trusler mod grundvandet.
 Forslaget vil have nogle afledede konsekvenser, idet jorden vil skulle  

 bortskaffes eller genanvendes på anden måde.
Det må forventes, at en del af jorden i stedet vil blive deponeret i andre  

 råstofgrave, herunder råstofgrave i områder med drikkevandsinteresser.
Også  

 her kan jorden indebære en risiko for grundvandet og - afhængig af  

 fastlæggelsen af områderne med særlige drikkevandsinteresser - for bestående  

 vandindvindinger.
Et forslag til øget forebyggelse i disse områder vil indgå  

 i det forslag til samlet lov om forurenet jord, der i efteråret 1997 ventes  

 fremsat medhenblik på en generel bedre styring af jordbortskaffelsen og øget  

 kontrol hermed.
Hertil kommer, at lovforslaget indeholder en hjemmel til at fastsætte  

 regler om øget egenkontrol med deponeringer i samtlige råstofgrave.
En  

 udnyttelse af hjemlen forudsætter imidlertid, at der fastsættes grænseværdier  

 og dertil hørende analysemetoder, der kan anvendes med et rimeligt  

 omkostningsniveau og samtidig giver rimelig sikkerhed for, at deponeringen  

 ikke medfører nogen uacceptabel grundvandsrisiko.
Transportafstande med overskudsjord må naturligvis indgå ved vurderingen  

 af de miljømæssige konsekvenser af indførelsen af et forbud.
Som nævnt i  

 kapitel 5.1 om de erhvervsøkonomiske konsekvenser er det imidlertid ikke  

 muligt generelt at skønne over, hvorvidt forslaget vil medføre længere eller  

 kortere transportafstande, idet dette beror på en række konkrete  

 omstændigheder for den enkelte anlægsentreprenør og de til enhver tid  

 bestående alternative muligheder for deponering eller genanvendelse af jord.
Landskabeligt vil forslaget medføre, at der i en del tilfælde vil blive  

 efterladt nye landskabsformer, der i højere grad end hidtil tilkendegiver, at  

 der er tale om tidligere råstofgrave.
Alt afhængig af den fremtidige  

 anvendelse af de tidligere gravearealer vil der blive tale om etablering af  

 nye småbiotoper, vildtremiser, ekstensivering af landbrugsdriften på  

 skråningsarealer m.v., hvorfor forslaget ligeledes skønnes at have positive  

 konsekvenser for plante- og dyrelivet.
Bemærkninger til lovforslagets enkelte bestemmelser Til § 1 Til nr. 1 Med bestemmelsen i § 20 a, stk. 1, foreslås indført et generelt  

 forbud mod tilførsel af jord til råstofgrave og tidligere råstofgrave i  

 områder med særlige drikkevandsinteresser.
 Råstofgrave defineres i overensstemmelse med råstoflovens bestemmelser.  

 Bestemmelsen omfatter således alle råstofgrave, hvad enten der er tale om  

 lergrave, grusgrave eller andre typer grave.
Indførelsen af det generelle forbud vil som specialregel gå forud for  

 eventuelle modstridende vilkår, fastlagt i en råstoftilladelse.
Af  

 ordensmæssige grunde vil sådanne tilladelser skulle revideres, således at de  

 stillede krav i en tilladelse er i overensstemmelse med det generelle forbud.  

 Om betydningen af eventuelle kontrakter, der forudsætter tilførsel af jord,  

 henvises til bemærkningerne til stk. 3.
Med begrebet tidligere råstofgrave forstås grave, som har været reguleret  

 af gældende eller tidligere gældende råstoflove, hvor indvindingen og  

 eventuel retablering eller efterbehandling er afsluttet.
Råstofgravning, der  

 er foregået og afsluttet inden den første råstoflovs ikrafttræden i 1972,  

 omfattes således ikke af bestemmelsen.
Baggrunden herfor er, at der ikke er  

 samme incitament til at deponere fyldjord i gamle råstofgrave, da disse  

 typisk enten vil være overgået til anden anvendelse eller henligger som  

 naturområder med gammel bevoksning, som sø el.lign.
Henligger arealerne som  

 søer, moser eller engarealer, vil disse i øvrigt ofte være beskyttet af  

 naturbeskyttelseslovens regler.
Også hensynet til at opnå en klar og enkel  

 administrerbar regel taler for en sådan afgrænsning.
Med den foreslåede  

 afgrænsning vil oplysninger om råstofgravene være umiddelbart tilgængelig i  

 amtskommunerne.
 Spørgsmålet om en yderligere grundvandsbeskyttelse vil i øvrigt indgå i  

 det lovforslag om forurenet jord, der ventes fremsat i efteråret 1997 med  

 henblik på en generel styrkelse af styringen af jordbortskaffelsen.
Ved tilførsel af jord forstås jord, der tilføres ejendommen udefra.
Det  

 vil således som hidtil være muligt at genanvende den muldjord og overjord,  

 som afgraves i forbindelse med gennemførelsen af en råstofgravning.
Der  

 tilsigtes ingen ændringer i praksis efter råstofloven, hvorefter det normalt  

 fastlægges som vilkår, at dette materiale genanvendes på gravearealet efter  

 afsluttet gravning.
 Hvor en råstofgrav er beliggende på flere ejendomme, vil der også stadig  

 kunne ske placering af muldjord og overjord i efterbehandlingen af  

 gravearealet uden hensyn til, om de pågældende materialer stammer fra den ene  

 eller den anden af de berørte ejendomme.
 Tilførsel af uforurenede råstoffer til brug for et anlægsarbejde på  

 ejendommen, eksempelvis anlæggelse af en grusvej, vil heller ikke være  

 omfattet af forbuddet.
Efter § 20 a, stk. 2, skal råstofindvindere og berørte grundejere  

 have meddelelse om forbuddet og adgangen til dispensation m.v.
Dette skyldes,  

 at forbuddet først fastlægges med den endelige vedtagelse af Regionplan 1997,  

 hvorfor man ikke kan forvente, at alle berørte parter vil være umiddelbart  

 opmærksomme herpå.
Regionplanerne vedtages på forskellige tidspunkter i de  

 forskellige amtskommuner.
Meddelelsen, der forudsættes givet i umiddelbar  

 forlængelse af vedtagelsen af Regionplan 1997, er en gyldighedsbetingelse, og  

 forbuddet træder i kraft 4 uger efter modtagelse af meddelelsen.
 Bestemmelsen i § 20 a, stk. 3, giver mulighed for, at amtsrådet kan  

 meddele dispensation fra forbuddet, hvis forbuddet griber ind i bestående  

 kontraktmæssige forpligtelser, eller hvis grundejeren eller råstofindvinderen  

 som følge af en berettiget forventning om en bestemt udnyttelse af ejendommen  

 rammes særligt intensivt af forbuddet.
Efter 1. pkt . kan der dispenseres, således at forbuddet enten  

 først træder i kraft, når eventuelle privatretlige aftaler, der forudsætter  

 tilførsel af jord, er opfyldt, eller helt eller midlertidigt ophæves indtil  

 dette tidspunkt.
Det kan for eksempel dreje sig om aftaler om modtagelse af  

 jord fra et konkret bygge- og anlægsarbejde eller aftaler med grundejeren om,  

 hvorledes ejendommen skal efterlades efter endt råstofgravning.
Det er en  

 betingelse, at der indsendes dokumentation for indgåede aftaler, samt at  

 disse aftaler forelå på tidspunktet for lovforslagets fremsættelse, eller der  

 er tale om aftaler af kortere varighed, der er indgået efter lovforslagets  

 fremsættelse og dermed opfylder betingelserne i § 20 b, stk. 1.
 Efter 2. pkt . er der mulighed for tillige at dispensere i  

 situationer, hvor der ikke foreligger aftaler eller kontrakter, men hvor  

 forbuddet medfører et væsentligt økonomisk tab for grundejeren eller  

 råstofindvinderen, og hvor denne havde en berettiget forventning om en  

 bestemt udnyttelse af ejendommen.
Sådanne situationer forventes alene at foreligge i yderst sjældne  

 tilfælde.
Som nævnt i de almindelige bemærkninger forventes mulighederne for  

 intensiv landbrugsdrift ikke at blive påvirket i væsentligt omfang, idet  

 skråningsarealer og søer dog vil indskrænke arealer, der kan dyrkes  

 intensivt.
Da der normalt kun vil ske en mindre indskrænkning af disse  

 arealer, og da der kan være store udgifter forbundet med at retablere  

 samtlige arealer til intensiv landbrugsdrift, vil der som oftest ikke  

 foreligge væsentlige, økonomiske tab som følge af forbuddet.
Hertil kommer, at det økonomiske tab skal ses i forhold til, hvad den  

 pågældende havde haft rimelig grund til at påregne.
Heri ligger, at  

 råstofindvinderen eller grundejeren skal kunne støtte sine forventninger på  

 et specifikt grundlag.
Eksempelvis kan efterbehandlingsplaner i meget sjældne  

 tilfælde stille egentlige krav eller forudsætte, at ejendommen tilføres jord  

 udefra.
Dermed kan også en rimelig forventning om tilførsel af jord støttes  

 herpå.
I de fleste tilfælde vil de fastsatte efterbehandlingskrav  

 (eksempelvis afretning af skråninger og etablering af dyrkningsflader i  

 bunden af gravehullet) kunne opfyldes ved tilrettelæggelsen af selve  

 grusgravningen og håndteringen af de materialer, der i forvejen findes på  

 ejendommen uden tilførsel af jord udefra.
Sådanne efterbehandlingsvilkår og  

 -planer vil derfor ikke i sig selv kunne danne grundlag for en dispensation.
 Det blotte forhold, at der i dag modtages fyldjord, og at  

 råstofindvinderen oppebærer en indtægt herfra, vil heller ikke være  

 tilstrækkeligt til, at dispensation kan meddeles.
 Er der tale om en tidligere råstofgrav, som henligger, uden at gravehullet  

 er fyldt op, vil der sædvanligvis heller ikke kunne dokumenteres en  

 berettiget forventning om tilførsel af jord.
Råstofgrave ligger som hovedregel på landbrugsejendomme i landzone.
En  

 ændret anvendelse vil således forudsætte en række tilladelser, herunder en  

 landzonetilladelse eller en lokalplan.
Der vil derfor normalt ikke kunne være  

 berettigede forventninger om anden anvendelse end til landbrugsformål.  

 Såfremt der foreligger lokal- eller eventuelt kommuneplaner, der eksempelvis  

 forudsætter en bymæssig anvendelse, der ville blive hindret af forbuddet, kan  

 der imidlertid foreligge sådanne berettigede forventninger, at betingelserne  

 for dispensationsadgangen vil være opfyldt.
 Under alle omstændigheder skal udgifterne til den nødvendige retablering  

 til sådanne nye anvendelser indgå ved vurderingen af, om der foreligger et  

 væsentligt, økonomisk tab.
 Afgørelser i henhold til denne bestemmelse vil kunne påklages efter  

 miljøbeskyttelseslovens almindelige regler.
Det forudsættes, at der kan være tilfælde, hvor miljøhensyn indebærer, at  

 der ikke meddeles dispensation, selv om en bestemt, påregnelig anvendelse af  

 ejendommen herved forringes eller umuliggøres.
Det forhold, at forbuddene er  

 et led i en generel, miljømæssigt begrundet regulering, taler for, at  

 ordningen ikke har karakter af ejendomsafståelse i grundlovens § 73's  

 forstand.
Det kan imidlertid ikke på forhånd udelukkes, at et afslag på en  

 ansøgning om dispensation fra forbuddet under visse omstændigheder kan ramme  

 økonomisk så intensivt og atypisk, at der bliver tale om ekspropriation.
Det  

 må bero på en konkret vurdering, om der i det enkelte tilfælde foreligger  

 ekspropriation.
I vurderingen vil bl.a. indgå forbuddets økonomiske betydning  

 og karakteren af det grundlag, som en påregnet anvendelse eller virksomhed  

 støttes på.
 Er indgrebet ekspropriativt, vil den pågældende have krav på erstatning.  

 Krav om erstatning må i mangel af enighed rejses ved domstolene.
 Af § 20 a, stk. 4, fremgår, at en dispensation kan meddeles på  

 vilkår om eksempelvis håndtering af jorden ved modtagelsen, således at jord  

 af forskellig oprindelse ikke blandes sammen, inden denne er kontrolleret.  

 Der vil eksempelvis også kunne stilles vilkår om, at modtageren for egen  

 regning og inden for rimelige økonomiske rammer skal dokumentere, at jorden  

 overholder fastsatte vilkår i råstoftilladelsen, herunder ved prøveudtagning  

 og analyser.
Bestemmelsen i § 20 a, stk. 5 tillægger ansøgninger om dispensation  

 opsættende virkning, således at der er den fornødne tid til at behandle  

 sådanne sager.
Dette skyldes, at der er tale om et generelt forbud, som kan  

 gribe ind i bestående aktiviteter.
Hermed sikres det, at der ikke kan rejses  

 erstatningskrav, uden at der forinden er taget stilling til eventuelle  

 ansøgninger om dispensation.
Undlader man at fremsende  

 dispensationsansøgning, kan der ikke gøres erstatningskrav gældende som følge  

 af forbuddet, ligesom en overtrædelse af forbuddet kan straffes.
En dispensationsansøgning vil kunne fremsættes når som helst.
Den  

 opsættende virkning forudsætter dog, at ansøgning er fremsendt, inden det  

 generelle forbud træder i kraft, og at ansøgningen er bilagt dokumentation  

 for kontraktmæssige forpligtelser eller for påberåbte forventninger om den  

 fremtidige udnyttelse af ejendommen og økonomiske tab som følge af, at disse  

 forventninger ikke ville kunne realiseres.
Med bestemmelsen i § 20 b, stk. 1 , fastsættes, at der ikke overfor  

 offentlige myndigheder kan støttes ret på aftaler, der har en varighed af  

 mere end 6 måneder.
Der vil heller ikke kunne støttes ret på aftaler, der  

 forudsætter tilførsel af jord til ejendomme med råstofgrave eller tidligere  

 råstofgrave, uanset disses varighed.
Der vil således ikke kunne støttes ret  

 på aftaler mellem en grundejer og en råstofindvinder om, at gravearealet skal  

 fyldes op efter afsluttet råstofindvinding.
Af ikrafttrædelsesbestemmelsen  

 fremgår, at bestemmelsen alene finder anvendelse på aftaler, der indgås efter  

 lovens fremsættelse.
Bestemmelsen omfatter alle råstofgrave og tidligere råstofgrave, hvad  

 enten disse ligger inden for områder med særlige drikkevandsinteresser eller  

 ej.
Bestemmelsen skal dels sikre, at der ikke indgås længerevarende aftaler i  

 perioden, indtil udpegningen af områder med særlige drikkevandsinteresser -  

 og dermed fastlæggelse af det generelle forbud - sker, dels at der ikke  

 lægges hindringer i vejen for senere at tilvejebringe en løsning på  

 problemerne i råstofgrave, der ligger uden for områder med særlige  

 drikkevandsinteresser.
Denne problemstilling vil som nævnt indgå i et samlet  

 lovforslag om forurenet jord.
Derimod omfatter bestemmelsen ikke deponering af jord, der er særskilt  

 tilladt efter miljøbeskyttelseslovens §§ 19 og 33. Visse råstofgrave er  

 således i dag godkendt som egentlige listevirksomheder (deponeringspladser),  

 ligesom der kan være meddelt konkrete tilladelser efter § 19. Deponering af  

 uforurenet jord kræver imidlertid ikke forudgående tilladelse efter gældende  

 regler, hvorfor det foreslås, at amtsrådet kan godkende aftaler herom.
Det  

 forudsættes, at en sådan godkendelse alene kan vedrøre deponering af  

 uforurenet jord, og at godkendelse kun meddeles uden for områder med særlige  

 drikkevandsinteresser og områder med drikkevandsinteresser.
Det kan ikke af bestemmelsen udledes, at der kan støttes ret på en hvilken  

 som helst kortvarig aftale med den virkning, at et afslag på en dispensation  

 vil være et ekspropriativt indgreb.
Dette må vurderes ud fra de konkrete  

 omstændigheder, jf. bemærkningerne til § 20 a, stk. 3.
Med bestemmelsen i § 20 b, stk. 2, foreslås en hjemmel for  

 ministeren til at fastsætte nærmere regler om kontrol med deponering af jord,  

 herunder at pålægge den, der modtager jorden, at foretage analyser for egen  

 regning.
En udnyttelse af hjemlen forudsætter, at der er fastsat  

 grænseværdier og dertil hørende analysemetoder, der kan anvendes med et  

 rimeligt omkostningsniveau og samtidig giver rimelig sikkerhed for, at  

 deponeringen ikke medfører nogen uacceptabel grundvandsrisiko.
Et sådant  

 arbejde er igangsat som opfølgning på Jordforureningsudvalgets betænkning.
 Med hjemmel i bestemmelsen vil der ligeledes kunne fastsættes nærmere  

 regler om eksempelvis håndtering af jorden ved modtagelsen i råstofgraven og  

 om en ordning, hvorefter jord, der modtages, skal være ledsaget af bestemte  

 oplysninger.
Til nr. 2 og 3 Med forslagene tilsigtes ingen ændringer i forhold til gældende ret, men  

 der er tale om en præcisering og tilvejebringelse af en ensartet terminologi.
Til nr. 4 og 5 Overtrædelser af det generelle påbud eller af vilkårene for meddelte  

 dispensationer gøres strafbare.
Til nr. 6 Med bestemmelsen gives der hjemmel til, at der i regler om kontrol med  

 jord i råstofgrave kan fastsættes straffebestemmelser.
Til § 2 Efter den gældende råstoflovs § 10, stk. 5, afholder grundejeren udgifter  

 til tinglysning af vilkår om efterbehandling.
Lovforslaget medfører, at  

 vilkår om efterbehandling af ordensmæssige grunde eventuelt skal revideres,  

 hvilket også medfører behov for ændring i tingbogen.
Da det ikke skønnes  

 rimeligt, at grundejeren skal afholde udgifter til tinglysningsafgift i denne  

 situation, foreslås det lovfæstet, at amtskommunen afholder disse udgifter.
Til § 3 Loven foreslås at træde i kraft den 1. april 1997.  

 Ikrafttrædelsestidspunktet skal ses i relation til, at de første Regionplan  

 1997, som forbuddet mod tilførsel af jord til råstofgrave tager udgangspunkt  

 i, forventes vedtaget i løbet af foråret 1997. Om bestemmelsen i stk. 2  

 henvises til bemærkningerne til § 1, nr. 1 vedrørende § 20 b, stk. 1.
Skriftlig fremsættelse Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om ændring af lov om miljøbeskyttelse og lov om  

 råstoffer. (Regulering af fyldjord i råstofgrave).
(Lovforslag nr.
L 129).
Dette lovforslag har til formål at indføre en bedre grundvandsbeskyttelse  

 mod jordforurening.
Med lovforslaget indføres et generelt forbud mod  

 deponering af jord i de igangværende og tidligere råstofgrave, som er  

 placeret i områder, der af amtskommunerne i Regionplan 1997 vil blive udpeget  

 som områder med særlige drikkevandsinteresser.
 Lovforslaget er en delopfølgning af anbefalingerne i betænkningen fra  

 Jordforureningsudvalget og er udformet i overensstemmelse med  

 Jordforureningsudvalgets forslag med nogle lovtekniske præciseringer samt  

 bestemmelser, der skal sikre en hurtig gennemførelse af forbuddet.
Regeringen er af den opfattelse, at der er behov for en samlet lovgivning  

 om jordforurening, og at Jordforureningsudvalgets betænkning er et godt  

 grundlag herfor.
Iværksættelsen af en samlet, ny regulering af  

 jordforureningsområdet forudsætter imidlertid, at der gennemføres et  

 betydeligt analyse- og udviklingsarbejde, for eksempel fastsættelse af  

 kriterier og grænseværdier for jord og bedre analyse- og prøvetagningsmetoder  

 m.v., før end nye regler kan omsættes i praksis.
Resultatet af dette arbejde  

 vil give Folketinget et langt mere fyldestgørende grundlag at træffe  

 beslutning på.
Regeringen sigter mod i 1997 at opnå bred tilslutning til at  

 gennemføre en samlet lovgivning på området.
For at undgå, at der i den mellemliggende tid sker nye skader på miljøet,  

 fremsættes allerede nu dette lovforslag, der omfatter regulering af tilførsel  

 af jord til råstofgrave.
Herudover har regeringen iværksat forskellige  

 initiativer, herunder udarbejdelse af nye, skærpede regler for olietanke for  

 at forebygge fremtidige uheld.
Der vil i denne Folketingssamling blive  

 fremsat lovforslag om etablering af en Vandfond, der især skal hjælpe mindre  

 vandværkers økonomiske problemer ved at give tilskud til for eksempel  

 etablering af nye vandindvindingsboringer.
Også på pesticidområdet er der  

 initiativer igang med henblik på at øge grundvandsbeskyttelsen.
Endelig har  

 regeringen som resultat af forhandlingerne om finansloven fremsat forslag om,  

 at der afsættes flere penge til styrkelse af indsatsen på  

 jordforureningsområdet.
Deponering af fyldjord i råstofgrave udgør et miljømæssigt problem, og  

 undersøgelser i en række råstofgrave har påvist forurening i en del af de  

 undersøgte grave.
Deponeringen af jord i råstofgravene sker tæt på  

 grundvandsspejlet og vil dermed kunne påvirke grundvandet.
Råstofgrave har  

 igennem mange år været anvendt som deponeringssteder for overskudsjord fra  

 bygge- og anlægsarbejder, og denne jord kommer oftest fra byområder, hvorfor  

 den kan være forurenet.
Lovforslaget indeholder et generelt forbud mod deponering af fyldjord i  

 igangværende og tidligere råstofgrave.
En bestemmelse muliggør dog, at der i  

 særlige situationer kan dispenseres fra forbuddet, eksempelvis hvis forbuddet  

 griber ind i bestående kontrakter.
Herudover foreslås en bestemmelse, der  

 skal sikre, at der ikke efter lovforslagets fremsættelse indgås aftaler og  

 kontrakter, som kan hindre virkeliggørelsen af forbuddet.
 Idet jeg i øvrigt henviser til lovforslaget med bemærkninger, anbefaler  

 jeg lovforslaget til Folketingets velvillige behandling.
Efter 2. behandling den 28. maj 1997 § 1 I lov om miljøbeskyttelse, jf. lovbekendtgørelse nr. 590 af 27. juni 1994,  

 som ændret ved lov nr. 403 af 14. juni 1995, lov nr. 302 af 24. april 1996 og  

 lov nr. 395 af 22. maj 1996, foretages følgende ændringer:
 1. Efter § 20 indsættes:
»§ 20 a.
Tilførsel af jord til råstofgrave og tidligere  

 råstofgrave er forbudt.
Stk. 2. Amtsrådet kan meddele dispensation fra forbudet, såfremt 1) råstofindvinderen eller grundejeren dokumenterer, at der inden den 1.  

 januar 1998 forelå kontraktmæssige forpligtelser vedrørende tilførsel af jord  

 til ejendommen, jf. dog § 20 b, stk. 1, 2) råstofindvinderen eller grundejeren med væsentlige økonomiske tab til  

 følge afskæres fra en udnyttelse af ejendommen, som de efter hidtil gældende  

 regler har haft særlig grund til at påregne, eller 3) der ikke er risiko for forurening af vandindvindingsanlæg eller af  

 grundvand, der foreventes at indgå i den fremtidige drikkevandsforsyning, og  

 andre tilsvarende miljømæssige hensyn ikke taler imod.
 Stk. 3. En dispensation efter stk. 2 kan indeholde vilkår,  

 herunder om håndtering af jorden og om dokumentation for, at der er tale om  

 uforurenet jord.
 Stk. 4. Ansøgning om dispensation, jf. stk. 2, nr. 1 og 2, har  

 opsættende virkning, såfremt ansøgning vedlagt dokumentation for  

 kontraktmæssige forpligtelser eller dokumentation for forventninger om den  

 fremtidige udnyttelse af ejendommen og påberåbte økonomiske tab fremsendes  

 til amtsrådet inden den 1. oktober 1997. Amtsrådet kan som betingelse for  

 opretholdelse af den opsættende virkning fastsætte vilkår, herunder om  

 håndtering af jorden og om dokumenation for, at der er tale om uforurenet  

 jord.
§ 20 b.
Der kan ikke over for offentlige myndigheder støttes ret  

 på aftaler, der har en varighed af mere end 6 måneder, om tilførsel af jord  

 til råstofgrave eller tidligere råstofgrave, eller aftaler, der forudsætter  

 tilførsel af jord til sådanne ejendomme, medmindre amtsrådet godkender  

 aftalen eller deponeringen er tilladt efter §§ 19 eller 33.
Stk. 2. Miljø- og energiministeren kan fastsætte nærmere regler om  

 kontrol med deponering af jord i råstofgrave og tidligere råstofgrave,  

 herunder at den, der modtager jord, for egen regning foretager  

 prøveudtagning, analyser og målinger af jorden.« 2. § 66, stk. 2, 2. pkt., affattes således:
»Amtsrådet fører tillige tilsyn med deponeringer i råstofgrave og  

 tidligere råstofgrave.« 3. § 66, stk. 3, 2. pkt., ophæves.
 4. I § 110, stk. 1, nr. 1, indsættes efter »§  

 20,»: »§ 20 a, stk. 1,».
 5. I § 110, stk. 1, nr. 4, indsættes efter  

 »tilladelse«: », dispensation«.
 6. I § 110, stk. 3, indsættes efter »§ 19, stk.  

 5,»: »§ 20 b, stk. 2,».
§ 2 I lov om råstoffer, jf. lovbekendtgørelse nr. 1007 af 28. november 1996,  

 som ændret ved § 2 i lov nr. 19 af 13. januar 1997, foretages følgende  

 ændring:
 1. I § 10, stk. 5 , indsættes som 2. pkt.:
»Reviderede vilkår som følge af forbud efter miljøbeskyttelseslovens  

 § 20 a tinglyses dog for amtskommunens regning.« § 3 Stk. 1. Loven træder i kraft den 1. juli 1997, jf. dog stk. 2.
 Stk. 2. § 20 a, stk. 1, i lov om miljøbeskyttelse som affattet ved  

 denne lovs § 1, nr. 1, træder i kraft den 1. januar 1998.
 Stk. 3. § 20 b, stk. 1, i lov om miljøbeskyttelse som affattet ved  

 denne lovs § 1, nr. 1, finder anvendelse på aftaler, der indgås efter den 18.  

 december 1996.
