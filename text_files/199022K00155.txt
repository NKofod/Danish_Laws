Nr LSF 155 Forslag til Lov om uddannelse af pædagoger Fremsat af undervisnings- og forskiningsministeren (Bertel Haarder) den 6. marts 1991 Vedtaget ved tredjebehandling den 27. maj 1991 Lov nr. 370 af 06/06/1991 Kapitel 1 Uddannelsen § 1. Uddannelsen har til formål at uddanne pædagoger til at  

 arbejde med børn, unge og voksne, herunder børn, unge og voksne med sociale  

 vanskeligheder eller psykiske eller fysiske handicap.
 Stk. 2. Uddannelsen skal give de studerende den teoretiske viden  

 og praktiske erfaring, der er nødvendig for at kunne arbejde som pædagog, og  

 skal bidrage til at fremme de studerendes personlige udvikling.
 § 2. Uddannelsen varer 31/2 år og tilrettelægges således, at der  

 veksles mellem undervisning på seminariet og praktik.
Stk. 2. Undervisningen på seminariet omfatter for alle studerende  

 følgende fag: Pædagogik, psykologi, sociale fag, sundhedsfag, dansk, musik,  

 bevægelsesfag, værkstedsfag, drama, naturfag og faget kommunikation,  

 organisation og ledelse.
Fagene kan samles i følgende faggrupper:  

 Pædagogisk-psykologiske fag, social- og sundhedsfag og aktivitets- og  

 kulturfag.
 Stk. 3. Herudover kan seminariets undervisning omfatte andre  

 studieaktiviteter.
 Stk. 4. I uddannelsen indgår arbejde med et eller flere specialer.
 Stk. 5. Praktikken omfatter øvelsespraktik og lønnet praktik.
 Stk. 6. Undervisnings- og forskningsministeren fastsætter nærmere  

 regler om uddannelsen, herunder om de studerendes pligt til at deltage i  

 seminarieundervisningen og øvelsespraktikken og om uddannelsens afslutning.
§ 3. Undervisnings- og forskningsministeren kan fastsætte regler  

 om, at studerende med særlige uddannelses- eller beskæftigelsesmæssige  

 forudsætninger fritages for dele af uddannelsen.
Ministeren kan endvidere  

 fastsætte regler om fritagelse for dele af uddannelsen af helbredsmæssige  

 grunde.
 § 4. Undervisnings- og forskningsministeren fastsætter efter  

 forslag fra praktikpladsudvalgene, jf. § 19, antallet af uddannelsespladser  

 på seminarierne.
 Stk. 2. Ministeren kan fastsætte regler om adgangen til  

 uddannelsen og om optagelsen på seminarierne.
 § 5. Undervisnings- og forskningsministeren kan i særlige tilfælde  

 fravige lovens bestemmelser om uddannelsen, hvis det sker for at fremme  

 forsøgs- og udviklingsarbejde.
Kapitel 2 Institutionerne § 6. Undervisningen foregår på statsseminarier eller på private  

 seminarier, der af undervisnings- og forskningsministeren er godkendt til at  

 uddanne pædagoger.
 Stk. 2. Et privat seminarium skal være en selvejende institution  

 eller udgøre en del af en sådan med vedtægter godkendt af ministeren.
 § 7. For at opnå godkendelse skal seminariet indgå som et  

 hensigtsmæssigt led i en landsomfattende planlægning til opfyldelse af  

 konstaterede eller forventede behov for uddannelsen.
 Stk. 2. En godkendelse kan tilbagekaldes, hvis der ikke længere er  

 behov for seminariet, eller hvis seminariet ikke overholder de af  

 undervisnings- og forskningsministeren fastsatte regler eller givne pålæg.
 § 8. Et seminarium ledes af en rektor under ansvar over for en  

 bestyrelse.
 § 9. Bestyrelsen sammensættes således, at flertallet af medlemmer  

 kommer fra de uddannede pædagogers arbejdsområder og fra lokalsamfundet.
 Stk. 2. Ved private seminarier skal bestyrelsens sammensætning  

 fremgå af institutionens vedtægter og ved statsseminarier af en statut, der  

 godkendes af undervisnings- og forskningsministeren.
 Stk. 3. Ministeren kan fravige bestemmelsen i stk. 1 for private  

 seminarier, der var godkendt før lovens ikrafttræden.
 § 10. Bestyrelsen har den overordnede ledelse af seminariet.  

 Bestyrelsen fastlægger seminariets studieordning efter forslag fra rektor.  

 Bestyrelsen varetager seminariets interesser som uddannelsesinstitution og  

 godkender linierne for seminariets udadvendte virksomhed og for dets  

 udvikling på længere sigt.
Stk. 2. Ved private seminarier ansætter og afskediger bestyrelsen  

 seminariets rektor og efter forslag fra rektor seminariets øvrige  

 medarbejdere.
Bestyrelsen kan bemyndige rektor til at ansætte og afskedige  

 seminariets øvrige medarbejdere.
Stk. 3. Ved statsseminarier afgiver bestyrelsen indstilling til  

 ministeren om ansættelse og afskedigelse af seminariets rektor.
Bestyrelsen  

 ansætter og afskediger efter forslag fra rektor seminariets øvrige  

 medarbejdere, medmindre andet følger af reglerne i tjenestemandslovgivningen.  

 Bestyrelsen kan bemyndige rektor til at træffe afgørelse i disse sager.
 Stk. 4. Undervisnings- og forskningsministeren kan fastsætte  

 regler om lærernes kvalifikationer.
 § 11. Bestyrelsen er over for undervisnings- og  

 forskningsministeren ansvarlig for seminariets drift, herunder for  

 forvaltningen af de statslige bevillinger.
Stk. 2. Hvis bestyrelsen ikke efterkommer påbud fra ministeren om  

 at berigtige nærmere angivne forhold, kan ministeren beslutte, 1) at bestyrelsens opgave eller dele heraf i en periode varetages af  

 personer, der udpeges af ministeren, eller 2) at bestyrelsen træder tilbage, således at en ny bestyrelse kan dannes  

 efter reglerne i seminariets vedtægter eller statut.
 § 12. Rektor er seminariets pædagogiske leder og varetager desuden  

 den daglige administrative og økonomiske ledelse af seminariet.
 § 13. Ved hvert seminarium nedsættes to råd, der repræsenterer  

 henholdsvis medarbejderne og de studerende, og som er rådgivende for  

 seminariets ledelse.
 Stk. 2. Bestyrelsen kan med de to råds tilslutning beslutte, at  

 rådene tilsammen skal udgøre eet fælles råd.
 § 14. Staten yder støtte til godkendte private seminarier efter  

 reglerne i lov om statsstøtte til visse private seminarier  

 (seminariestøtteloven).
Kapitel 3 Tilvejebringelse af praktikpladser § 15. Amtsrådet og kommunalbestyrelserne skal i samarbejde stille  

 egnede praktikpladser til rådighed for uddannelsen i overensstemmelse med det  

 fastsatte antal uddannelsespladser, jf. § 4, stk. 1, og med de regler, der er  

 fastsat i medfør af § 2, stk. 6.
 Stk. 2. Statslige institutioner og private institutioner, der  

 modtager statstilskud, er forpligtet til at stille egnede praktikpladser til  

 rådighed for øvelsespraktikken.
 § 16. Bestemmelserne om amtskommuner i denne lov gælder  

 tilsvarende for Københavns og Frederiksberg Kommuner.
§ 17. Amtsrådet nedsætter et praktikpladsudvalg.
Udvalgets  

 medlemmer udpeges således:
Kommunalbestyrelserne i amtsrådskredsen3 Amtsrådet 1 De færdiguddannedes organisationer 2 Stk. 2. Rektorerne for seminarierne i amtskommunen er tilforordnet  

 praktikpladsudvalget.
 Stk. 3. Praktikpladsudvalgets formand vælges af og blandt de  

 kommunale medlemmer.
 Stk. 4. Praktikpladsudvalget fastsætter selv sin forretningsorden.
 Stk. 5. Amtsrådet stiller sekretariatsbistand til rådighed for  

 praktikpladsudvalget.
 § 18. Flere amtsråd kan efter overenskomst nedsætte et fælles  

 praktikpladsudvalg i stedet for et praktikpladsudvalg efter § 17. Antallet af  

 medlemmer skal fastsættes i samme forhold som efter § 17, stk. 1.
 § 19. Ud fra en vurdering af det fremtidige behov for  

 færdiguddannede pædagoger i området og muligheden for at skaffe  

 praktikpladser på institutionerne afgiver praktikpladsudvalget forslag til  

 undervisnings- og forskningsministeren om antallet af uddannelsespladser på  

 seminarierne.
Stk. 2. Praktikpladsudvalget koordinerer arbejdet med at  

 tilvejebringe praktikpladser.
Udvalget træffer beslutning om fordeling af  

 praktikpladserne mellem seminarierne, der har pligt til at udnytte dem.
 Stk. 3. Et praktikpladsudvalg kan indgå aftale med et andet  

 praktikpladsudvalg om at udnytte praktikpladser, der er tilvejebragt af det  

 andet praktikpladsudvalg.
 § 20. Seminarierne fordeler de studerende mellem de anviste  

 praktiksteder, der har pligt til at modtage dem.
 § 21. Diakonhøjskolen i Århus har efter nærmere aftale med det  

 praktikpladsudvalg, der fordeler praktikpladser mellem seminarierne i Århus  

 Amtskommune, ret til at få stillet praktikpladser til rådighed for  

 diakonelever.
Kapitel 4 Seminarierådet § 22. Undervisnings- og forskningsministeren nedsætter et  

 seminarieråd, der er rådgivende for ministeren inden for lovens område.
 Stk. 2. Seminarierådet består af direktøren for  

 Universitetsafdelingen som formand samt 13 medlemmer, der udpeges således:
1 af seminariernes bestyrelser 1 af seminariernes rektorer 1 af seminariernes lærere 1 af seminariernes studerende 1 af Amtsrådsforeningen i Danmark 1 af Kommunernes Landsforening 1 af Københavns og Frederiksberg Kommuner i fællesskab 1 af Børnesagens Fællesråd 1 af Daginstitutionernes Lands-Organisation 1 af De Samvirkende Invalideorganisationer 2 af de færdiguddannedes organisationer i fællesskab 1 af Danmarks Lærerhøjskole og Socialpædagogisk Højskole i fællesskab.
 Stk. 3. Rådet holder møde mindst een gang om året.
 Stk. 4. Rådet fastsætter sin egen forretningsorden.
Kapitel 5 Efter- og videreuddannelse § 23. Seminarierne kan udbyde efter- og videreuddannelse til  

 pædagoger og andre, der varetager tilsvarende arbejdsopgaver.
 Stk. 2. Undervisnings- og forskningsministeren kan fastsætte  

 regler herom, herunder om betaling for deltagelse i undervisningen.
Kapitel 6 Klage § 24. Et seminariums afgørelser efter denne lov eller efter  

 regler fastsat i medfør af loven kan påklages til undervisnings- og  

 forskningsministeren.
 Stk. 2. Undervisnings- og forskningsministeren fastsætter nærmere  

 regler om adgangen til at klage og kan herunder bestemme, at afgørelser ikke  

 skal kunne indbringes for ministeren.
Kapitel 7 Ikrafttrædelses- og overgangsbestemmelser § 25. Loven træder i kraft den 1. januar 1992. Bestemmelserne i  

 kapitel 2-5 træder dog i kraft den 1. august 1991.
 Stk. 2. Undervisnings- og forskningsministeren kan fastsætte  

 overgangsregler for studerende, der er begyndt på deres uddannelse før den 1.  

 august 1992.
§ 26. Undervisnings- og forskningsministeren kan for perioden  

 indtil den 31. januar 1996 fastsætte regler om særligt tilrettelagte  

 uddannelsesforløb for personer med særlige uddannelses- og  

 beskæftigelsesmæssige forudsætninger.
Ministeren kan i denne forbindelse  

 fravige reglerne i lov om åben uddannelse.
 § 27. Lov om uddannelse af børnehave- og fritidspædagoger, jf.  

 lovbekendtgørelse nr. 769 af 10. november 1986, ophæves.
 Stk. 2. I § 1, stk. 1, i lov om statsstøtte til visse  

 private seminarier, jf. lovbekendtgørelse nr. 505 af 29. juni 1990, ændres  

 »private husholdningsseminarier« til: »private seminarier, der  

 uddanner ernærings- og husholdningsøkonomer« og »private børnehave-  

 og fritidspædagogseminarier« til: »private seminarier, der uddanner  

 pædagoger«.
 Stk. 3. I lov om social bistand, jf. bekendtgørelse nr. 817 af 6.  

 december 1990, foretages følgende ændringer:
 1. I § 14, stk. 2, udgår »om uddannelse af  

 socialpædagoger og«.
 2. § 14, stk. 3 og 4, ophæves.
 Stk. 5 og 6 bliver herefter stk. 3 og 4.
 3. I § 14, stk. 6, der bliver stk. 4, ændres »stk.  

 5« til: »stk. 3«.
 § 28. Loven gælder ikke for Færøerne og Grønland.
Oprindeligt fremsat forslag Kapitel 1 Uddannelsen § 1. Uddannelsen har til formål at uddanne pædagoger til at  

 arbejde med børn, unge og voksne, herunder børn, unge og voksne med sociale  

 vanskeligheder eller psykiske eller fysiske handicap.
 Stk. 2. Uddannelsen skal give de studerende den teoretiske viden  

 og praktiske erfaring, der er nødvendig for at kunne arbejde som pædagog, og  

 skal bidrage til at fremme de studerendes personlige udvikling.
 § 2. Uddannelsen varer 31/2 år og tilrettelægges således, at der  

 veksles mellem undervisning på seminariet og praktik.
Stk. 2. Undervisningen på seminariet omfatter for alle studerende  

 følgende fag: pædagogik, psykologi, sociale fag, sundhedsfag, dansk, musik,  

 bevægelsesfag, værkstedsfag, drama, naturfag og faget kommunikation,  

 organisation og ledelse.
Fagene kan samles i følgende faggrupper:  

 pædagogisk-psykologiske fag, social- og sundhedsfag og aktivitets- og  

 kulturfag.
 Stk. 3. Herudover kan seminariets undervisning omfatte andre  

 studieaktiviteter.
 Stk. 4. I uddannelsen indgår arbejde med et eller flere specialer.
 Stk. 5. Praktikken omfatter øvelsespraktik og lønnet praktik.
 Stk. 6. Undervisnings- og forskningsministeren fastsætter nærmere  

 regler om uddannelsen, herunder om de studerendes pligt til at deltage i  

 seminarieundervisningen og øvelsespraktikken og om uddannelsens afslutning.
§ 3. Undervisnings- og forskningsministeren kan fastsætte regler  

 om, at studerende med særlige uddannelses- eller beskæftigelsesmæssige  

 forudsætninger fritages for dele af uddannelsen.
Ministeren kan endvidere  

 fastsætte regler om fritagelse for dele af uddannelsen af helbredsmæssige  

 grunde.
 § 4. Undervisnings- og forskningsministeren fastsætter efter  

 forslag fra praktikpladsudvalgene, jf. § 18, antallet af uddannelsespladser  

 på seminarierne.
 Stk. 2. Ministeren kan fastsætte regler om adgangen til  

 uddannelsen og om optagelsen på seminarierne.
 § 5. Undervisnings- og forskningsministeren kan i særlige tilfælde  

 fravige lovens bestemmelser om uddannelsen, hvis det sker for at fremme  

 forsøgs- og udviklingsarbejde.
Kapitel 2 Institutionerne § 6. Undervisningen foregår på statsseminarier eller på private  

 seminarier, der af undervisnings- og forskningsministeren er godkendt til at  

 uddanne pædagoger.
 Stk. 2. Et privat seminarium skal være en selvejende institution  

 eller udgøre en del af en sådan med vedtægter godkendt af ministeren.
 § 7. For at opnå godkendelse skal seminariet indgå som et  

 hensigtsmæssigt led i en landsomfattende planlægning til opfyldelse af  

 konstaterede eller forventede behov for uddannelsen.
 Stk. 2. En godkendelse kan tilbagekaldes, hvis der ikke længere er  

 behov for seminariet, eller hvis seminariet ikke overholder de af  

 undervisnings- og forskningsministeren fastsatte regler eller givne pålæg.
 § 8. Et seminarium ledes af en rektor under ansvar over for en  

 bestyrelse.
 § 9. Bestyrelsen sammensættes således, at flertallet af medlemmer  

 kommer fra de uddannede pædagogers arbejdsområder og fra lokalsamfundet.
 Stk. 2. Ved private seminarier skal bestyrelsens sammensætning  

 fremgå af institutionens vedtægter.
 Stk. 3. Ved statsseminarier bestemmer ministeren bestyrelsens  

 sammensætning.
 Stk. 4. Ministeren kan fravige bestemmelsen i stk. 1 for private  

 seminarier, der var godkendt før lovens ikrafttræden.
 § 10. Bestyrelsen har den overordnede ledelse af seminariet.  

 Bestyrelsen fastlægger seminariets studieordning efter forslag fra rektor.  

 Bestyrelsen varetager seminariets interesser som uddannelsesinstitution og  

 fastlægger linierne for seminariets udadvendte virksomhed og for dets  

 udvikling på længere sigt.
Stk. 2. Ved private seminarier ansætter og afskediger bestyrelsen  

 seminariets rektor og efter forslag fra rektor seminariets øvrige  

 medarbejdere.
Ansættelse af rektor skal godkendes af undervisnings- og  

 forskningsministeren.
Bestyrelsen kan bemyndige rektor til at ansætte og  

 afskedige seminariets øvrige medarbejdere.
Stk. 3. Ved statsseminarier afgiver bestyrelsen indstilling til  

 ministeren om ansættelse og afskedigelse af seminariets rektor.
Bestyrelsen  

 ansætter og afskediger efter forslag fra rektor seminariets øvrige  

 medarbejdere, medmindre andet følger af reglerne i tjenestemandslovgivningen.  

 Bestyrelsen kan bemyndige rektor til at træffe afgørelse i disse sager.
 Stk. 4. Undervisnings- og forskningsministeren kan fastsætte  

 regler om lærernes kvalifikationer.
 § 11. Rektor er seminariets pædagogiske leder og varetager desuden  

 den daglige administrative og økonomiske ledelse af seminariet.
§ 12. Hvert seminarium nedsætter et eller flere råd, der  

 repræsenterer medarbejderne og de studerende.
Bestyrelsen fastsætter  

 repræsentanternes antal efter udtalelse fra de berørte parter.
 Stk. 2. Rådene er rådgivende for seminariets ledelse efter  

 retningslinier, der fastlægges af bestyrelsen.
 § 13. Staten yder støtte til godkendte private seminarier efter  

 reglerne i lov om statsstøtte til visse private seminarier  

 (seminariestøtteloven).
Kapitel 3 Tilvejebringelse af praktikpladser § 14. Amtsrådet og kommunalbestyrelserne skal i samarbejde stille  

 egnede praktikpladser til rådighed for uddannelsen i overensstemmelse med det  

 fastsatte antal uddannelsespladser, jf. § 4, stk. 1, og med de regler, der er  

 fastsat i medfør af § 2, stk. 6.
 Stk. 2. Statslige institutioner og private institutioner, der  

 modtager statstilskud, er forpligtet til at stille egnede praktikpladser til  

 rådighed for øvelsespraktikken.
 § 15. Bestemmelserne om amtskommuner i denne lov gælder  

 tilsvarende for Københavns og Frederiksberg kommuner.
§ 16. Amtsrådet nedsætter et praktikpladsudvalg.
Udvalgets  

 medlemmer udpeges således:
Kommunalbestyrelserne i amtsrådskredsen 3 Amtsrådet 1 De færdiguddannedes organisationer 2 Stk. 2. Rektorerne for seminarierne i amtskommunen er tilforordnet  

 praktikpladsudvalget.
 Stk. 3. Praktikpladsudvalgets formand vælges af og blandt de  

 kommunale medlemmer.
 Stk. 4. Praktikpladsudvalget fastsætter selv sin forretningsorden.
 Stk. 5. Amtsrådet stiller sekretariatsbistand til rådighed for  

 praktikpladsudvalget.
 § 17. Flere amtsråd kan efter overenskomst nedsætte et fælles  

 praktikpladsudvalg i stedet for et praktikpladsudvalg efter § 16. Antallet af  

 medlemmer skal fastsættes i samme forhold som efter § 16, stk. 1.
 § 18. Ud fra en vurdering af det fremtidige behov for  

 færdiguddannede pædagoger i området og muligheden for at skaffe  

 praktikpladser på institutionerne afgiver praktikpladsudvalget forslag til  

 undervisnings- og forskningsministeren om antallet af uddannelsespladser på  

 seminarierne.
Stk. 2. Praktikpladsudvalget koordinerer arbejdet med at  

 tilvejebringe praktikpladser.
Udvalget træffer beslutning om fordeling af  

 praktikpladserne mellem seminarierne, der har pligt til at udnytte dem.
 Stk. 3. Et praktikpladsudvalg kan indgå aftale med et andet  

 praktikpladsudvalg om at udnytte praktikpladser, der er tilvejebragt af det  

 andet praktikpladsudvalg.
 § 19. Seminariernes rektorer fordeler de studerende mellem de  

 anviste praktiksteder, der har pligt til at modtage dem.
 § 20. Diakonhøjskolen i Århus har efter nærmere aftale med det  

 praktikpladsudvalg, der fordeler praktikpladser mellem seminarierne i Århus  

 Amtskommune, ret til at få stillet praktikpladser til rådighed for  

 diakonelever.
Kapitel 4 Efter- og videreuddannelse § 21. Seminarierne kan udbyde efter- og videreuddannelse til  

 pædagoger og andre, der varetager tilsvarende arbejdsopgaver.
 Stk. 2. Undervisnings- og forskningsministeren kan fastsætte  

 regler herom, herunder om betaling for deltagelse i undervisningen.
Kapitel 5 Klage § 22. Et seminariums afgørelser efter denne lov eller efter  

 regler fastsat i medfør af loven kan påklages til undervisnings- og  

 forskningsministeren.
 Stk. 2. Undervisnings- og forskningsministeren fastsætter nærmere  

 regler om adgangen til at klage og kan herunder bestemme, at afgørelser ikke  

 skal kunne indbringes for ministeren.
Kapitel 6 Ikrafttrædelses- og overgangsbestemmelser § 23. Loven træder i kraft den 1. januar 1992. Bestemmelserne i  

 kapitel 2 - 4 træder dog i kraft den 1. august 1991.
 Stk. 2. Undervisnings- og forskningsministeren kan fastsætte  

 overgangsregler for studerende, der er begyndt på deres uddannelse før den 1.  

 august 1992.
§ 24. Undervisnings- og forskningsministeren kan for perioden  

 indtil den 31. januar 1996 fastsætte regler om særligt tilrettelagte  

 uddannelsesforløb for personer med særlige uddannelses- og  

 beskæftigelsesmæssige forudsætninger.
Ministeren kan i denne forbindelse  

 fravige reglerne i lov om åben uddannelse.
 § 25. Lov om uddannelse af børnehave- og fritidspædagoger, jf.  

 lovbekendtgørelse nr. 769 af 10. november 1986, ophæves.
 Stk. 2. I § 1, stk. 1, i lov om statsstøtte til visse private  

 seminarier, jf. lovbekendtgørelse nr. 505 af 29. juni 1990, ændres  

 »private husholdningsseminarier« til: »private seminarier, der  

 uddanner ernærings- og husholdningsøkonomer« og »private børnehave-  

 og fritidspædagogseminarier« til: »private seminarier, der uddanner  

 pædagoger«.
Stk. 3. I § 14, stk. 2, i lov om social bistand, jf.  

 lovbekendtgørelse nr. 817 af 6. december 1990, udgår »om uddannelsen af  

 socialpædagoger og«.
Lovens § 14, stk. 3 og 4, ophæves.
 § 26. Loven gælder ikke for Færøerne og Grønland.
Bemærkninger til lovforslaget A.
Almindelige bemærkninger 1. Baggrunden for lovforslaget 1.1. Det pædagogiske arbejdsområde har igennem de seneste år været  

 kendetegnet ved målsætninger om forebyggelse, decentralisering, integration,  

 normalisering, fleksibilitet, selvforvaltning, brug af egne ressourcer og  

 af-institutionalisering.
De traditionelle sektor- og faggrænser er under  

 nedbrydning, hvilket betyder, at pædagogisk arbejde i stigende omfang finder  

 sted på tværs af de traditionelle grupperinger af børn, unge og voksne samt  

 institutionstyper.
Et arbejdsområde under fortsat udvikling og omstrukturering stiller krav  

 om øget fleksibilitet og omstillingsparathed hos den pædagogiske  

 arbejdskraft.
På det pædagogiske arbejdsmarked er der allerede i dag sket en  

 betydelig glidning mellem grupper med forskellige pædagogiske uddannelser, og  

 der er i øvrigt fælles ansættelsesområde, bortset fra børnehaveklasserne.
 Udviklingen må forventes at fortsætte i de kommende år, således at der vil  

 blive behov for en større andel af det pædagogisk uddannede personale med de  

 generelle og alsidige kvalifikationer, som skal til for at yde en  

 kvalificeret indsats i forhold til vekslende grupper af børn, unge og voksne,  

 i vekslende rammer for arbejdet og med kvalitative ændringer af  

 arbejdsopgavernes karakter.
På den baggrund nedsatte undervisnings- og forskningsministeren den 2.  

 februar 1990 et Udvalg vedrørende Pædagoguddannelserne med  

 ekspeditionssekretær Eva Caspersen, Aalborg, som formand.
Børne~ og  

 Ungdomspædagogernes Landsforbund og Socialpædagogernes Landsforbund,  

 Kommunernes Landsforening, Amtsrådsforeningen i Danmark og Københavns og  

 Frederiksberg kommuner blev repræsenteret i udvalget sammen med  

 Undervisnings- og Forskningsministeriet og Socialministeriet.
Udvalget fik til opgave at »udarbejde forslag til en fremtidig  

 struktur for de nuværende uddannelser (børnehavepædagoguddannelsen,  

 fritidspædagoguddannelsen og socialpædagoguddannelsen) med henblik på at  

 sikre størst mulig kvalitet og mobilitet i uddannelserne bl.a. med henblik på  

 at imødekomme og støtte de igangværende omstillingsprocesser i  

 socialsektoren, skolesektoren og fritidssektoren.« Udvalget skulle herunder stille forslag om ændringer i uddannelsernes  

 indhold og om en samordning af uddannelserne med fælles uddannelseselementer.  

 Udvalget skulle bl.a. undersøge mulighederne for at styrke den praktiske del  

 af uddannelsesperioden, f.eks. gennem et praksisår, og det skulle i denne  

 forbindelse vurderes, hvordan uddannelsernes teoretiske del kunne  

 tilrettelægges, uden at den faglige kvalitet hos de uddannede blev reduceret.
 I tilknytning hertil skulle udvalget udarbejde en redegørelse for de  

 økonomiske og andre ressourcemæssige konsekvenser for såvel stat som kommuner  

 inden for de gældende økonomiske rammer.
 Et enigt udvalg afgav i november 1990 betænkning nr. 1213/1990 om  

 »En fælles pædagoguddannelse«.
 Lovforslagets bestemmelser om uddannelsen er i overensstemmelse med  

 udvalgets forslag, jfr. afsnit 2 nedenfor.
 1.2. Med indførelse af et nyt system for sammenhængende økonomisk og  

 pædagogisk styring (mål- og rammestyring) inden for seminarieområdet vil  

 styringen af pædagoguddannelserne skulle foregå efter samme principper som  

 for andre videregående uddannelser.
Lovforslaget følger stort set samme styringsmodel som lov om uddannelse  

 til ernærings- og husholdningsøkonom (lov nr. 212 af 5. april 1989), lov om  

 uddannelse til håndarbejdslærer (lov nr. 318 af 16. maj 1990) og det forslag  

 til lov om uddannelse af lærere til folkeskolen, som er fremsat den 30.  

 januar 1991 (lovforslag nr.
L 98).
 1.3. Børnehave- og fritidspædagoguddannelserne er reguleret ved lov om  

 uddannelse af børnehave- og fritidspædagoger, jf. lovbekendtgørelse nr. 769  

 af 10. november 1986. Lovgrundlaget for socialpædagoguddannelsen er § 14 i  

 lov om social bistand, jf. lovbekendtgørelse nr. 817 af 6. december 1990.
Der er 4 statsejede socialpædagogiske seminarier, Haderslev og Jelling  

 statsseminarier, der tillige uddanner lærere til folkeskolen, og Gedved og  

 Ranum statsseminarier, der tillige omfatter kursus til højere  

 forberedelseseksamen.
Der findes 11 private socialpædagogiske seminarier og  

 21 private børnehave- og fritidspædagogseminarier, hvoraf det ene udgør en  

 afdeling af Hjørring Seminarium.
Der er i alt 34 seminarier, da  

 Ikast-Seminariet rummer både fritidspædagoguddannelsen og  

 socialpædagoguddannelsen, og seminariet i Esbjerg omfatter alle tre  

 uddannelser.
De private seminarier er 100% statsstøttede.
Børnehave- og  

 fritidspædagogseminarierne modtager statstøtte med hjemmel i lov om  

 statsstøtte til visse private seminarier, jf. lovbekendtgørelse nr. 505 af  

 29. juni 1990; socialpædagogseminarierne modtager støtte med hjemmel i de  

 årlige bevillingslove.
2. Hovedpunkterne i lovforslaget Lovforslaget følger som nævnt forslagene i betænkning nr. 1213 1990.
Lovforslaget stiller forslag om, at børnehave- og  

 fritidspædagoguddannelserne og socialpædagoguddannelsen lægges sammen til en  

 fælles uddannelse.
Uddannelsen er en enhedsuddannelse uden grendeling i  

 uddannelsesforløbet, men med en såkaldt »mild« specialisering.  

 Uddannelsen skal give den studerende et bredt fagligt fundament, således at  

 den studerende er kvalificeret til at varetage pædagogiske arbejdsopgaver på  

 tværs af foranstaltningsformer og institutionstyper.
Gennem den individuelle  

 praktikplacering, speciale og andre studieaktiviteter skal den studerende dog  

 have mulighed for at fordybe sig både fagligt og pædagogisk i særlige  

 problemstillinger inden for det pædagogiske arbejdsområde.
Den fælles pædagoguddannelse skal således kvalificere til at varetage  

 pædagogiske arbejdsopgaver, uanset om arbejdsopgaverne vedrører børn, unge  

 eller voksne, og uanset om disse mennesker eventuelt har sociale  

 vanskeligheder eller fysiske eller psykiske handicap.
Uddannelsen vil også  

 kunne kvalificere til nye arbejdsopgaver, f.eks. inden for ældreområdet og  

 psykiatriområdet.
I forhold til de nuværende uddannelser forlænges uddannelsen med et halvt  

 år til 41 måneder eller ca. 31/2 år.
Uddannelsen tilrettelægges som en  

 vekseluddannelse skiftende mellem teoretisk undervisning og praktik i  

 forholdet 2:1.
 Den teoretiske uddannelse foregår på seminarier, der enten er statslige  

 institutioner eller selvejende institutioner, hvis driftsudgifter afholdes af  

 staten.
Den praktiske del af uddannelsen henlægges til institutioner under  

 amtskommuner og kommuner eller eventuelt andre institutioner.
Amtsrådet og  

 kommunalbestyrelserne i amtsrådskredsen, hvor seminarierne er beliggende,  

 pålægges en forpligtelse til at sørge for, at der er et tilstrækkeligt antal  

 egnede praktikpladser til rådighed for de studerende, der er optaget på  

 seminarierne, enten på egne institutioner eller på institutioner, som de  

 indgår aftale med, jfr. lovforslagets § 14, stk. 1.
Praktikstederne kan enten være institutioner, der drives af kommunen eller  

 amtskommunen selv, eller andre institutioner, som er forpligtet til at stille  

 pladser til rådighed.
Hvor der mellem en kommune eller amtskommune og en  

 selvejende institution er indgået en egentlig driftsoverenskomst, kan det  

 være naturligt, at dette indgår som et vilkår heri.
Også med andre  

 institutioner, f.eks. private skoler med børnehaveklasser og/eller  

 skolefritidsordninger eller institutioner under kriminalforsorgen m.v., vil  

 der kunne indgås aftaler om praktikpladser.
Sådanne private skoler vil i  

 øvrigt være omfattet af praktikpladsforpligtelsen efter § 14, stk. 2.
 12 uger af praktiktiden tænkes anvendt til øvelsespraktik som i de  

 hidtidige uddannelser, hvor de studerende er under egentlig oplæring og  

 derfor ikke får løn, men uddannelsesstøtte efter reglerne herom.
 Herudover indføres 2 perioder af tilsammen 1 års varighed med lønnet  

 praktik, hvor de studerende forudsættes at kunne yde en arbejdsindsats og  

 derfor aflønnes af praktikstedet.
Institutionen får ansvar for at vejlede praktikanten i såvel  

 øvelsespraktik som lønnet praktik.
Praktikanten bevarer dog sin tilknytning  

 til seminariet, bl.a. gennem det såkaldte teoriindkald.
I mindst een af praktikperioderne gennemfører den studerende et  

 praktikforløb med børn, unge eller voksne med sociale, fysiske eller psykiske  

 handicap.
Mindst een af praktikperioderne gennemføres inden for det brede  

 normalområde.
Den tredje praktikperiode placeres efter den studerendes valg,  

 så vidt det er muligt.
Der foreslås etableret et regionalt samarbejde mellem amtsråd og  

 kommunalbestyrelser i amtsrådskredsen, dels om sikringen af praktikpladser,  

 dels om en fælles indstilling til Undervisnings~ og Forskningsministeriet om  

 fastsættelsen af antallet af uddannelsespladser på seminarierne.
Samarbejdet  

 skal foregå i regionale praktikpladsudvalg, der foreslås nedsat af amtsrådet.
3. Økonomiske konsekvenser Forslaget til en fælles pædagoguddannelse er tilpasset den nuværende  

 udgiftspolitik og de givne budgetrammer.
Inden for disse rammer tilstræber  

 forslaget dels at opretholde kvaliteten i uddannelsen og om muligt forøge  

 kvalitetsniveauet og dels at styrke såvel den teoretiske som den praktiske  

 uddannelsesindsats.
Forslaget medfører ikke øgede udgifter, men tværtimod  

 væsentlige besparelser.
Disse mål fremmes ved:
- forlængelse af uddannelsen med 6 måneder og ind- dragelse af ca. 2,4  

 måneder af den nuværende undervisningsfrie tid, således at undervisningstiden  

 reelt øges med i alt 8,4 måneder.
Den normerede SU-tid udnyttes herved næsten  

 100%.
- omlægning fra en SU-finansieret praktik til en hovedsagelig lønnet  

 praktik og samtidig afskaffelse af hidtidige honorarordninger m.v. (60 mill.  

 kr.) under praktik, hvoraf en del (35 mill. kr.) - dels overføres til den teoretiske undervisning (30 mill. kr.) og - dels afsættes permanent til forsøgs- og udviklingsvirksomhed (5 mill.  

 kr.).
 På langt sigt forventes følgende årlige besparelser, idet fuldt gennemslag  

 forventes i 1996, såfremt uddannelsen igangsættes 1. august 1992:
Omlægningen til lønnet praktik forudsættes at være udgiftsneutral for  

 amtskommunerne og kommunerne.
Praktikken forudsættes at være  

 selvfinansierende inden for den enkelte amtskommune og den enkelte kommune  

 og, hvor det er muligt, på det enkelte praktiksted.
Praktikanternes aflønning fastsættes ved overenskomst mellem de kommunale  

 arbejdsgiverparter og de respektive personaleorganisationer ud fra værdien af  

 det arbejde, som de udfører i stedet for andet personale.
Praktikantlønnen  

 kan som hovedregel finansieres ved en konvertering af timer fra andet  

 personale eller af lønmidler til vikar eller lignende.  

 Personalegennemstrømningen viser, at konverteringen vil kunne ske ved  

 naturlig afgang.
Hvor uddannelsesmæssige hensyn taler for eller nødvendiggør  

 praktikantplacering på steder, hvor normeringerne ikke tillader  

 timekonvertering, kan praktikantlønnen finansieres ved at reducere i  

 bevillingerne til samtlige institutioner i (oftest) amtskommunen eller i  

 primærkommunen.
Oprettelsen af sådanne praktikantstillinger indebærer en  

 opnormering på praktikstedet, der finansieres ved besparelser fordelt på  

 flere institutioner.
Som kompensation for bortfald af praktikvederlag og betaling for  

 konferencetimer forudsættes oprettet en lønpulje på 35 mill. kr. (lønniveau  

 1. april 1990). Puljen fremskaffes ved tilførsel af 20 mill. kr. fra  

 Undervisnings- og Forskningsministeriet via en blok- tilskudsregulering, og  

 ved at amterne og kommunerne under eet frigør 15 mill. kr.
Lønpuljen fordeles  

 imellem samtlige de personaleorganisationer, som er inddraget i  

 praktikordningen.
Vejledning og uddannelse af praktikanter i  

 øvelsespraktikken og den lønnede praktik indgår herefter som en del af  

 pædagogernes normale arbejdsforpligtelse.
Som nævnt indebærer forslaget, at undervisningstiden udvides med 8,4  

 måneder, hvoraf 4 måneder er udvidet teoritid.
Som følge heraf vil bestanden  

 af studerende alt andet lige blive forøget.
Undervisningen af den forøgede  

 studenterbestand vil blive tilrettelagt således, at dette ikke kræver større  

 lokalemæssige udvidelser.
Uddannelsesforslagets økonomidel fremlægges som en afbalanceret helhed,  

 hvor de enkelte elementer forudsætter hinanden og forudsættes realiseret som  

 en helhed inden for rimeligt stabile rammer.
Da reformen i sig selv fører til  

 væsentlige besparelser, som gradvist udmøntes i indkøringsfasen, forudsætter  

 uddannelsesforslaget, at der ikke vil være grundlag for selektive  

 besparelser, mens reformen gennemføres, det vil sige inden for en 5-årig  

 periode.
 Besparelserne på Statens Uddannelsesstøtte indhentes dog så tidligt som  

 muligt.
B.
Bemærkninger til lovforslagets enkelte bestemmelser Til § 2 Til stk. 1 Uddannelsen forudsættes i den kommende rammebekendtgørelse fastsat til 41  

 måneder, heraf 29 måneder med SU.
Forholdet mellem teori og praktik er 2:1.
Til stk. 2 Med de fag, der er opregnet først, kommer uddannelsen til at omfatte alle  

 de fag, der indgår i børnehave- og fritidspædagoguddannelserne og  

 socialpædagoguddannelsen.
Disse fag kan samles i faggrupper som angivet.
Hertil kommer et nyt fag, der udgør sin egen faggruppe: Kommunikation,  

 organisation og ledelse.
Formålet hermed er at styrke pædagogernes evne til  

 at løse organisatoriske og samarbejdsmæssige opgaver.
Til stk. 3 og 4 Uddannelsesforløbet for de studerende i den fælles pædagoguddannelse vil  

 grundlæggende være ens, men de studerende skal have indflydelse på deres eget  

 studieforløb ved valget af praktiksted, speciale og andre studieaktiviteter  

 og derigennem kunne fordybe sig både fagligt og pædagogisk i særlige emner og  

 problemstillinger inden for det pædagogiske arbejdsfelt.
Til stk. 5 Der henvises til de almindelige bemærkninger.
Til stk. 6 I rammebekendtgørelsen om uddannelsen vil der bl.a. blive stillet øgede  

 evalueringskrav i forhold til kravene i de nuværende uddannelser.
 Der vil tillige blive åbnet mulighed for, at ministeren i særlige tilfælde  

 kan fravige de almindelige regler om uddannelsen, herunder reglerne om  

 praktikkens omfang og tilrettelæggelse, hvis forudsætningerne vedrørende  

 tilvejebringelse af praktikpladser mod forventning i enkelte tilfælde ikke  

 opfyldes for allerede optagne studerende.
Til § 3 De kommende regler i uddannelsesbekendtgørelsen om merit (fritagelse for  

 dele af uddannelsen på grund af særlige uddannelses- eller  

 beskæftigelsesmæssige forudsætninger) vil lægge vurderingen af ansøgerens  

 kvalifikationer i de konkrete tilfælde ud til seminarierne.
Merit skal sikre overgangsmuligheder mellem uddannelserne og bidrage til  

 så vidt muligt at undgå dobbeltuddannelse.
Personer, der kan dokumentere  

 særlige kvalifikationer, som helt eller delvis modsvarer elementer i  

 pædagoguddannelsen, kan få en tilsvarende afkortning af uddannelsen.  

 Seminarierne skal foretage individuelle vurderinger med henblik på, at  

 ansøgernes konkrete kvalifikationer tages i betragtning.
Der foreslås i øvrigt for en overgangsperiode fastsat regler om et  

 kortere, særligt tilrettelagt uddannelsesforløb for personer med særlige  

 uddannelses- og beskæftigelsesmæssige forudsætninger.
Herom henvises til §  

 24.
Til § 4 Til stk. 1 Som nævnt under de almindelige bemærkninger foreslås der etableret et  

 regionalt samarbejde om fastsættelsen af antallet af uddannelsespladser på  

 seminarierne og om tilvejebringelse af praktikpladser, jf. kapitel 3. Til  

 grund herfor ligger følgende principper:
 - Undervisningsministeriet fastlægger det samlede antal uddannelsespladser  

 og fordelingen af antallet af uddannelsespladser på seminarierne, jf. § 4.
 - Kommuner og amtskommuner nedsætter regionale praktikpladsudvalg, der  

 afgiver indstillinger til Undervisnings- og Forskningsministeriet om antallet  

 af uddannelsespladser for pædagoguddannelsen ud fra en samlet vurdering af  

 regionens rekrutteringsbehov og muligheden for at skaffe praktikpladser til  

 uddannelsen, jf. §§ 16-18.
 - Kommuner og amtskommuner stiller praktikpladser til rådighed for  

 pædagoguddannelsen svarende til antallet af uddannelsespladser, jf. §§ 14 og  

 15.
Til stk. 2 Med lovforslaget bortfalder det lovfæstede krav om, at man skal være fyldt  

 18 år for at blive optaget på et børnehave- eller fritidspædagogseminarium.
 Der vil blive adgang til pædagoguddannelsen gennem de grundlæggende  

 social- og sundhedsuddannelser.
Til § 6 Til stk. 1 Der henvises til de almindelige bemærkninger, afsnit 1.3.
Til stk. 2 Det følger allerede af bestemmelserne i Seminariestøtteloven, at et privat  

 seminarium for at opnå driftsstøtte fra staten skal være en selvejende  

 institution med vedtægter godkendt af ministeren.
Til § 7 Bestemmelsernes indhold svarer til de gældende lovbestemmelser for en  

 række selvejende uddannelsesinstitutioner.
Til § 8 I overensstemmelse med § 8 i lovforslaget om læreruddannelsen foreslås  

 det fastsat, at et seminarium ledes af en rektor under ansvar over for en  

 bestyrelse.
Til § 9 Sammensætningen af de private børnehave- og fritidspædagogseminariers  

 bestyrelser er fastsat i institutionens vedtægter.
Bestyrelserne omfatter  

 typisk repræsentanter for de kredse, der har stået bag seminariets  

 oprettelse, herunder for kommuner, daginstitutionsforeninger og andre  

 initiativtagere, men også for personaleorganisationer, praktikinstitutioner  

 og andre med tilknytning til arbejdsområdet eller seminariet.
I de  

 socialpædagogiske seminariers bestyrelser har der efter de hidtidige regler  

 været en større vægt af medlemmer udpeget af staten, amtskommuner og  

 kommuner, men tillige en repræsentation for private kredse og personligt  

 udpegede medlemmer.
For begge institutionstyper gælder det, at repræsentanter  

 for medarbejderne og de studerende har haft adgang til at deltage i  

 bestyrelsens møder uden stemmeret.
Med den foreslåede udformning af § 9, stk. 1, åbnes der mulighed for at  

 videreføre denne praksis.
Det er dog ikke hensigten, at staten skal være  

 repræsenteret i nogen af seminariernes bestyrelser.
For eksisterende private seminarier, hvis vedtægter ikke er i  

 overensstemmelse med lovforslagets § 9, stk. 1, bør der være mulighed for, at  

 ministeren kan godkende, at den hidtidige ordning opretholdes.
Ministeren er  

 indstillet på at meddele sådanne godkendelser, hvis seminariet ønsker det.
Statsseminarier har ikke tidligere haft bestyrelser.
Det foreslås, at  

 ministeren bestemmer sammensætningen af de enkelte bestyrelser.  

 Sammensætningen kan variere fra sted til sted, svarende til de private  

 seminariers vedtægter.
Til § 10 Til stk. 1 Der ønskes tillagt de enkelte seminarier større kompetence og dermed  

 ansvar for tilrettelæggelsen af undervisningen inden for de centralt  

 fastsatte rammer.
Der skal her navnlig peges på, at bestyrelsen har  

 kompetencen til at fastlægge seminariets studieordning efter forslag fra  

 rektor, og hermed har mulighed for at markere institutionens holdning til,  

 hvordan uddannelsen nærmere bør tilrettelægges.
Til stk. 2 Bestemmelsen er ny og svarer til § 10, stk. 2, i lov om uddannelse til  

 ernærings- og husholdningsøkonom og i lov om uddannelse til håndarbejdslærer.
Til stk. 3 Efter de gældende regler om kongelig udnævnelse (lov nr. 173 af 28/4 1971)  

 skal statsseminariernes rektorer udnævnes af dronningen.
Endvidere følger det  

 af tjenestemandslovens § 26, at kongelig udnævnte tjenestemænd afskediges af  

 dronningen, og at uansøgt afsked af alle varigt ansatte tjenestemænd skal  

 foretages af vedkommende minister.
 Med disse modifikationer vil de kommende bestyrelser ved statsseminarierne  

 kunne fungere som ansættelsesmyndighed på samme måde som bestyrelserne ved de  

 private seminarier.
Til stk. 4 Bestemmelsen er ny og svarer til § 10, stk. 3, i lov om uddannelse til  

 ernærings- og husholdningsøkonom og i lov om uddannelse til håndarbejdslærer.
Til § 11 Bestemmelsen er ny og svarer til § 11 i lov om uddannelse til ernærings-  

 og husholdningsøkonom og i lov om uddannelse til håndarbejdslærer.
Til § 12 Bestemmelsen åbner mulighed for, at det enkelte seminariums bestyrelse  

 kan fastlægge den organisationsstruktur for den interne rådgivning af  

 ledelsen, som man finder mest hensigtsmæssig.
 Der kan eksempelvis være tale om at etablere »seminarieråd« med  

 repræsentanter for lærere, studerende og teknisk-administrative medarbejdere  

 (som efter § 12 i lov om uddannelse til ernærings~ og husholdningsøkonom og i  

 lov om uddannelse til håndarbejdslærer), »lærerråd« eller  

 »pædagogiske råd«, der alene omfatter lærere, eller  

 »fællesudvalg«, der omfatter lærere og studerende.
Bestemmelsen erstatter de gældende regler om fællesudvalg/seminarieråd,  

 lærerråd og de studerendes råd.
Det står imidlertid som ved andre  

 institutioner de studerende frit for, om de vil etablere et råd.
Til § 13 Bestemmelsen er ny og svarer til § 13 i lov om uddannelse til ernærings-  

 og husholdningsøkonom og i lov om uddannelse til håndarbejdslærer.
Til § 14 Der henvises til bemærkningerne til § 4, stk. 1.
 Forpligtelsen efter § 14, stk. 1, omfatter både øvelsespraktik og lønnet  

 praktik.
Egnede praktiksteder er først og fremmest dag- og døgninstitutioner,  

 skoler med børnehaveklasser, skolefritidsordninger og specialskoler, men også  

 en række andre virksomheder, der udfører pædagogisk arbejde.
Praktikstederne  

 kan enten være institutioner, der drives af kommunen eller amtskommunen selv,  

 eller institutioner, som ved aftale eller efter § 14, stk. 2, er forpligtet  

 til at stille pladser til rådighed.
Herom henvises til de almindelige  

 bemærkninger.
En stor del af dag- og døgninstitutionerne er private selvejende  

 institutioner, der har driftsoverenskomst med kommuner eller amtskommuner.
De  

 selvejende institutioner har egen ansættelseskompetence, og studerende i  

 praktik vil skulle indgå i de selvejende institutioners personale.
De  

 kommuner og amtskommuner, der indgår driftsoverenskomst med private  

 selvejende institutioner, må derfor være opmærksomme på, at det bør indgå i  

 overenskomsten, at institutionerne har pligt til at modtage studerende i  

 praktik.
Til § 16 De færdiguddannedes organisationer på området er Børne- og  

 Ungdomspædagogernes Landsforbund, Socialpædagogernes Landsforbund, Dansk  

 Kommunal Arbejderforbund og Danmarks Lærerforening.
Til § 17 I nogle regioner kan der opstå risiko for en skævdeling på grund af  

 seminariernes placering i forhold til praktikpladsfeltet.
Der kan således  

 være flere seminarier inden for en amtskommune, mens der måske kun er et  

 enkelt i den tilgrænsende amtskommune.
Der må derfor være mulighed for at  

 oprette fælles praktikpladsudvalg for flere amtskommuner, hvis opgaven ikke  

 hensigtsmæssigt kan løses ved at indgå aftale efter § 18, stk. 3.
Til § 18 Indstilling om antallet af uddannelsespladser på seminarierne i regionen  

 vil blive behandlet af Undervisnings- og Forskningsministeriet som en samlet  

 indstilling fra regionen.
Til § 19 Det forudsættes, at de overenskomster, der i øvrigt skal indgås mellem de  

 forhandlingsberettigede organisationer om de studerendes løn- og  

 ansættelsesvilkår under lønnet praktik, indeholder bestemmelser om parternes  

 mulighed for at afbryde praktikforholdet, hvis en af parterne finder det  

 påkrævet.
Forpligtelsen til at modtage studerende i praktik gælder også  

 øvelsespraktik.
Da denne form for praktik ikke er et overenskomstanliggende,  

 forudsættes eventuelle problemer løst i overensstemmelse med hidtidige  

 retningslinier.
Til § 20 Med forslaget om tilvejebringelse af praktikpladser for den nye fælles  

 pædagoguddannelse er det ikke hensigten at skabe et system, der udelukker  

 eksisterende landsdækkende uddannelser på området fra at skaffe  

 praktikpladser til deres studerende.
 Den selvejende institution Diakonhøjskolen i Århus er godkendt efter  

 højskoleloven og modtager tilskud fra Kulturministeriet med hjemmel i lov om  

 statsstøtte til visse private skoler, jf. lovbekendtgørelse nr. 659 af 25.  

 oktober 1988. Diakonhøjskolen uddanner bl.a. elever i en socialpædagogisk  

 linie.
 Diakonhøjskolen har også en plejehjemsassistentlinie, der fra 1. januar  

 1991 indgår i de grundlæggende social- og sundhedsuddannelser efter  

 overenskomst med Århus Amtskommune, jf. § 39, stk. 2, i lov nr. 432 af 13.  

 juni 1990.
 Med dette lovforslag tilsigtes det, at praktikpladsudvalget for Århus  

 Amtskommune indgår aftale med Diakonhøjskolen om enten selv at stille  

 praktikpladser til rådighed eller ved aftaler med andre praktikpladsudvalg at  

 formidle praktikpladser svarende til to perioder lønnet praktik af 6 måneders  

 varighed for hver diakonelev på socialpædagoglinien og svarende til det  

 nuværende årlige optag på denne linie, som er godt 30. Skolen har i forvejen  

 aftaler om lønnet praktik med godt 60 praktiksteder over hele landet.
Til § 21 En række seminarier udbyder allerede i dag efteruddannelseskurser til  

 pædagoger og andre efter reglerne om indtægtsdækket virksomhed.
Herudover  

 afholder alle seminarier særlige kurser for de tilknyttede praktiklærere ved  

 institutionerne.
 Udvalget anbefaler i sin betænkning, at denne efteruddannelsesvirksomhed  

 udbygges og intensiveres.
Udvalget peger også på, at indførelsen af en fælles pædagoguddannelse vil  

 medføre konsekvenser for videreuddannelsen, som i dag foregår fortrinsvis på  

 Danmarks Lærerhøjskole for børnehave- og fritidspædagoger og på  

 Socialpædagogisk Højskole for socialpædagoger.
Udvalget finder, at dette  

 spørgsmål bør tages op særskilt.
Efter ministeriets opfattelse vil en del af seminarierne kunne medvirke  

 til at løse uddannelsesopgaver, som har karakter af videreuddannelse.
Dette  

 gælder ikke mindst i forhold til pædagoger med en ældre uddannelse, som ikke  

 længere er tidssvarende.
Til § 22 Ministeren kan herefter bestemme, at afgørelser, der træffes af  

 seminarierne inden for gældende bestemmelser, ikke kan påklages til  

 ministeriet.
Til § 23 Til stk. 1 Bestemmelsen indebærer, at de nye regler om uddannelsen træder i kraft den  

 1. januar 1992, medens bestemmelserne om seminariernes styrelsesordning og om  

 de regionale praktikpladsudvalg træder i kraft den 1. august 1991.
 Der vil blive optaget studerende til de tre eksisterende uddannelser  

 sidste gang pr. 1. august 1991. Optagelsen til den nye fælles uddannelse vil  

 ske første gang pr. 1. august 1992. Bestemmelsen åbner dog mulighed for at  

 optage studerende til den nye uddannelse allerede i januar 1992, hvilket kan  

 blive aktuelt, hvis der skabes grundlag for en udvidelse af optagelsesrammen  

 for 1991/92.
Til § 24 Som følge af uddannelsesreformens gradvise igangsætning vil der i en  

 overgangsperiode være overskydende kapacitet til rådighed på seminarierne.  

 Disse ressourcer foreslås udnyttet til at tilrettelægge et særligt  

 uddannelsesforløb som et tilbud til en gruppe beskæftigede på det pædagogiske  

 arbejdsmarked, som ikke har pædagoguddannelse, men som har særlige  

 kvalifikationer i kraft af deres arbejdsmæssige erfaring.
Ansøgernes særlige kvalifikationer begrunder, at ansøgerne stort set kan  

 fritages for praktik.
Det forudsættes, at deres kvalifikationer også giver  

 baggrund for en vis reduktion af uddannelsens teoretiske del.
Det er det  

 enkelte seminarium, der afgør, om de særlige kvalifikationer hos ansøgerne er  

 til stede.
Uddannelsen tilrettelægges som en deltidsuddannelse og vil formentlig  

 kunne gennemføres på 2 til 21/2 år.
Uddannelsens nærmere tilrettelæggelse  

 varetages af det enkelte seminarium.
 Efter overgangsperiodens udløb vil tilsvarende uddannelsesforløb alene  

 kunne tilrettelægges efter lov om åben uddannelse.
Til § 25 De foreslåede ændringer af seminariestøtteloven er en konsekvens af de  

 ændrede betegnelser for uddannelserne ved husholdningsseminarierne og  

 børnehave- og fritidspædagogseminarierne.
Desuden inddrages de hidtidige  

 private socialpædagogiske seminarier formelt under lovens ordning.
 De foreslåede ændringer af bistandsloven er af rent teknisk karakter.
Efter 2. behandling den 24. maj 1991 Kapitel 1 Uddannelsen § 1. Uddannelsen har til formål at uddanne pædagoger til at  

 arbejde med børn, unge og voksne, herunder børn, unge og voksne med sociale  

 vanskeligheder eller psykiske eller fysiske handicap.
 Stk. 2. Uddannelsen skal give de studerende den teoretiske viden  

 og praktiske erfaring, der er nødvendig for at kunne arbejde som pædagog, og  

 skal bidrage til at fremme de studerendes personlige udvikling.
 § 2. Uddannelsen varer 31/2 år og tilrettelægges således, at der  

 veksles mellem undervisning på seminariet og praktik.
Stk. 2. Undervisningen på seminariet omfatter for alle studerende  

 følgende fag: Pædagogik, psykologi, sociale fag, sundhedsfag, dansk, musik,  

 bevægelsesfag, værkstedsfag, drama, naturfag og faget kommunikation,  

 organisation og ledelse.
Fagene kan samles i følgende faggrupper:  

 Pædagogisk-psykologiske fag, social- og sundhedsfag og aktivitets- og  

 kulturfag.
 Stk. 3. Herudover kan seminariets undervisning omfatte andre  

 studieaktiviteter.
 Stk. 4. I uddannelsen indgår arbejde med et eller flere specialer.
 Stk. 5. Praktikken omfatter øvelsespraktik og lønnet praktik.
 Stk. 6. Undervisnings- og forskningsministeren fastsætter nærmere  

 regler om uddannelsen, herunder om de studerendes pligt til at deltage i  

 seminarieundervisningen og øvelsespraktikken og om uddannelsens afslutning.
§ 3. Undervisnings- og forskningsministeren kan fastsætte regler  

 om, at studerende med særlige uddannelses- eller beskæftigelsesmæssige  

 forudsætninger fritages for dele af uddannelsen.
Ministeren kan endvidere  

 fastsætte regler om fritagelse for dele af uddannelsen af helbredsmæssige  

 grunde.
 § 4. Undervisnings- og forskningsministeren fastsætter efter  

 forslag fra praktikpladsudvalgene, jf. § 19, antallet af uddannelsespladser  

 på seminarierne.
 Stk. 2. Ministeren kan fastsætte regler om adgangen til  

 uddannelsen og om optagelsen på seminarierne.
 § 5. Undervisnings- og forskningsministeren kan i særlige tilfælde  

 fravige lovens bestemmelser om uddannelsen, hvis det sker for at fremme  

 forsøgs- og udviklingsarbejde.
Kapitel 2 Institutionerne § 6. Undervisningen foregår på statsseminarier eller på private  

 seminarier, der af undervisnings- og forskningsministeren er godkendt til at  

 uddanne pædagoger.
 Stk. 2. Et privat seminarium skal være en selvejende institution  

 eller udgøre en del af en sådan med vedtægter godkendt af ministeren.
 § 7. For at opnå godkendelse skal seminariet indgå som et  

 hensigtsmæssigt led i en landsomfattende planlægning til opfyldelse af  

 konstaterede eller forventede behov for uddannelsen.
 Stk. 2. En godkendelse kan tilbagekaldes, hvis der ikke længere er  

 behov for seminariet, eller hvis seminariet ikke overholder de af  

 undervisnings- og forskningsministeren fastsatte regler eller givne pålæg.
 § 8. Et seminarium ledes af en rektor under ansvar over for en  

 bestyrelse.
 § 9. Bestyrelsen sammensættes således, at flertallet af medlemmer  

 kommer fra de uddannede pædagogers arbejdsområder og fra lokalsamfundet.
 Stk. 2. Ved private seminarier skal bestyrelsens sammensætning  

 fremgå af institutionens vedtægter og ved statsseminarier af en statut, der  

 godkendes af undervisnings- og forskningsministeren.
 Stk. 3. Ministeren kan fravige bestemmelsen i stk. 1 for private  

 seminarier, der var godkendt før lovens ikrafttræden.
 § 10. Bestyrelsen har den overordnede ledelse af seminariet.  

 Bestyrelsen fastlægger seminariets studieordning efter forslag fra rektor.  

 Bestyrelsen varetager seminariets interesser som uddannelsesinstitution og  

 godkender linierne for seminariets udadvendte virksomhed og for dets  

 udvikling på længere sigt.
Stk. 2. Ved private seminarier ansætter og afskediger bestyrelsen  

 seminariets rektor og efter forslag fra rektor seminariets øvrige  

 medarbejdere.
Bestyrelsen kan bemyndige rektor til at ansætte og afskedige  

 seminariets øvrige medarbejdere.
Stk. 3. Ved statsseminarier afgiver bestyrelsen indstilling til  

 ministeren om ansættelse og afskedigelse af seminariets rektor.
Bestyrelsen  

 ansætter og afskediger efter forslag fra rektor seminariets øvrige  

 medarbejdere, medmindre andet følger af reglerne i tjenestemandslovgivningen.  

 Bestyrelsen kan bemyndige rektor til at træffe afgørelse i disse sager.
 Stk. 4. Undervisnings- og forskningsministeren kan fastsætte  

 regler om lærernes kvalifikationer.
 § 11. Bestyrelsen er over for undervisnings- og  

 forskningsministeren ansvarlig for seminariets drift, herunder for  

 forvaltningen af de statslige bevillinger.
Stk. 2. Hvis bestyrelsen ikke efterkommer påbud fra ministeren om  

 at berigtige nærmere angivne forhold, kan ministeren beslutte, 1) at bestyrelsens opgave eller dele heraf i en periode varetages af  

 personer, der udpeges af ministeren, eller 2) at bestyrelsen træder tilbage, således at en ny bestyrelse kan dannes  

 efter reglerne i seminariets vedtægter eller statut.
 § 12. Rektor er seminariets pædagogiske leder og varetager desuden  

 den daglige administrative og økonomiske ledelse af seminariet.
 § 13. Ved hvert seminarium nedsættes to råd, der repræsenterer  

 henholdsvis medarbejderne og de studerende, og som er rådgivende for  

 seminariets ledelse.
 Stk. 2. Bestyrelsen kan med de to råds tilslutning beslutte, at  

 rådene tilsammen skal udgøre eet fælles råd.
 § 14. Staten yder støtte til godkendte private seminarier efter  

 reglerne i lov om statsstøtte til visse private seminarier  

 (seminariestøtteloven).
Kapitel 3 Tilvejebringelse af praktikpladser § 15. Amtsrådet og kommunalbestyrelserne skal i samarbejde stille  

 egnede praktikpladser til rådighed for uddannelsen i overensstemmelse med det  

 fastsatte antal uddannelsespladser, jf. § 4, stk. 1, og med de regler, der er  

 fastsat i medfør af § 2, stk. 6.
 Stk. 2. Statslige institutioner og private institutioner, der  

 modtager statstilskud, er forpligtet til at stille egnede praktikpladser til  

 rådighed for øvelsespraktikken.
 § 16. Bestemmelserne om amtskommuner i denne lov gælder  

 tilsvarende for Københavns og Frederiksberg Kommuner.
§ 17. Amtsrådet nedsætter et praktikpladsudvalg.
Udvalgets  

 medlemmer udpeges således:
Kommunalbestyrelserne i amtsrådskredsen 3 Amtsrådet 1 De færdiguddannedes organisationer 2 Stk. 2. Rektorerne for seminarierne i amtskommunen er tilforordnet  

 praktikpladsudvalget.
 Stk. 3. Praktikpladsudvalgets formand vælges af og blandt de  

 kommunale medlemmer.
 Stk. 4. Praktikpladsudvalget fastsætter selv sin forretningsorden.
 Stk. 5. Amtsrådet stiller sekretariatsbistand til rådighed for  

 praktikpladsudvalget.
 § 18. Flere amtsråd kan efter overenskomst nedsætte et fælles  

 praktikpladsudvalg i stedet for et praktikpladsudvalg efter § 17. Antallet af  

 medlemmer skal fastsættes i samme forhold som efter § 17, stk. 1.
 § 19. Ud fra en vurdering af det fremtidige behov for  

 færdiguddannede pædagoger i området og muligheden for at skaffe  

 praktikpladser på institutionerne afgiver praktikpladsudvalget forslag til  

 undervisnings- og forskningsministeren om antallet af uddannelsespladser på  

 seminarierne.
Stk. 2. Praktikpladsudvalget koordinerer arbejdet med at  

 tilvejebringe praktikpladser.
Udvalget træffer beslutning om fordeling af  

 praktikpladserne mellem seminarierne, der har pligt til at udnytte dem.
 Stk. 3. Et praktikpladsudvalg kan indgå aftale med et andet  

 praktikpladsudvalg om at udnytte praktikpladser, der er tilvejebragt af det  

 andet praktikpladsudvalg.
 § 20. Seminarierne fordeler de studerende mellem de anviste  

 praktiksteder, der har pligt til at modtage dem.
 § 21. Diakonhøjskolen i Århus har efter nærmere aftale med det  

 praktikpladsudvalg, der fordeler praktikpladser mellem seminarierne i Århus  

 Amtskommune, ret til at få stillet praktikpladser til rådighed for  

 diakonelever.
Kapitel 4 Seminarierådet § 22. Undervisnings- og forskningsministeren nedsætter et  

 seminarieråd, der er rådgivende for ministeren inden for lovens område.
 Stk. 2. Seminarierådet består af direktøren for  

 Universitetsafdelingen som formand samt 13 medlemmer, der udpeges således:
1 af seminariernes bestyrelser 1 af seminariernes rektorer 1 af seminariernes lærere 1 af seminariernes studerende 1 af Amtsrådsforeningen i Danmark 1 af Kommunernes Landsforening 1 af Københavns og Frederiksberg Kommuner i fællesskab 1 af Børnesagens Fællesråd 1 af Daginstitutionernes Lands-Organisation 1 af De Samvirkende Invalideorganisationer 2 af de færdiguddannedes organisationer i fællesskab 1 af Danmarks Lærerhøjskole og Socialpædagogisk Højskole i fællesskab.
 Stk. 3. Rådet holder møde mindst een gang om året.
 Stk. 4. Rådet fastsætter sin egen forretningsorden.
Kapitel 5 Efter- og videreuddannelse § 23. Seminarierne kan udbyde efter- og videreuddannelse til  

 pædagoger og andre, der varetager tilsvarende arbejdsopgaver.
 Stk. 2. Undervisnings- og forskningsministeren kan fastsætte  

 regler herom, herunder om betaling for deltagelse i undervisningen.
Kapitel 6 Klage § 24. Et seminariums afgørelser efter denne lov eller efter  

 regler fastsat i medfør af loven kan påklages til undervisnings- og  

 forskningsministeren.
 Stk. 2. Undervisnings- og forskningsministeren fastsætter nærmere  

 regler om adgangen til at klage og kan herunder bestemme, at afgørelser ikke  

 skal kunne indbringes for ministeren.
Kapitel 7 Ikrafttrædelses- og overgangsbestemmelser § 25. Loven træder i kraft den 1. januar 1992. Bestemmelserne i  

 kapitel 2-5 træder dog i kraft den 1. august 1991.
 Stk. 2. Undervisnings- og forskningsministeren kan fastsætte  

 overgangsregler for studerende, der er begyndt på deres uddannelse før den 1.  

 august 1992.
§ 26. Undervisnings- og forskningsministeren kan for perioden  

 indtil den 31. januar 1996 fastsætte regler om særligt tilrettelagte  

 uddannelsesforløb for personer med særlige uddannelses- og  

 beskæftigelsesmæssige forudsætninger.
Ministeren kan i denne forbindelse  

 fravige reglerne i lov om åben uddannelse.
 § 27. Lov om uddannelse af børnehave- og fritidspædagoger, jf.  

 lovbekendtgørelse nr. 769 af 10. november 1986, ophæves.
 Stk. 2. I § 1, stk. 1, i lov om statsstøtte til visse  

 private seminarier, jf. lovbekendtgørelse nr. 505 af 29. juni 1990, ændres  

 »private husholdningsseminarier« til: »private seminarier, der  

 uddanner ernærings- og husholdningsøkonomer« og »private børnehave-  

 og fritidspædagogseminarier« til: »private seminarier, der uddanner  

 pædagoger«.
 Stk. 3. I lov om social bistand, jf. bekendtgørelse nr. 817 af 6.  

 december 1990, foretages følgende ændringer:
 1. I § 14, stk. 2, udgår »om uddannelse af  

 socialpædagoger og«.
 2. § 14, stk. 3 og 4, ophæves.
 Stk. 5 og 6 bliver herefter stk. 3 og 4.
 3. I § 14, stk. 6, der bliver stk. 4, ændres »stk.  

 5« til: »stk. 3«.
 § 28. Loven gælder ikke for Færøerne og Grønland.
