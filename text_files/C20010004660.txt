Vejledning om matrikulære arbejder 1. Indledning.
 Denne vejledning knytter sig til bekendtgørelse om  

 matrikulære arbejder.
Vejledningens afsnit 2-5 indeholder en omtale af  

 udstykningslovgivningen, matrikelvæsenet, herunder kontrollen med  

 overholdelse af udstykningslovens § 20, noteringer i matriklen og samspillet  

 mellem de offentlige ejendomsregistre.
Afsnit 6 omtaler generelle forhold  

 vedrørende bekendtgørelsen om matrikulære arbejder,  

 medens afsnit 7-25 knytter sig til bekendtgørelsens enkelte  

 bestemmelser.
 2. Udstykningslovgivningen m.v.
 2.1. Love.
 Udstykningsloven:
 -	Lovbekendtgørelse nr. 265 af 10. april 2000 om  

 udstykning og anden registrering i matriklen.
 Udstykningsafgiftsloven:
 -	Lovbekendtgørelse nr. 42 af 22. januar 1998 om  

 afgift ved udstykning m.m.
 2.2. Bekendtgørelser m.v.
 I medfør af udstykningsloven og  

 udstykningsafgiftsloven er der udarbejdet følgende regler:
 Til hver bekendtgørelse hører en  

 vejledning.
 2.3. Privatisering af de sønderjyske  

 landinspektørkontorer.
 De sønderjyske landinspektørkontorer blev  

 privatiseret ved lov nr. 139 af 17. marts 1999, der trådte i kraft den  

 1. oktober 1999.
 Det sønderjyske område omfatter:
 Udtrykket "Sønderjylland" anvendes i  

 denne vejledning som angivelse for det ovennævnte område.
I perioden fra Genforeningen i 1920 til den 1. oktober  

 1999 havde Sønderjylland sit eget statslige matrikelvæsen, hvor  

 matrikulære arbejder udførtes af Kort- og Matrikelstyrelsens  

 afdeling i Sønderjylland.
Denne særordning blev afskaffet ved  

 lov nr. 139 af 17. marts 1999 om ændring af lov om udstykning og anden  

 registrering i matriklen samt lov om landinspektørvirksomhed m.m.  

 (privatisering af de sønderjyske landinspektørkontorer).  

 Praktiserende landinspektører med beskikkelse har herefter eneret til  

 at udføre matrikulære arbejder i hele landet, bortset fra  

 Københavns og Frederiksberg kommuner, hvor matrikelvæsenet er  

 kommunalt.
 For at sikre, at der på en hensigtsmæssig  

 måde fortsat kan tages vare på de særlige opgaver, der  

 knytter sig til det sønderjyske område, opretholder Kort- og  

 Matrikelstyrelsen et kontor i Sønderjylland beliggende i Aabenraa.  

 Dette kontor varetager registreringen af matrikulære forandringer og  

 levering af kort og måloplysninger til praktiserende  

 landinspektører samt styrelsens særlige myndighedsopgaver i  

 Sønderjylland, såsom opgaverne efter lov om afvanding af  

 Tøndermarsken og vedligeholdelsen af afmærkningen og  

 opmålingen af grænsen mod Tyskland.
 3. Matrikelvæsenet.
 3.1. Matrikelmyndigheden.
 Kort- og Matrikelstyrelsen er matrikelmyndighed for hele  

 landet med undtagelse af Københavns og Frederiksberg kommuner, hvor  

 matrikelvæsenet er kommunalt.
 Det sønderjyske område administreres ved  

 Kort- og Matrikelstyrelsens kontor i Aabenraa.
 3.2. Praktiserende landinspektører.
Ifølge lov om landinspektørvirksomhed har  

 praktiserende landinspektører og deres assistenter med  

 landinspektørbeskikkelse eneret til at udføre matrikulære  

 arbejder.
Dette gælder dog ikke i Københavns og Frederiksberg  

 kommuner.
I disse områder udføres alt matrikulært arbejde  

 af matrikelmyndigheden.
 Matrikulært arbejde omfatter ifølge  

 udstykningslovens § 13, stk. 1, 2. pkt., afsætning af skel samt  

 udarbejdelse af de dokumenter, der er nødvendige for registrering af  

 matrikulære forandringer, herunder fremskaffelse af den  

 nødvendige dokumentation for, at udstykningslovens §§ 18-20 og 25-27  

 er overholdt.
 Klage over en praktiserende landinspektørs  

 udførelse af et matrikulært arbejde kan indbringes for  

 Landinspektørnævnet, der er nedsat i henhold til  

 landinspektørlovens § 9. Nævnet behandler også klager over  

 udførelsen af andre arbejder, hvortil praktiserende  

 landinspektører har eneret i henhold til lovgivningen.
 3.3. Udstykningskontrollen.
Udstykningslovens § 20, stk. 1, foreskriver, at visse  

 matrikulære forandringer ikke må registreres i matriklen, hvis  

 forandringen eller den tilsigtede arealanvendelse vil medføre forhold  

 i strid med anden lovgivning.
Forbudet gælder udstykning, matrikulering  

 (bortset fra matrikulering af en umatrikuleret ejendom),  

 arealoverførsel og sammenlægning.
 Udstykningslovens § 20, stk. 1, er i øvrigt generel  

 og omfatter enhver forskrift i anden lovgivning (både love,  

 bekendtgørelser, vedtægter og bindende planer som f.eks.  

 lokalplaner), når forskriften vedrører udstykning,  

 matrikulering, arealoverførsel, sammenlægning, ejendommes  

 størrelse og afgrænsning, vejforhold, arealanvendelse m.v.
Hovedreglen er efter udstykningslovens § 24, at  

 matrikelmyndigheden fører denne "udstykningskontrol".  

 Matrikelmyndigheden er imidlertid kun i stand til at føre kontrollen,  

 når den matrikulære sag indeholder de nødvendige  

 oplysninger.
Dette er baggrunden for, at lovens § 20, stk. 1, begrænser  

 matrikelmyndighedens kontrolpligt ved ordene "efter det oplyste",  

 og at der i bekendtgørelsen om udstykningskontrollen er fastsat regler  

 om, hvilke tilladelser og oplysninger der skal foreligge for  

 matrikelmyndigheden, før udstykning, matrikulering,  

 arealoverførsel eller sammenlægning registreres i matriklen.  

 Bekendtgørelsen er udarbejdet i samarbejde med de ministerier,  

 hvorunder de pågældende love hører.
 Alle de omhandlede matrikulære sager skal med  

 enkelte undtagelser, der fremgår af bekendtgørelsen om  

 udstykningskontrollen, forelægges vedkommende kommunalbestyrelse.  

 Forelæggelse for andre myndigheder skal ske i den udstrækning,  

 det fremgår af bekendtgørelsen om udstykningskontrollen.  

 Bekendtgørelsen om matrikulære arbejder indeholder også  

 bestemmelser om erklæring fra eller underretning til andre myndigheder,  

 men disse bestemmelser angår kun tilfælde, som ikke er omfattet  

 af bekendtgørelsen om udstykningskontrollen, f.eks. bestemmelser i §§  

 12 og 15 om erklæring fra Kystinspektoratet, fra 1. januar 2001  

 Kystdirektoratet.
 I Københavns og Frederiksberg kommuner, hvor der  

 ikke medvirker praktiserende landinspektører, må  

 matrikelmyndigheden foranstalte de høringer, der omhandles i de  

 nævnte bekendtgørelser.
Matrikelmyndigheden kan ikke nægte at foretage  

 registrering i matriklen, blot fordi en myndighed udtaler sig imod den  

 pågældende matrikulære forandring.
Er forandringen eller  

 den påtænkte arealanvendelse i strid med gældende  

 retsforskrift, og har vedkommende myndighed ikke meddelt dispensation fra  

 forskriften, skal matrikelmyndigheden nægte at foretage registrering i  

 matriklen.
Efter udstykningslovens § 24, 2. pkt., skal  

 matrikelmyndigheden ikke føre kontrol med overholdelsen af anden  

 lovgivning, når den matrikulære forandring er en følge af  

 ekspropriation eller jordfordelingskendelse.
Baggrunden herfor er, at en  

 ekspropriation eller en jordfordeling kun er lovligt foretaget, når der  

 er sikkerhed for, at ekspropriationsformålets eller jordfordelingens  

 virkeliggørelse ikke strider mod anden lovgivning.
 4. Lovbestemte noteringer i matriklen.
 4.1. Indledning.
Matrikelmyndigheden skal ifølge udstykningslovens §  

 11 føre og vedligeholde matriklen.
Det fremgår endvidere af §  

 11, at matriklen skal indeholde oplysninger om matrikelbetegnelser,  

 arealstørrelser, noteringer som nævnt i lovens § 2 samt andre  

 lovbestemte noteringer i matriklen.
En række love har i mange år  

 indeholdt bestemmelser om notering i matriklen, f.eks. landbrugslovens og  

 skovlovens bestemmelser om notering af henholdsvis landbrugspligt og  

 fredskovspligt.
I de senere år er der opstået ønsker om  

 registrering af oplysninger om andre rådighedsindskrænkninger i  

 sammenhæng med det matrikulære ejendomstema.
Disse lovbestemte rådighedsindskrænkninger  

 noteres også i tingbogen.
Kort- og Matrikelstyrelsen underretter  

 tinglysningsdommeren og kommunalbestyrelsen om registreringen i matriklen af  

 nedennævnte rådighedsindskrænkninger og om ændringer  

 heraf med henblik på nødvendig ajourføring af henholdsvis  

 tingbogen og Det fælleskommunale Ejendomsdatasystem (ESR), jf. § 32 i  

 udstykningsloven.
 4.2. Landbrugsejendomme.
 4.2.1. Landbrugspligt.
 Ifølge landbrugslovens § 2 er enhver ejendom, der i  

 matriklen er noteret som en landbrugsejendom, undergivet landbrugspligt.  

 Notering af landbrugspligt på arealer, der er vurderet under en  

 landbrugsejendom, foretages af Kort- og Matrikelstyrelsen på grundlag  

 af den seneste vurdering til ejendomsværdi og grundværdi.
 Herudover registreres ændringer af landbrugspligtens  

 omfang i forbindelse med registrering af udstykning, arealoverførsel,  

 sammenlægning m.v. i matriklen, jf. § 1 i bekendtgørelse nr. 628  

 af 26. juli 1999 om udstykningssager m.v. vedrørende  

 landbrugsejendomme.
En landbrugsejendom er en samlet fast ejendom efter  

 udstykningslovens § 2, stk. 2. Landbrugspligten omfatter hele den samlede  

 faste ejendom.
Der var medio 2000 noteret ca. 140.000 landbrugspligtige  

 ejendomme.
 4.2.2. Landbrugsejendomme uden beboelsesbygning.
 Det er noteret i matriklen, når der er meddelt  

 tilladelse efter landbrugslovens § 8, stk. 6, til, at en landbrugsejendom er  

 uden beboelsesbygning, eller når bygningerne på en  

 landbrugsejendom er fraskilt efter landbrugslovens § 8, stk. 4. I matriklen  

 var der medio 2000 noteret ca. 5.000 ejendomme som "landbrugsejendom  

 uden beboelsesbygning".
 4.2.3. Familieejendomme.
Landbrugsejendomme, der i henhold til landbrugslovens §  

 17b, stk. 2, er familieejendomme, er noteret i matriklen.
Der var medio 2000  

 noteret 143 landbrugsejendomme som "familieejendom".
 4.2.4. Jordrenteparceller.
Det er noteret i matriklen, når et areal eller en  

 ejendom er pålagt jordrente efter en tidligere støttelovgivning  

 til supplering eller oprettelse af husmandsbrug.
Jordrenten er i langt de  

 fleste tilfælde blevet afløst.
Medio 2000 var der noteret  

 "jordrente" på ca. 860 hele matr.nre. og "jordrente  

 på en del af dette matr.nr." på 14 matr.nre.
 4.3. Arbejderboliger.
 Det er noteret i matriklen, når et areal efter den  

 tidligere støttelovgivning er pålagt jordrente i forbindelse med  

 opførelse af en arbejderbolig, eller når der efter den senere  

 støttelovgivning er ydet statslån til oprettelse af en  

 arbejderbolig, jf. lov om arbejderboliger på landet,  

 lovbekendtgørelse nr. 344 af 16. maj 1997. Medio 2000 var ca. 5.000  

 ejendomme noteret som "arbejderbolig".
 4.4. Fredskov.
 4.4.1. Fredskovspligt.
I forbindelse med ændringen af skovloven i 1989 blev  

 det besluttet at gennemføre en landsomfattende registrering i  

 matriklen og tingbogen af fredskovspligtige arealer.
Denne fredskovsnotering  

 i matrikelregistret og på matrikelkortet sker i henhold til skovlovens  

 § 7, stk. 3. Størrelsen af det fredskovspligtige areal noteres i  

 matrikelregistret på det enkelte matr.nr., og på matrikelkortet  

 angives fredskovens omfang.
Hvor skovgrænsen ikke følger skel,  

 er der angivet en signaturgrænse.
Medio 2000 var der noteret  

 "fredskov" på ca. 21.000 hele matr.nre. og "fredskov  

 på en del af dette matr.nr." på ca. 19.000 matr.nre.
Ajourføringen af fredskovsnoteringen sker ved  

 registreringen af matrikulære forandringer i matriklen og ved  

 registreringer i matriklen på grundlag af indberetninger fra  

 statsskovdistrikterne, jf.
Skov- og Naturstyrelsens vejledning i  

 distrikternes arbejde med løbende vedligeholdelse af  

 fredskovsnoteringen, gældende fra 1. august 1997.
 4.4.2. Samlede skovstrækninger.
Skovstrækninger, der har hørt under de  

 tidligere majorater, skal holdes samlet, jf. lensafløsningsloven  

 (majoratsloven), som senest er ændret ved lov nr. 389 af 14. juni 1995.  

 Forpligtelsen er noteret i matriklen på de enkelte matr.nre., der  

 samtidig helt eller delvist er undergivet fredskovspligt.
I matriklen er der  

 noteret 85 samlede skovstrækninger (majorater), som omfatter 1.472  

 matr.nre.
 Kort- og Matrikelstyrelsen fører et særligt  

 register over samlede skovstrækninger, hvor bestanden af matr.nre.  

 hørende til den enkelte skovstrækning er anført.
 4.4.3. Stormfald.
Ved lov om stormflod og stormfald, lov nr. 349 af 17. maj  

 2000, er det bestemt, at der skal ske registrering i matriklen af tilskud,  

 der er ydet efter loven til gentilplantning med skov på private  

 fredskovsarealer, der er ramt af stormfald, jf. lovens § 19, stk. 3.  

 Ifølge lovens § 19, stk. 2, skal et ydet tilskud tilbagebetales efter  

 Stormrådets nærmere bestemmelser, hvis basisforsikringen opsiges  

 inden for 15 år efter udbetalingen af tilskuddet.
Der er endnu ikke  

 fastsat nærmere regler om registreringen i matriklen.
 4.5. Strandbeskyttelses- og klitfredningslinier.
Ved ændringen af naturbeskyttelsesloven i 1994 blev  

 strandbeskyttelseslinien udvidet fra 100 m til 300 m, dog først med  

 virkning, når miljø- og energiministeren har udstedt en  

 bekendtgørelse om liniens nærmere beliggenhed på  

 matrikelkortet.
Strandbeskyttelseslinien og klitfredningslinien  

 fastlægges efter indstilling fra Strandbeskyttelseskommissionen og  

 efter, at de berørte ejere er blevet orienteret herom.
Når  

 liniernes beliggenhed er endeligt fastlagt, registreres størrelsen af  

 strandbeskyttelsesarealet på de berørte matr. nre. i  

 matrikelregistret, og på matrikelkortet angives det strandbeskyttede  

 areal med en særlig fladesignatur.
Registreringen i matriklen sker  

 amtsvis og inden bekendtgørelsen for det pågældende amt  

 træder i kraft.
Strandbeskyttelses- og klitfredningslinierne tinglyses  

 ikke, men Kort- og Matrikelstyrelsen underretter tinglysningsdommeren og  

 kommunalbestyrelsen om registreringen i matriklen med henblik på  

 notering i tingbogen, jf. § 32 i udstykningsloven.
Ved udgangen af 2000 er  

 strandbeskyttelseslinien registreret i matriklen og trådt i kraft i  

 Bornholms, Roskilde og Københavns amter.
 4.6. Forurenede jorder.
 Arealer med kilder til jordforurening og arealer, hvor der  

 faktisk er konstateret jordforurening, kortlægges af amtsrådet,  

 jf. lov om forurenet jord, lov nr. 370 af 2. juni 1999. Arealer med  

 konstateret jordforurening kortlægges på vidensniveau 2, jf.  

 lovens § 3, jf. § 5.
Ved jordforureningslovens § 14, stk. 1, er det bestemt, at  

 amtsrådet skal lade oplysninger om kortlagte arealer indføre i  

 matrikelregisteret og løbende opdatere registret.
Amternes opgave er  

 nærmere reguleret i Miljø- og Energiministeriets cirkulære  

 nr. 187 af 17. december 2000 om indberetning og registrering af oplysninger  

 om forureningskortlagte arealer i matrikelregister og matrikelkort.
Registreringen af oplysninger om jordforurening  

 ajourføres løbende.
I tilfælde, hvor amtsrådet har  

 afgivet erklæring efter jordforureningslovens § 11, § 21, stk. 3, eller  

 § 30, stk. 6, om, at forureningen er uden betydning for den faktiske  

 anvendelse af grunden til bolig, noteres dette også i  

 matrikelregisteret.
Størrelsen af de forurenede arealer noteres ikke i  

 matrikelregistret.
For arealer på vidensniveau 1 er hele  

 matrikelnummeret markeret på matrikelkortet.
For arealer, der er  

 kortlagt på vidensniveau 2, vises det forurenede areals beliggenhed  

 på matrikelkortet på det pågældende matr.nr.
For  

 matr.nre., hvorpå der findes forurenede arealer, der er kortlagt  

 på vidensniveau 1, er der således ikke i matriklen nærmere  

 oplysninger om, hvor på det pågældende matr.nr. det  

 forurenede areal er beliggende.
 5. Samspillet med tinglysningsdommer og  

 kommunalbestyrelse.
 5.1. Udstykningskravet.
Udstykningslovens § 14 og § 16 fastsætter, at der  

 skal ske udstykning, når en del af en samlet fast ejendom eller af et  

 umatrikuleret areal overdrages, pantsættes eller gives i brug for et  

 længere tidsrum.
Det er tinglysningsdommeren, der påser  

 overholdelsen af disse bestemmelser, jf. bekendtgørelsen om  

 udstykningskravet.
En bygning, der tilhører ejeren af en samlet fast  

 ejendom, kan ikke overdrages særskilt.
Hvis en bygning ønskes  

 afhændet, er det nødvendigt at foretage udstykning, hvorved i  

 det mindste den del af grundarealet, som bygningen ligger på  

 (sokkelgrunden), bliver en selvstændig samlet fast ejendom.
Der kan ikke ske særskilt ejerskifte eller  

 pantsætning af en andel i en fælleslod, hvis andelen er en del af  

 en samlet fast ejendom.
Bestemmelsen findes i udstykningslovens § 15.
Kravet om udstykning som følge af, at der stiftes  

 brugsret over et areal, jf. udstykningslovens § 16, stk. 1, blev lempet i  

 1991, således at der kan stiftes brugsret over et areal, der er en del  

 af en samlet fast ejendom, for et tidsrum af ikke over 30 år.
Er  

 arealet en del af en umatrikuleret ejendom, kan brugsret dog kun stiftes for  

 et tidsrum, der ikke er længere end 10 år.
Ifølge motiverne til udstykningsloven omfatter  

 udtrykket "brugsret" i udstykningslovens § 16, stk. 1, enhver form  

 for aftalt leje-, forpagtnings- eller brugsret, uanset om der ydes betaling  

 for retten.
Udtrykket omfatter også tilfælde, hvor en bestemt del  

 af en ejendom, der tilhører flere personer, gives i udelukkende brug  

 til en eller flere af disse, f.eks. når en ejerlejlighedsforening  

 indrømmer ejeren af en af ejerlejlighederne en eksklusiv  

 benyttelsesret til en del af det fælles grundareal.
 Efter lovmotiverne er brugsaftaler, der omfatter hus eller  

 husrum ikke omfattet af kravet i udstykningslovens § 16, stk. 1, når  

 aftalen ikke omfatter nogen del af ejendommens grundareal.
30-års reglen hindrer ikke, at arealet genudlejes  

 på en sådan måde, at det samlet er udlejet i mere end 30  

 år, men aftalen må ikke på noget tidspunkt binde udlejeren  

 for mere end 30 år.
Den omstændighed, at lejeren er ejer af en  

 varig bygning på arealet, vil ikke udløse et krav om udstykning,  

 så længe brugsretsaftalen vedrørende arealet ikke binder  

 udlejeren for mere end 30 år.
Tilsvarende gælder i forhold til  

 10-års reglen.
 Når der kun gælder en 10-års regel for  

 umatrikulerede arealer, skyldes det ønsket om at få de  

 umatrikulerede ejendomme, der ikke er optaget i matriklen, registreret.
En umatrikuleret ejendom, der ikke er optaget i matriklen,  

 kan ejeren lade matrikulere.
Herefter kan brugsret over en del af ejendommen  

 stiftes for indtil 30 år.
 Undtagelser fra udstyknings- og matrikuleringskravet i  

 udstykningslovens § 16, stk. 1, er fastsat i bekendtgørelsen om  

 udstykningskravet.
Ifølge udstykningslovens § 21, skal parterne i et  

 retsforhold (ejerskifte, pantsætning eller stiftelse af brugsret), der  

 forudsætter udstykning, matrikulering eller fraskillelse af en andel i  

 en fælleslod fra en samlet fast ejendom, anmode en praktiserende  

 landinspektør om at begære den nødvendige registrering i  

 matriklen.
Tilsvarende pligt påhviler ejeren af et areal, der indvindes  

 fra søterritoriet, jf. udstykningslovens § 17.
 Anmodning til landinspektøren (i Københavns  

 og Frederiksberg kommuner til matrikelmyndigheden) skal fremsættes  

 inden 3 måneder fra det tidspunkt, der er anført i lovens § 21,  

 stk. 2.
 5.2. Underretning om matrikulære forandringer.
 Matrikelmyndigheden skal ifølge udstykningslovens §  

 32, stk. 1, underrette tinglysningsdommeren og kommunalbestyrelsen om  

 matrikulære forandringer med henblik på nødvendig  

 ajourføring af tingbogen, henholdsvis Det fælleskommunale  

 Ejendomsdatasystem (ESR). Der skal gives meddelelse om enhver forandring,  

 slettelse eller supplering af de oplysninger, der er registreret i matriklen  

 om matrikelbetegnelser, arealstørrelser, notering som samlet fast  

 ejendom samt andre noteringer, herunder om landbrugspligt, fredskovspligt,  

 strandbeskyttelses- og klitfredningslinier, forurenede jorder, tilskud efter  

 stormfald og om andele, der er knyttet til et bestemt matr.nr. i en samlet  

 fast ejendom m.v.
Meddelelse fra Kort- og Matrikelstyrelsen sendes i to  

 eksemplarer til kommunalbestyrelsen.
Det ene eksemplar forudsættes  

 videregivet til vurderingsformanden.
 Fejl i ejendomsregistrene kan volde betydelige ulemper i  

 forbindelse med ejendomsdispositioner, og det er derfor i udstykningslovens §  

 32, stk. 2, pålagt tinglysningsmyndighederne og de kommunale  

 myndigheder at indberette uoverensstemmelser mellem tingbogen, ESR og  

 matrikelregisteret til matrikelmyndigheden.
Hvis en matrikulær forandring ikke kan  

 indføres i tingbogen, skal tinglysningsdommeren ifølge  

 udstykningslovens § 33 underrette matrikelmyndigheden herom.  

 Matrikelmyndigheden fastsætter da en kort frist, normalt ikke over 3  

 måneder, for ansøgeren til at fremskaffe dokumentation for, at  

 der ikke længere er nogen hindring for indførelsen i tingbogen.  

 Hvis hindringen ikke fjernes, må registreringen i matriklen  

 tilbageføres.
Meddelelse herom vil blive tilsendt ansøgeren og  

 berørte myndigheder.
 Tinglysningsmyndighederne fører i forbindelse med  

 tinglysning af dokumenter om adkomst, pant og brugsret kontrol med  

 overholdelse af udstykningskravet efter reglerne i bekendtgørelsen om  

 udstykningskravet.
 5.3. Lovkoordinering.
 Ifølge byggelovens § 10 A skal flere enfamiliehuse  

 anbringes således på en ejendom, at hver boligenhed med  

 tilhørende grundareal senere - hvis det ønskes - kan udstykkes.  

 Reglerne gælder også, når der ved til- eller ombygning  

 eller andre forandringer sker en opdeling af et bestående enfamiliehus  

 i flere enfamiliehuse.
 Reglerne i byggelovens § 10 A er dog ved lov nr. 228 af  

 31. marts 2001 blevet lempet, således at kravet om udstykningsmulighed  

 ikke finder anvendelse på private andelsboliger uden offentlig  

 støtte, på boliger, der opføres med støtte efter  

 lov om almene boliger samt støttede private andelsboliger m.v. og  

 på landbrugsejendomme.
Hvis husene, bortset fra huse, der er omfattet af  

 undtagelsesbestemmelserne i § 10 A, stk. 2, ønskes anbragt anderledes  

 end bestemt i § 10 A, stk. 1, forudsætter det, at der er sikkerhed for,  

 at udstykning kan gennemføres, hvis det senere ønskes.  

 Kommunalbestyrelsen kan således efter reglerne i byggelovens § 22, stk.  

 3, dispensere fra § 10 A.
En dispensation fra § 10 A indbefatter samtidig,  

 hvor kommunalbestyrelsen har kompetencen, dispensation fra de  

 bebyggelsesregulerende bestemmelser, der ville være til hinder for en  

 udstykning, og godkendelse af de kommende ejendommes vejadgang efter reglerne  

 i vejlovgivningen.
 Kommunalbestyrelsen skal således tage stilling til  

 spørgsmålet om en eventuel efterfølgende udstykning i  

 forbindelse med byggesagsbehandlingen.
Når kommunalbestyrelsen har godkendt  

 bebyggelsesplanen, er den forpligtet til at godkende en eventuel  

 efterfølgende ansøgning om udstykning i overensstemmelse med  

 planen.
Det gælder dog ikke, når bebyggelsesplanen  

 vedrører private andelsboliger, boliger, der opføres med  

 offentlig støtte eller enfamiliehuse, der opføres på en  

 landbrugsejendom.
 Bestemmelsen i udstykningslovens § 20, stk. 2, bevirker,  

 at dispensationer, som muliggør en senere udstykning, ikke bortfalder  

 som følge af lovbestemte forældelsesfrister.
 Reglerne i byggelovens § 10 A vedrører  

 enfamiliehuse til helårsbeboelse (fritliggende eller sammenbyggede som  

 dobbelthuse, række-, kæde-, klyngehuse og lign.). Bortset fra de  

 i loven nævnte undtagelser vil det således altid være  

 muligt at foretage udstykning, når opførelse af mere end  

 ét enfamiliehus på en ejendom er tilladt efter 1. april  

 1991.
Dette skal ses i videre sammenhæng med  

 ejerlejlighedsloven og loven om andelsboligforeninger og andre  

 boligfællesskaber.
Der er således i de to love  

 afgrænsningsregler i forhold til udstykningssystemet.
Ifølge  

 ejerlejlighedslovens § 3 kan der efter 1. april 1991 kun oprettes  

 ejerlejligheder i en ejendom, hvis udstykning ikke er mulig.
Tilsvarende  

 regler er indført i forhold til anpartslejligheder, jf. § 13, stk. 1,  

 2. pkt., og § 17, stk. 1, litra a, i boligfællesskabsloven.
 Dokumentationen for, at udstykning ikke er mulig,  

 udgøres af en erklæring fra en landinspektør.
 6. Generelt vedrørende bekendtgørelsen om  

 matrikulære arbejder.
 6.1. Definitioner.
 6.1.1. "En samlet fast ejendom".
Definitionen af "en samlet fast ejendom"  

 fremgår af udstykningslovens § 2. En samlet fast ejendom kan være  

 ét matr.nr. eller flere matr.nre., der ifølge notering i  

 matriklen skal holdes forenet.
En ejendom, der er noteret i matriklen som en  

 landbrugsejendom, er også en samlet fast ejendom.
 Når et matr.nr. er vurderet sammen med en  

 landbrugsejendom, udgør det først en del af den samlede faste  

 ejendom, når samnoteringen i matriklen i medfør af  

 landbrugslovens § 2 har fundet sted.
 Hvis der til et matr.nr. hører andel i en  

 fælleslod, udgør andelen en del af den samlede faste  

 ejendom.
Som følge af udstykningslovens §§ 14 og 16 kan der  

 som tidligere nævnt ikke ske ejerskifte eller pantsætning af et  

 areal, henholdsvis stiftelse af brugsret for et længere tidsrum end 30  

 år over et areal, når arealet er en del af en samlet fast  

 ejendom.
Det er i denne sammenhæng uden betydning, om arealet har  

 selvstændigt matr.nr.
Det afgørende er, at det er en del af den  

 samlede faste ejendom, ifølge bestemmelsen i udstykningslovens §  

 2.
 I relation til bestemmelsen i udstykningslovens § 15, 1.  

 pkt., om, at der ikke må ske særskilt ejerskifte eller  

 pantsætning af en andel i en fælleslod, er det ligeledes  

 afgørende, om andelen er en del af en samlet fast ejendom.
 6.1.2. "Et umatrikuleret areal".
Ved "et umatrikuleret areal" forstås  

 ifølge udstykningslovens § 4, stk. 1, et areal, der Et umatrikuleret areal kan udgøre en umatrikuleret  

 ejendom, jf. udstykningslovens § 4, stk. 2.
 Et umatrikuleret areal, der ikke er optaget i matriklen,  

 kan f.eks. være et havneareal, et areal opstået på  

 søterritoriet ved inddæmning eller opfyldning eller et areal  

 opstået ved naturlig tilvækst eller opgrøde fra havet.
Ved matrikuleringen blev arealer, som på det  

 tidspunkt ikke skulle skyldsættes eller vurderes, optaget i matriklen  

 uden matr.nr.
Som eksempler herpå kan nævnes offentlige veje,  

 havnearealer, jernbanearealer, forsvarsanlæg og kirkegårde samt  

 arealer, der i sin tid blev udlagt til fælles benyttelse for et ejerlav  

 (gadejord, grus-, sand- og lergrave m.v.). Kort- og Matrikelstyrelsen har i  

 1994 afsluttet tildelingen af matr.nr. til alle umatrikulerede arealer, der  

 er optaget i matriklen, bortset fra offentlige vejarealer.
Ordningen er alene  

 udtryk for en ændring af arealernes registerbetegnelser i matriklen.  

 Der er således ikke taget stilling til adkomstforhold, men arealernes  

 særlige karakter (f.eks. jernbane, gadejord, fælles grusgrav  

 o.s.v.) er registreret i matrikel, tingbog og Det fælleskommunale  

 Ejendomsdatasystem (ESR).
 I Sønderjylland blev arealer, der ikke skulle  

 beskattes, samlet under et fælles matr.nr. i hvert ejerlav.
 De eneste umatrikulerede arealer, der i dag er optaget i  

 matriklen, er offentlige vejarealer.
 6.1.3. Sagsarter.
 De matrikulære sagsarter er defineret i  

 udstykningslovens kapitel 1.
 Den omstændighed, at ordene "registreres i  

 matriklen" indgår i definitionerne af sagsarterne i lovens §§ 5-9,  

 er f.eks. baggrund for, at ordene ikke indgår i indledningen til §§ 11,  

 12, 13, 16 og 17 i bekendtgørelsen om matrikulære arbejder.
Et andet eksempel er, at udtrykket "en ejendom"  

 kan omfatte såvel en samlet fast ejendom, jf. udstykningslovens § 2,  

 som en umatrikuleret ejendom, jf. lovens § 4, stk. 2, medmindre andet klart  

 fremgår af teksten.
Når der kun er tale om en samlet fast ejendom  

 eller kun om en umatrikuleret ejendom, bruges det relevante begreb.
Udtrykket  

 "en ejendom" bruges ikke om et udskilt offentligt vejareal.
 6.2. Dispensation.
Ifølge § 1, stk. 3, i bekendtgørelse om  

 matrikulære arbejder kan matrikelmyndigheden dispensere fra  

 bestemmelserne i kap. 11-18 og i øvrigt i den udstrækning, de  

 enkelte bestemmelser indeholder hjemmel til det.
Sådanne  

 dispensationshjemler er indeholdt i nogle af bestemmelserne i kap. 2-10 i  

 bekendtgørelsen.
Landinspektøren må normalt søge at  

 opnå den ønskede dispensation, inden sagen udarbejdes og  

 indsendes til Kort- og Matrikelstyrelsen.
Når det i vejledningen er  

 angivet, at fravigelse af en regel kan forventes under bestemte  

 forudsætninger, vil landinspektøren dog kunne gå ud fra,  

 at dispensationen bliver meddelt, når forudsætningerne er til  

 stede.
I sådanne tilfælde er det derfor ikke nødvendigt at  

 søge dispensationen forud for sagens færdiggørelse og  

 indsendelse.
 6.3. Nægtelse af registrering i matriklen.
Ifølge udstykningslovens § 30 kan  

 matrikelmyndigheden kun nægte at registrere ejendomsberigtigelse,  

 udstykning, matrikulering, arealoverførsel, sammenlægning samt  

 fraskillelse af en andel i en fælleslod fra en samlet fast ejendom,  

 hvis 6.4. Bestemmelsernes gyldighedsområde.
 Udstykningsloven og bekendtgørelsen om  

 matrikulære arbejder gælder for hele landet med de konkrete  

 undtagelser, der fremgår af loven og bekendtgørelsen.
For udstykningslovens vedkommende er det alene  

 bestemmelserne i §§ 35-40 om skelforretninger, der ikke er  

 landsdækkende.
Skelforretninger kan således ikke afholdes i  

 Københavns og Frederiksberg kommuner.
 Enkelte af udstykningslovens paragraffer indeholder  

 specialregler for et område, således f.eks. § 31, stk. 4, om  

 særlige tekniske ændringer, der kan foretages i  

 Sønderjylland, og § 47 om betaling for udførelse af  

 matrikulære arbejder i Københavns og Frederiksberg kommuner, og  

 om opkrævning af gebyr for ekspedition af matrikulære sager i de  

 to kommuner.
Det fremgår af § 2 i bekendtgørelse om  

 matrikulære arbejder, at nogle af bekendtgørelsens bestemmelser  

 ikke gælder i Københavns og Frederiksberg kommuner.  

 Særligt til bekendtgørelsens § 2, stk. 3, bemærkes, at  

 bestemmelser, der foreskriver, at der i en matrikulær sag skal  

 foreligge erklæring fra landinspektøren om et nærmere  

 angivet forhold, sigter på dokumentation overfor matrikelmyndigheden.
I  

 Københavns og Frederiksberg kommuner, hvor der ikke medvirker  

 praktiserende landinspektører, og hvor matrikelmyndigheden selv  

 udarbejder matrikulære sager på grundlag af rekvisition, skal  

 erklæringer af den omtalte art ikke foreligge, men matrikelmyndigheden  

 foretager tilsvarende vurdering.
Bestemmelser om, at landinspektøren  

 skal give indberetning eller indsende oplysninger eller dokumenter til Kort-  

 og Matrikelstyrelsen, - herunder bestemmelsen i § 40, stk. 2 - sigter kun  

 på de praktiserende landinspektørers pligter over for styrelsen  

 og gælder derfor heller ikke i Københavns og Frederiksberg  

 kommuner.
 6.5. Rekvirenten m.v.
 Når en landinspektør anmodes om at  

 udføre et matrikulært arbejde, falder det ind under reglerne for  

 god landinspektørskik, at han sikrer sig, at rekvirenten er ejer af  

 den ejendom, sagen vedrører, eller på anden måde er  

 berettiget til at bestille arbejdet og begære en eventuel forandring  

 registreret i matriklen.
 I bekendtgørelsen om matrikulære arbejder er  

 der derfor ikke krav om, at der for Kort- og Matrikelstyrelsen skal foreligge  

 en erklæring, der bemyndiger landinspektøren til at  

 ansøge om udstykning m.v.
 6.6. Ejererklæringer.
Når en ejer skal afgive erklæring i  

 forbindelse med en matrikulær sag, skal der ved ejer forstås den  

 person, der har tinglyst adkomst til det omhandlede areal.
I tilfælde,  

 hvor en ejendom er overdraget, men adkomsten for erhververen endnu ikke er  

 tinglyst, bør landinspektøren lade begge parter underskrive  

 erklæringen.
Det gælder også, når overdragelsen  

 fremgår af tingbogen ved, at erhververens skøde er  

 foreløbig tinglyst, eller landinspektøren på anden  

 måde bliver opmærksom på overdragelsen.
Det vil modvirke,  

 at der senere opstår uklarhed om, hvad der er aftalt.
 Hvis der er tale om erklæringer i forbindelse med  

 optagelse, indsnævring, omlægning eller slettelse af privat  

 fællesvej på matrikelkortet, skal der foreligge en af dommeren  

 udstedt rådighedsattest eller en skærmudskrift af tingbogen  

 attesteret af landinspektøren, jf. § 43 i bekendtgørelse om  

 matrikulære arbejder.
Hvis den matrikulære sag vedrører en ejendom,  

 der ejes af et aktieselskab eller et anpartsselskab, og der skal afgives  

 erklæring af ejeren, skal sagen vedlægges udskrift fra  

 selskabsregisteret (Erhvervs- og Selskabsstyrelsen), der viser, hvem der er  

 tegningsberettiget.
Det samme gælder for erhvervsdrivende fonde og  

 foreninger, der er registreret i selskabsregisteret.
 Hvis den matrikulære sag vedrører en ejendom,  

 der ejes af en forening, der ikke er registreret i selskabsregisteret, og der  

 skal afgives erklæring af ejeren, skal sagen vedlægges udskrift  

 af foreningens vedtægter og generalforsamlingsprotokol, der viser, hvem  

 der kan tegne foreningen.
Bekendtgørelsen indeholder ikke bestemmelser om  

 underskrift ifølge fuldmagt.
Den der underskriver ifølge  

 fuldmagt bør foruden navnet på den, han eller hun underskriver  

 for, oplyse navn, stilling og adresse.
Hvis en ejer lader en anden underskrive på grundlag  

 af fuldmagt, bør en kopi af fuldmagten vedlægges sagen.
Dette  

 gælder dog ikke i tilfælde, hvor en advokat underskriver for sin  

 klient.
 6.7. Underretning af ejere og naboer.
Når udstykning, matrikulering,  

 arealoverførsel, sammenlægning eller ejendomsberigtigelse er  

 registreret i matriklen, skal ejerne af de berørte ejendomme (ikke kun  

 rekvirenten) have meddelelse om forandringen.
Er registreringen i matriklen  

 sket efter begæring fra en praktiserende landinspektør,  

 forventes det, at landinspektøren underretter de berørte ejere.  

 I Københavns og Frederiksberg kommuner sørger  

 matrikelmyndigheden for, at ejerne får meddelelse om forandringen.  

 Tilsvarende gælder, når matrikelbetegnelsen for en ejendom eller  

 arealstørrelsen for et matr.nr. forandres ved en ansøgt teknisk  

 ændring.
Med hensyn til underretning af naboejere i forbindelse med  

 afsætning af skel henvises til bekendtgørelsens § 4, stk. 2 og  

 3, og vejledningens afsnit 7.3.4.
 7. Om afsætning af skel.
 7.1. Indledning.
Reglerne i dette afsnit vedrører afsætning  

 af Udtrykket "afsætning" anvendes som  

 overbegreb for fastlæggelse af ejendomsgrænser på stedet  

 ved afmærkning og/eller ved mål samt for konstatering af, at  

 beliggenheden af en ejendomsgrænse er i overensstemmelse med  

 oplysningerne i matriklen om skellets beliggenhed.
Udtrykket "bestående"  

 ejendomsgrænser anvendes her i modsætning til nye  

 ejendomsgrænser, som fremkommer ved udstykning, matrikulering eller  

 arealoverførsel.
En "bestående ejendomsgrænse"  

 er således den retligt gældende grænse mellem to ejendomme  

 og er normalt identisk med det skel, der er registreret i matriklen.
 7.2. Nye skel.
 7.2.1. Lovbestemte forhold.
Ifølge udstykningslovens § 20, stk. 1, 1. pkt.,  

 må der ikke ske udstykning, matrikulering, arealoverførsel eller  

 sammenlægning, hvis den matrikulære forandring eller den  

 tilsigtede arealanvendelse efter det oplyste vil medføre forhold i  

 strid med anden lovgivning.
Bestemmelsen gælder ikke, når en  

 umatrikuleret ejendom matrikuleres med de bestående grænser, jf.  

 udstykningslovens § 20, stk. 1, 2. pkt., idet der i en sådan situation  

 ikke opstår en ny ejendomsgrænse.
De nærmere regler om de myndighedserklæringer  

 m.v., der skal foreligge i sagerne af hensyn til matrikelmyndighedens  

 kontrol, er fastsat i bekendtgørelsen om udstykningskontrollen.
Det  

 fremgår heraf og af den tilhørende vejledning, at der ikke  

 må fastlægges nye skel i strid med bestemmelser i lovgivningen  

 herom.
Bestemmelser i lovgivningen, der vedrører placeringen af  

 bygninger, tekniske anlæg m.v. i forhold til skel, betyder endvidere,  

 at nye skel skal afsættes i overensstemmelse med disse bestemmelser.  

 Der kan være tale om såvel offentligretlige bestemmelser (f.eks.  

 byggeloven og miljøbeskyttelsesloven) som privatretlige bestemmelser  

 (servitutter).
 Udstykningslovens § 19, 1. pkt., indeholder bestemmelse  

 om, at nye skel ikke må fastlægges således, at en samlet  

 fast ejendom adskilles fra kysten, fra en sø, der tilhører  

 bredejerne, eller fra et åbent vandløb ved en smal jordstrimmel.  

 Matrikelmyndigheden kan dog i særlige tilfælde gøre  

 undtagelse fra dette krav, jf. lovens § 19, 2. pkt., f.eks. i tilfælde,  

 hvor det pågældende bredareal skal forblive i eller overgå  

 til offentlig eje.
 Nye skel bør ikke lægges på langs i  

 private fællesveje, medmindre særlige forhold taler for det.
 7.2.2. Skelerklæring.
 Ifølge § 3, stk. 1, i bekendtgørelsen om  

 matrikulære arbejder skal der ved udstykning og matrikulering og ved  

 arealoverførsel til en samlet fast ejendom foreligge erklæring  

 fra ejerne af de berørte ejendomme om, at de godkender de nye skel,  

 som skellene er eller vil blive afmærket på stedet.
 Udtrykket "ejerne af de berørte  

 ejendomme" skal forstås som ejerne af de ejendomme, der forandres  

 ved udstykningen, matrikuleringen eller arealoverførslen, jf. i  

 øvrigt afsnit 6.6.
 Når der fastlægges skel i forbindelse med  

 udskillelse af offentlig vej, gælder reglerne om skelerklæring i  

 bekendtgørelsens § 3, stk. 2.
 Reglerne vedrører således kun de  

 vejgrænser, der ønskes registreret som skel i matriklen, d.v.s.  

 nye skel, der opstår, når areal overføres til offentlig  

 vej ved arealoverførsel, samt eksisterende vejgrænser, der  

 registreres som skel i forbindelse med udskillelse af ældre offentlig  

 vej ved ejendomsberigtigelse.
 Hovedreglen findes i § 3, stk. 2, 1. pkt., hvorefter der  

 skal indhentes erklæring om, at ejerne af de ejendomme, hvorfra der  

 udskilles vej- eller stiareal, godkender det afsatte skel.
Landinspektøren kan fravige hovedreglen og kan i  

 stedet vælge at give ejerne skriftlig meddelelse om  

 skelafsætningen efter reglen i bekendtgørelsens § 3, stk. 2, nr.  

 1. Hvis en grundejer, der har fået meddelelse om afsætningen af  

 skellet mod en ældre offentlig vej, ikke vil godkende beliggenheden af  

 det afsatte skel, kan vejen ikke udskilles på den  

 pågældende strækning.
Skellets rette beliggenhed må  

 da fastlægges ved en skelforretning, før ejendomsberigtigelsen  

 (vejudskillelsen) kan ske.
 Hvis der i forbindelse med udskillelsen skal foretages  

 afsætning af tidligere registrerede skel mellem vejen eller stien og  

 tilgrænsende ejendomme, gælder reglerne i bekendtgørelsens  

 § 4.
Afmærkningen af nye skel kan i visse tilfælde  

 tillades udskudt, jf. afsnit 17.2.1. I et sådant tilfælde er det  

 en forudsætning for tilladelsen, at det fremgår af  

 målebladet, hvordan skelafmærkningen vil ske, og ejerne  

 bør have målebladet forevist i forbindelse med afgivelse af  

 skelerklæringen.
Sker afmærkningen på anden måde end  

 oplyst på målebladet, må landinspektøren sende en  

 kopi af målebladet, hvorpå den ændrede afmærkning er  

 vist, til Kort- og Matrikelstyrelsen og til ejerne.
 7.2.3. Undersøgelse af bestående skel i  

 forbindelse med udstykning m.v.
 I forbindelse med udstykning, matrikulering og  

 arealoverførsel kan det være nødvendigt, at  

 landinspektøren foretager undersøgelse af skelforholdene  

 på stedet.
 Undersøgelsen bør omfatte bestående  

 skel for de berørte matr.nre. inden for en rimelig afstand fra de nye  

 skel og må foretages i det omfang, landinspektøren  

 skønner nødvendigt i det enkelte tilfælde i  

 overensstemmelse med god landinspektørskik.
I nogle tilfælde er det åbenbart, at et  

 bestående skels beliggenhed må undersøges.
Det  

 gælder f.eks., når et matr.nr. eller en særskilt beliggende  

 del af et matr.nr. skal fraskilles ved udstykning eller  

 arealoverførsel, og arealet grænser til restejendommen.
Det  

 gælder også ved udstykning eller arealoverførsel, hvor en  

 ny ejendom får ejendomsgrænse mod havet eller i vandløb  

 eller søer.
I øvrigt vil krav om indmåling af  

 bestående skel ofte være en følge af bestemmelserne om  

 arealberegning i bekendtgørelsens § 32.
 Med hensyn til uoverensstemmelse mellem forholdene  

 på stedet og matriklens oplysninger henvises til afsnit 7.3.
 7.3. Bestående ejendomsgrænser.
 7.3.1. Hovedregler for afsætning.
 Udstykningslovens § 34, stk. 1, indeholder den hovedregel,  

 at en ejendomsgrænse kun må afmærkes eller fastlægges  

 ved mål, når afsætningen sker i overensstemmelse med  

 matriklens oplysninger om skellets beliggenhed.
Når en landinspektør skal afsætte  

 skellet mellem to ejendomme, er det imidlertid den retligt gældende  

 ejendomsgrænse, der skal afsættes.
Hvis beliggenheden af denne  

 grænse ikke stemmer med oplysningerne i matriklen, gælder den  

 omtalte hovedregel da heller ikke, jf. udstykningslovens § 34, stk. 2 og 3.  

 Ejerne af de berørte ejendomme må da inddrages (se dog afsnit  

 7.3.4. om teknisk ændring af matriklens oplysninger).
Ønsker ingen af de berørte ejere at få  

 forholdet ordnet i matriklen, må der ikke sættes skelmærker  

 i grænsen.
I den situation kan landinspektøren derfor ikke som  

 resultat af sit arbejde levere rekvirenten et kort, der viser, at en  

 nærmere angivet grænse på stedet (brugsgrænse, hegn  

 el. lign.) er det rette skel.
Landinspektøren kan derimod levere  

 rekvirenten samt eventuelt de berørte naboejere et kort eller  

 måleblad, der angiver grænsens beliggenhed på stedet samt  

 beliggenheden af skellet ifølge matriklens oplysninger.
 7.3.2. Grundlaget for afsætning.
 Som udgangspunkt for sit arbejde må  

 landinspektøren skaffe sig kendskab til matriklens oplysninger om  

 skellets beliggenhed.
Til skel, der er opstået efter 1950, findes som  

 oftest tilstrækkelige mål til en fuldstændig  

 fastlæggelse af skellets beliggenhed og dermed også til en  

 genafsætning af skellet.
I det meste af Sønderjylland findes  

 sådanne mål siden matrikuleringen i 1870´erne.
Før 1950 var kravene til indmåling af skel  

 lempeligere, og for mange ældre skel er der derfor  

 utilstrækkelige eller slet ingen mål.
Når der ikke findes  

 mål, indeholder matriklen ikke andre oplysninger til afsætning af  

 skellet end dets beliggenhed på matrikelkortet i forhold til andre  

 skel.
Dette er ikke et nøjagtigt grundlag for en afsætning af  

 skellet.
Matrikelkortet har været omtegnet mange gange og er senere  

 blevet digitaliseret, men der kan stadig være lokale  

 unøjagtigheder i kortet.
I tilfælde, hvor et skel må  

 afsættes alene på grundlag af matrikelkortets udvisende, vil det  

 nøjagtigste grundlag derfor normalt være en kopi af det  

 originalkort, hvorpå skellet første gang optræder.
 Selvom skelpunkter i det digitale matrikelkort  

 tilsyneladende har nøjagtige koordinater i det landsdækkende  

 referencenet, må disse koordinater ikke anvendes ved afsætning af  

 skel.
 For at kunne tage stilling til den ejendomsretligt rigtige  

 beliggenhed af grænsen mellem to naboejendomme eller af en ejendoms  

 grænse mod offentlig vej må landinspektøren imidlertid  

 sammenholde oplysningerne fra matriklen med forholdene på stedet og  

 undersøge, om der i øvrigt er forhold, der har betydning for  

 ejendomsgrænsens beliggenhed.
For jernbanearalerne forholder det sig således, at  

 DSB og Banestyrelsen har de oprindelige måloplysninger til de fleste  

 jernbanegrænser, også for de store jernbaneanlæg i  

 slutningen af 1800-tallet, hvor det endnu ikke var almindelig praksis i Kort-  

 og Matrikelstyrelsen at opbevare sådanne måloplysninger.
Disse  

 oprindelige matrikulære jernbanemålinger opbevares og  

 administreres af "Den Ledende Landinspektør ved de i drift  

 værende Statsbaner", hvortil henvendelse kan rettes angående  

 matrikulære måloplysninger til jernbanegrænserne,  

 såfremt sådanne måloplysninger ikke findes i Kort- og  

 Matrikelstyrelsen.
For andre jernbanearealer skal henvendelse ske til den  

 pågældende infrastrukturforvaltning.
 Når der ikke er overensstemmelse mellem matriklens  

 oplysninger og forholdene på stedet, må ejerne af de  

 berørte ejendomme inddrages (jf. dog afsnit 7.3.4. om teknisk  

 ændring af matriklens oplysninger), og landinspektøren må  

 tage stilling til, hvad der er årsag til uoverensstemmelsen, jf.  

 bekendtgørelsens § 4, stk. 1 og 2.
Beliggenheden af et bestående skel kan således  

 være blevet ændret ved hævdserhvervelse eller ændring  

 af labile grænser, og i så fald kan skellet ikke afsættes i  

 overensstemmelse med matriklens oplysninger.
Skellet kan da kun  

 afsættes i forbindelse med en ejendomsberigtigelse eller - uden for  

 Københavns og Frederiksberg kommuner - ved en skelforretning.
Viser der sig at være fejl i matriklens oplysninger,  

 f.eks. i form af en forkert angivelse af et mål eller en forkert  

 indlægning af et skel på matrikelkortet, kan skellet heller ikke  

 afsættes i overensstemmelse med matriklens oplysninger.
Det  

 fremgår af udstykningslovens § 34, stk. 2, nr. 2, sidste pkt., at  

 landinspektøren har pligt til at indberette fejlen til  

 matrikelmyndigheden.
Skellet kan derfor kun afsættes, når der  

 samtidig gennemføres en teknisk ændring af matriklens  

 oplysninger.
Nogle ejendomsgrænser er ikke registreret som skel i  

 matriklen.
Det gælder navnlig grænser mod ældre offentlige  

 vejarealer, når vejarealet hidtil har været registreret under den  

 pågældende ejendom, og det kan gælde grænser for en  

 umatrikuleret ejendom, der ikke er optaget i matriklen.
Afsætning af  

 ejendomsgrænsen kan i sådanne tilfælde ikke ske efter  

 hovedreglen om, at afsætningen skal være i overensstemmelse med  

 matriklens oplysninger.
Skellet kan kun afsættes, når der  

 samtidig foretages udskillelse af vejarealet ved ejendomsberigtigelse,  

 henholdsvis matrikulering af den umatrikulerede ejendom.
Hvis en uoverensstemmelse mellem forholdene på  

 stedet og oplysningerne i matriklen skyldes, at der er sket en  

 arealoverdragelse, som ikke er blevet registreret i matriklen, er der ikke  

 tale om en bestående ejendomsgrænse.
Medmindre forholdet ordnes  

 ved arealoverførsel eller eventuelt ved udstykning, er det den i  

 matriklen registrerede ejendomsgrænse, der må afsættes.
 7.3.3. Formodningsregler og regler, der udelukker  

 hævdserhvervelse.
 I forbindelse med afsætning af bestående  

 ejendomsgrænser må landinspektøren være  

 opmærksom på følgende særlige regler om  

 ejendomsgrænser:
Almindelige formodningsregler om beliggenheden af  

 ejendomsgrænser mod havet eller i søer og vandløb  

 går ud på, Dannes der øer på søterritoriet,  

 tilfalder arealet dog ikke ejeren efter nærhedsprincippet.
Medmindre  

 nogen kan godtgøre særlig adkomst til den pågældende  

 ø, tilfalder arealet staten.
Skov- og Naturstyrelsen varetager statens  

 opgaver vedrørende nyopstående øer på  

 søterritoriet.
 Formodningsreglerne kan ikke anvendes, når der er  

 tale om vandarealer i særskilt eje, og særlige forhold kan  

 foreligge, f.eks. ved kunstige vandløb (kanaler eller rørlagte  

 vandløb), eller når der foreligger hævdserhvervelse eller  

 særlig aftale.
Ud mod det åbne hav vil højeste daglige  

 vandstand ofte være kendelig ved en bræmme af opskyllet tang og  

 småsten m.v.
På steder, hvor strandenges vegetation går  

 jævnt over i en sumpvegetation af siv og tagrør, regnes  

 højvandslinien at falde sammen med den yderste grænse for  

 enggræsser og strandplanter, medens områder, der alene er  

 bevokset med siv og tagrør, betragtes som en del af  

 søterritoriet (forstranden).
I forbindelse med afsætning af skel mod udskilt  

 offentlig vej og mod areal, der er registreret i matriklen som jernbane,  

 henledes opmærksomheden på de særlige  

 hævdsbestemmelser, der gælder i disse tilfælde.
Der kan  

 således efter bestemmelserne i § 88, stk. 2, i lov om offentlige veje  

 ikke vindes hævd mod en udskilt offentlig vej.
Bestemmelsen er  

 trådt i kraft den 1. august 1957, og betingelsen for en  

 hævdserhvervelse over en del af den offentlige vej er således, at  

 hævden er vundet inden denne dato.
 For jernbanearealer gælder bestemmelsen i lov nr.  

 289 af 18. maj 1998 som ændret ved lov nr. 124 af 27. februar 2001, §  

 21 f, stk. 2: "Hævd kan ikke vindes over arealer, der i matriklen  

 er registreret som jernbanearealer". Bestemmelsen stod oprindelig i §  

 52a, stk. 2, i den nu ophævede lov om DSB, der trådte i kraft den  

 1. juni 1988, hvorfor hævd mod jernbanearealer, der ejes af DSB og  

 Banestyrelsen, skal være vundet inden den 1. juni 1988.
Lov om jernbanevirksomhed omfatter alle  

 jernbanevirksomheder, også privatbanerne.
Efter oplysning fra  

 Trafikministeriet gælder hævdsbestemmelsen også for private  

 jernbaner.
 Der er intet til hinder for, at en udskilt offentlig vej  

 eller en jernbane kan vinde hævd over en del af en tilgrænsende  

 ejendom.
 7.3.4. Inddragelse og underretning af naboejere.
§ 4, stk. 2 og 3, i bekendtgørelsen om  

 matrikulære arbejder indeholder bestemmelse om inddragelse af naboejere  

 i forbindelse med afsætning af bestående skel.
Ved naboejere  

 forstås her ejere af naboejendomme på den strækning, hvor  

 skellet skal afsættes.
 Når den retligt gældende ejendomsgrænse  

 ikke svarer til oplysningerne i matriklen, kan afsætningen som omtalt i  

 afsnit 7.3.2. kun ske, hvis forholdet ordnes ved ejendomsberigtigelse,  

 teknisk ændring af matriklens oplysninger eller skelforretning, jf.  

 bekendtgørelsens § 4, stk. 2. Når forholdet ordnes ved  

 ejendomsberigtigelse eller skelforretning, følger det af de  

 pågældende regler, at naboejere (berørte ejere) inddrages.  

 Skyldes uoverensstemmelsen fejl i matriklens oplysninger, skal fejlen som  

 følge af udstykningslovens § 34, stk. 2, indberettes til Kort- og  

 Matrikelstyrelsen, og landinspektøren må da vurdere, om naboen  

 bør underrettes om rettelsen af fejlen i matriklen.
 Hvis et skel ikke bliver afsat, fordi rekvirenten ikke  

 ønsker forholdet ordnet i matriklen, beror det på  

 landinspektørens skøn, om naboejeren bør orienteres om  

 uoverensstemmelsen.
 Reglerne i § 4, stk. 2, vedrører også de  

 tilfælde, hvor der er tvivl om beliggenheden af den retligt  

 gældende ejendomsgrænse.
Selvom der ikke er uoverensstemmelse, kan der alligevel  

 være tvivl om skellets præcise beliggenhed.
En sådan tvivl  

 kan navnlig opstå, når der ikke er tilstrækkelige mål  

 til afsætning af skellet, og skellet heller ikke er tydeligt på  

 stedet.
 I sådanne situationer, der kan være meget  

 forskellige, skal landinspektøren i overensstemmelse med god  

 landinspektørskik, inddrage naboejerne forud for  

 skelafmærkningen, således at naboejernes interesser varetages  

 på betryggende måde.
 Hvis der ikke kan opnås tilslutning fra en naboejer,  

 må landinspektøren ligeledes i overensstemmelse med god  

 landinspektørskik tage stilling til, om afsætning af skellet  

 alligevel kan foretages, eller om en skelforretning er påkrævet  

 for at afklare tvivl om skellets rette beliggenhed.
Landinspektøren skal ifølge  

 bekendtgørelsens § 4, stk. 3, underrette naboejerne om anbringelse af  

 skelmærker, når bestående skel afmærkes, eventuelt  

 ved levering af en kopi af målebladet, som tillige fremsendes til Kort-  

 og Matrikelstyrelsen, jf. § 28 i bekendtgørelsen om matrikulære  

 arbejder.
Denne underretningspligt gælder således i alle  

 tilfælde, hvor der anbringes skelmærker i et bestående  

 skel, herunder også når der etableres et nyt treskelspunkt i et  

 bestående skel, og når et bestående skel afmærkes i  

 forbindelse med bygningsafsætning, anlægsarbejder o.lign.
Naboejerne har krav på at blive orienteret,  

 når skel omkring deres ejendomme afmærkes, således at  

 naboejerne ikke selv skal undersøge, hvornår og hvorfor der er  

 anbragt et skelmærke.
Orienteringspligten omfatter også  

 afmærkning af et skelpunkt med udflyttet afmærkning.
Bortset fra  

 det nævnte tilfælde ved udflyttet afmærkning, gælder  

 orienteringspligten dog kun naboejere, når der er anbragt et  

 skelmærke i skellet mod de pågældende naboejeres  

 ejendomme.
 Det er f.eks. ikke nødvendigt at orientere samtlige  

 naboejere, når et retliniet skel kun afmærkes i endepunkterne.  

 Kun de naboejere, som er direkte berørt af de anbragte  

 skelmærker, skal underrettes om afmærkningen.
Når der foretages afmærkning af en  

 ejendomsgrænse mod en kommunevej, vil kommunen som vejbestyrelse  

 normalt blive orienteret herom i forbindelse med, at den matrikulære  

 sag passerer kommunen.
Det er ikke nødvendigt at præcisere, at  

 der samtidig orienteres om den foretagne afmærkning.
Det er i  

 øvrigt heller ikke nødvendigt at orientere vejbestyrelsen for  

 landeveje eller hovedlandeveje, når bestående skel mod de  

 nævnte veje afmærkes i overensstemmelse med matriklens  

 oplysninger.
Det er heller ikke nødvendigt at underrette naboejeren,  

 hvis der er tale om et herreløst areal eller en fælleslod.
Når der foretages afmærkning af en  

 ejendomsgrænse mod et jernbaneareal, der ejes af DSB eller  

 Banestyrelsen, skal "Den Ledende Landinspektør ved de i drift  

 værende Statsbaner" altid orienteres.
For øvrige  

 jernbanearealer orienteres den pågældende  

 infrastrukturforvalter.
 8. Private fællesveje m.v. på  

 matrikelkortet.
 8.1. Indledning.
Reglerne i kap. 3 i bekendtgørelsen om  

 matrikulære arbejder vedrører private fællesvejes  

 registrering på matrikelkortet og adgangsforholdene ved udstykning,  

 matrikulering og arealoverførsel.
Reglerne sigter i første  

 række på privatretlige forhold med hensyn til adgangsret og har  

 sammenhæng med bestemmelserne i lov nr. 143 af 13. april 1938 om  

 private vejrettigheder, som er ændret ved lov nr. 1101 af 21. december  

 1994. Efter ændringslovens ikrafttræden d. 1. januar 1995  

 gælder loven om private vejrettigheder også i Københavns  

 og Frederiksberg kommuner.
Reglerne er desuden koordineret med bestemmelserne  

 i lov om private fællesveje, men forbindelsen til vejlovgivningen  

 tilgodeses i øvrigt først og fremmest gennem  

 bekendtgørelsen om udstykningskontrollen.
Reglerne i bekendtgørelsens kap. 3 angår  

 såvel private fællesveje som udlagte private fællesveje og  

 private fællesstier.
I privatvejslovens §§ 2, 3 og 5 er defineret, hvad  

 der forstås ved en "privat fællesvej", en "udlagt  

 privat fællesvej" og en "privat fællessti". Med  

 hensyn til almene veje henvises til privatvejslovens § 4.
En "privat fællesvej" er en vej, der  

 tjener som færdselsareal for anden ejendom end den, vejen fører  

 over, når ejendommene er i særskilt eje.
En privat  

 fællesvej er anlagt i marken i modsætning til en "udlagt  

 privat fællesvej", der er et areal, som er bestemt til fremtidig  

 anvendelse som privat fællesvej efter bestemmelser i privatvejsloven  

 eller ved forskellige planer m.v., jf. privatvejslovens § 3 og kap. 1 i  

 Trafikministeriets cirkulære om lov om private fællesveje.
Når et areal således er udlagt til privat  

 fællesvej, har det status som privat fællesvej, selvom arealet  

 ikke aktuelt er omfattet af definitionen i privatvejslovens § 2, f.eks. fordi  

 ejendommene med vejret stadig ejes af samme ejer.
Dette vil særlig  

 være tilfældet i tidsrummet mellem en udstyknings godkendelse og  

 frasalg af de nye ejendomme.
Det kan også blive tilfældet, hvis  

 ejendommene tilbagekøbes eller købes af den samme person,  

 selskab m.v. og dermed får samme ejer.
Arealet vil herefter ikke  

 længere være en privat fællesvej efter privatvejslovens §  

 2, men dog stadig udlagt som privat fællesvej efter lovens § 3, idet  

 der, så længe ejendommene ikke sammenlægges, ikke er sket  

 en ophævelse af vejudlægget.
 8.2. Registreringen i matriklen.
 Private fællesveje er almindeligvis indtegnet  

 på matrikelkortet som en del af de matr.nre., vejene fører  

 over.
 En del private fællesveje udgør et helt  

 matr.nr., og vejarealet er således helt afgrænset af skel.
I forbindelse med matrikulerings- og  

 nymålingsarbejder i ældre tid er nogle private fællesveje  

 (i købstæder og landsbyer) matrikulært registreret ved en  

 litrabetegnelse på samme måde som udskilte offentlige veje.
Dette  

 gælder ikke i Sønderjylland.
 Almene veje svarer registreringsmæssigt til private  

 fællesveje.
 Arealerne for vejene er ikke altid angivet i  

 matrikelregisteret, men der sker løbende en supplering af  

 matrikelregisterets oplysninger om vejarealer.
Veje, der ved matriklens ikrafttræden i 1844 var  

 blevet optaget på matrikelkortet (matrikuleringsvejene), er efter  

 reglerne for matrikuleringsarbejdet betegnet som markvej, byvej, landevej  

 eller hovedlandevej.
Vejenes arealer er, uanset den faktiske bredde i marken,  

 i almindelighed beregnet med følgende bredder: Markvej 6 alen (3,77  

 m), byvej 12 alen (7,53 m), landevej 22 alen (13,81 m) og hovedlandevej 30  

 alen (18,83 m). En stor del af de veje, som blev indtegnet på  

 matrikelkortet ved matrikuleringen, findes stadig på matrikelkortet.
De  

 er kendetegnet ved, at deres betegnelse (markvej, byvej o.s.v.) er  

 anført på kortet, hvorimod der ikke er anført nogen  

 bredde, da matriklen ved matrikuleringen som nævnt ikke indeholdt  

 oplysning om vejenes faktiske bredde.
 Veje, der siden matrikuleringen er optaget på  

 matrikelkortet i forbindelse med udstykning m.v. (udstykningsvejene), er vist  

 på kortet med deres udlægsbredde.
 I Sønderjylland har offentlige veje, stier,  

 grønne områder, branddamme m.m. samt en del private  

 fællesveje og vandløb af historiske årsager været  

 opført sammen under ét matr.nr. for hvert ejerlav, hvor  

 kommunen er blevet registreret som ejer af de pågældende arealer.  

 Tilsvarende har henholdsvis offentlige veje og vandløb i amtets eje og  

 offentlige veje i Vejdirektoratets eje (motorveje) været registreret  

 hver med ét matr.nr. i ejerlavet.
I forbindelse med tilpasning af den sønderjyske  

 matrikel til forholdene i det øvrige land blev disse matr.nre. opdelt,  

 således at offentlige kommuneveje, private fællesveje og  

 vandløb samt resten af de kommunalt ejede arealer blev opført  

 under hver sit matr.nr. i ejerlavet.
Det samme skete med amtets veje og  

 vandløb.
 De øvrige private veje er i Sønderjylland  

 som i det øvrige land indtegnet på matrikelkortet som en del af  

 de matr.nre., vejene fører over.
 I Københavns Kommune er en del private  

 fællesveje registreret på tilsvarende måde, men desuden er  

 der det særlige forhold, at mange private fællesveje er afskrevet  

 fra matriklen.
Ved loven om private vejrettigheder blev i 1938  

 indført særlige bestemmelser til sikring af private  

 vejrettigheder.
Disse bestemmelser gælder fra 1. januar 1995 også  

 i Københavns og Frederiksberg kommuner.
I henhold til lovens § 1 har  

 private adgangsveje, der er vist på matrikelkortet, en særlig  

 gunstig retsstilling i forhold til andre vejrettigheder, der ikke er  

 tinglyst.
 8.3. Adkomstforhold.
 Ejendomsretten til vejarealer er kun sjældent omtalt  

 i vejlovgivningen, og uklarheder om adkomstspørgsmål giver i  

 praksis anledning til forskellige problemer.
For private veje, der er en del af de matr.nre., vejene  

 fører over, tilkommer ejendomsretten til vejarealerne ejerne af disse  

 matr.nre.
Ejeren har normalt ret til selv at benytte vejen og til at give  

 andre ejendomme vejret ad vejen.
 For private veje med litrabetegnelse gælder, at der  

 i almindelighed ikke er nogen oplysninger om nuværende adkomstforhold i  

 matrikel og tingbog.
Private fællesvejsarealer, der udgør et  

 selvstændigt matr.nr., er ofte restarealer fra udstykningsejendomme.  

 Formelt vil den oprindelige udstykker af ejendommen som regel stå som  

 adkomsthaver af arealet, selvom han nu er uden tilknytning til området.  

 Dette kan give problemer, når der skal ske henvendelse til vejejeren i  

 forbindelse med skelændringer, vejretsspørgsmål m.v. og i  

 forbindelse med udsendelse af ejendomsskatteskemaer.
Hvis adkomsten er  

 overdraget til en grundejerforening, der ikke fungerer i praksis, kan der  

 opstå tilsvarende problemer.
Hvis kommunerne i forbindelse med udstykninger  

 træffer aftale med udstykkerne om, at kommunen overtager de private  

 fællesvejsarealer, der helt er afgrænset af skel og registreret  

 ved eget matr.nr., kan det give administrative fordele.
Private  

 fællesveje, der efter en sådan aftale skal tilhøre en  

 kommune, bør derfor ikke matrikulært høre sammen med  

 f.eks. fællesarealer, men bør udstykkes med eget matr.nr.
 Det bemærkes, at vejarealernes ejerforhold er uden  

 betydning for istandsættelses- og vedligeholdelsespligten til vejene,  

 og ejendomsretten til de private fællesveje medfører ikke i sig  

 selv andre forpligtelser.
Der er ikke hjemmel i lovgivningen til, at kommunerne kan  

 kræve overtagelse af ejendomsretten til private  

 fællesvejsarealer.
En sådan overtagelse må derfor ske efter  

 almindelig privatretlig aftale og effektueres ved skøde.
 Ved nedklassificering af en udskilt offentlig vej til  

 privat fællesvej vil det af de foran anførte grunde være  

 hensigtsmæssigt, at kommunen beholder ejendomsretten til vejarealet.  

 Der henvises herom til vejledningens afsnit 10.3.
I Sønderjylland er det i afsnit 8.2. omtalte  

 fælles vej-matr.nr. optaget i tingbogen med kommunen eller amtskommunen  

 som formel ejer.
De øvrige private vejes adkomstmæssige  

 registrering er i Sønderjylland overensstemmende med forholdene i det  

 øvrige land.
Når et privat vejareal er afskrevet fra den  

 københavnske matrikel, findes der normalt ingen oplysninger om  

 ejerforholdet til vejarealet i tingbogen eller matriklen.
De ejendomme, der  

 oprindelig omfattede en del af de nu afskrevne veje, vil i adskillige  

 tilfælde være ændret både ved udstykninger,  

 sammenlægninger og arealoverførsler (henlæggelser),  

 således at det i dag er vanskeligt at se, hvilke ejendomme der har del  

 i de afskrevne vejarealer.
 8.4. Forandringer på matrikelkortet.
 8.4.1. Optagelse af vej.
Fra gammel tid har der været bestemmelser om, at der  

 skal være sørget for adgang til offentlig vej for alle  

 ejendomme.
Dette hovedkrav fremgår af udstykningslovens § 18, stk. 1.  

 Bestemmelsen gælder ved udstykning, matrikulering og  

 arealoverførsel.
Med hensyn til matrikulering bemærkes, at  

 vejadgangskravet også gælder, når en hel umatrikuleret  

 ejendom ønskes optaget i matriklen.
Det skal fremgå af den matrikulære sag,  

 hvordan adgangsforholdene for arealerne er eller vil blive etableret.
Dette  

 gælder såvel for arealer, der fraskilles, som for restarealer.  

 Dokumentation for, at der er sørget for de nødvendige  

 tilladelser i relation til lov om offentlige veje og lov om private  

 fællesveje, skal foreligge efter reglerne i bekendtgørelsen om  

 udstykningskontrollen.
 Bestemmelsen i udstykningslovens § 18, stk. 1, om, at  

 adgangsretten ikke må være tidsbegrænset eller betinget,  

 sigter på, at der ikke må foreligge sådanne retlige  

 begrænsninger af færdselsretten, at arealet kan blive helt eller  

 delvis uden adgang til offentlig vej.
Når adgangen til en ejendom eller et areal skal ske  

 ad en privat fællesvej eller en udlagt privat fællesvej, skal  

 vejen optages på matrikelkortet.
Herved opnås den særlige  

 sikring af vejretten, der følger af reglerne i lov om private  

 vejrettigheder.
 Den betydning, det på grundlag af loven om private  

 vejrettigheder har, at en privat vej er optaget på matrikelkortet, er  

 også baggrund for reglerne om slettelse og forandring af private  

 fællesveje på matrikelkortet.
 Kravet om adgangsvejens optagelse på matrikelkortet  

 er lovfæstet i udstykningslovens § 18, stk. 2.
Kravet kan i særlige tilfælde fraviges.
Efter  

 hidtidig praksis vil dispensation kunne komme på tale i tilfælde,  

 hvor der kun lejlighedsvis er behov for at kunne komme til arealet, og hvor  

 vejen ikke er stedfæstet.
I sådanne tilfælde sikres  

 adgangsretten over anden ejendom ved tinglysning.
Som eksempler kan  

 nævnes adgangsveje til vandværksboringer, regnvandsbassiner og  

 lign.
 Et færdselsareal, der ikke er til brug for anden  

 ejendom, kan normalt ikke forventes optaget på matrikelkortet.
Da optagelsen af en privat fællesvej på  

 matrikelkortet er udtryk for, at der eksisterer en vejret, er det en naturlig  

 hovedregel i bekendtgørelsens § 5, stk. 1, nr. 1, at ejeren af den  

 ejendom, vejen ønskes optaget på, skal give sit samtykke til, at  

 vejen optages på kortet.
Hvis vejen ønskes optaget i forbindelse  

 med udstykning, matrikulering, arealoverførsel eller  

 sammenlægning, skal ejeren ifølge bekendtgørelsens § 5,  

 stk. 3, i sin erklæring også oplyse, hvilke arealer vejen skal  

 være adgangsvej for.
Dette er præciseret for at undgå, at  

 der senere skal opstå problemer som følge af manglende oplysning  

 om, hvilken vejadgang der var forudsat ved optagelsen af vejen på  

 matrikelkortet.
Ved "arealer" i § 5, stk. 3, forstås  

 både nye ejendomme, restejendomme og matr.nre., der kommer til at  

 udgøre en særskilt beliggende del af en ejendom.
 Kravet om ejererklæring gælder ikke, hvis der  

 foreligger anden dokumentation for, at vejen er adgangsvej for anden ejendom  

 og derfor kan optages på matrikelkortet, jf. bekendtgørelsens §  

 5, stk. 1, nr. 2.
Sådan dokumentation kan være erklæring  

 fra kommunalbestyrelsen om, at vejen er bestemt til fremtidig anvendelse som  

 privat fællesvej for arealet efter privatvejslovens § 23, stk. 2 og 3,  

 ved retningsplan eller udredningsplan efter byggeloven eller er endelig  

 fastlagt ved byplan eller lokalplan, og at vejen er anlagt.
Hvis vejen ikke  

 er anlagt, kan kommunalbestyrelsen for veje, der er omfattet af  

 privatvejslovens afsnit III, jf. lovens § 13, stk. 1 og 2, afgive  

 erklæring om, at kommunalbestyrelsen om nødvendigt vil  

 kræve vejen anlagt med hjemmel i privatvejslovens § 39.
 Anden form for dokumentation kan f.eks. være  

 godtgørelse af, at der ved dom, ekspropriation, tinglyst aftale  

 el.lign. er truffet bestemmelse om vejret for anden ejendom ad vejen.
Hvis vejadgangen til en tidligere udstykket ejendom er  

 angivet på kort fra udstykningen af parcellen, men ikke overført  

 på matrikelkortet, betragtes oplysning herom også som en  

 dokumentation for, at vejretten består.
Det er dog en betingelse, at  

 vejen har været en forudsætning for parcellens frastykning, at  

 udstykningskortenes angivelse af vejen stemmer med forholdene i marken, og at  

 vejen er eneste eller væsentligste vejadgang til ejendommen.
Udlæg af private fællesveje skal i byer og  

 byområder godkendes af vejmyndigheden (kommunalbestyrelsen) efter  

 reglerne i privatvejslovens kap. 7. På landet kræver et  

 vejudlæg ligeledes tilladelse fra kommunalbestyrelsen.
Der er dog  

 undtagelser for visse private fællesveje, jf. privatvejslovens § 14,  

 stk. 2. En privat fællesvej kan ikke optages på matrikelkortet,  

 medmindre der foreligger erklæring fra kommunalbestyrelsen om, at  

 privatvejsloven ikke er til hinder for vejudlægget.
Sager om  

 udstykning, matrikulering, arealoverførsel og sammenlægning skal  

 forelægges kommunalbestyrelsen med henblik på kontrol med  

 overholdelse af bestemmelserne i privatvejsloven, jf. bekendtgørelsen  

 om udstykningskontrollen.
Erklæringen er derfor kun nødvendig  

 som speciel erklæring, hvis vejen udlægges, uden at det sker i  

 forbindelse med udstykning m.v., jf. § 5, stk. 2, i bekendtgørelsen om  

 matrikulære arbejder.
 Ved udvidelse af privat fællesvej anvendes  

 bestemmelserne i bekendtgørelsens § 5, stk. 1 og 2, på  

 udvidelsesarealet.
 8.4.2. Vejadgang ad en vej, der er optaget på  

 matrikelkortet.
Bestemmelserne i bekendtgørelsens § 6  

 vedrører de tilfælde, hvor et areal (d.v.s. en ejendom eller en  

 særskilt beliggende del af en ejendom) i forbindelse med udstykning  

 m.v. skal have adgang ad en privat fællesvej, som allerede er optaget  

 på matrikelkortet.
Ejeren af den ejendom, vejen fører over, kan  

 anerkende, at vejretten består, jf. § 6, stk. 1, nr. 1. Dokumentation  

 for vejretten kan ifølge § 6, stk. 1, nr. 3, i stedet bestå i  

 anden dokumentation, herunder at der vedlægges udskrift af dom,  

 ekspropriation, tinglyst aftale, beslutning efter § 23, stk. 2 og 3, i  

 privatvejsloven el.lign., hvorved der er truffet bestemmelse om, at der er  

 vejret ad vejen.
Det bemærkes, at når der i den nævnte  

 bestemmelse og andre steder i bekendtgørelsens kap. 3 står  

 "ejeren af den ejendom", skal det forstås sådan, at  

 bestemmelsen også gælder for øvrige ejendomme, som vejen  

 måtte føre over.
Erklæring efter bekendtgørelsens § 6, stk. 1,  

 nr. 2, bør kun anvendes i de tilfælde, hvor  

 landinspektøren ikke er i tvivl om, at arealet under hensyn til  

 færdslens omfang og art har vejret.
Ved anvendelse af bestemmelsen  

 tages der ikke stilling til vejrettens eksistens, men det  

 sandsynliggøres, at vejretten eksisterer.
Den endelige  

 afgørelse af spørgsmålet henhører under  

 domstolene.
En del private fællesveje fører som private  

 niveauoverkørsler, niveauovergange eller broer med færdselsret  

 for nærmere angivne ejendomme eller personer tværs over  

 jernbaneareal.
Af færdselssikkerhedsmæssige grunde kan  

 infrastrukturforvalteren ønske at fjerne sådanne  

 overkørsler, overgange og visse broanlæg på de  

 jernbanestrækninger, hvor forholdene taler for det.
Hvis adgangen til  

 et areal i forbindelse med udstykning, matrikulering eller  

 arealoverførsel skal ske ad privat fællesvej over jernbaneareal,  

 skal der altid foreligge erklæring fra den pågældende  

 infrastrukturforvalter om anerkendelse af vejretten, jf.  

 bekendtgørelsens § 6, stk. 2.
Der findes ingen regler i bekendtgørelsen om  

 dokumentation for, at en eksisterende vejret også gælder for et  

 tilgrænsende areal, der tillægges en ejendom ved  

 arealoverførsel eller sammenlægning.
Det skyldes, at vejretten  

 normalt er upåvirket af ejendommens størrelse.
Der er imidlertid  

 modifikationer.
Dels kan den eksisterende vejret være til hinder for,  

 at vejretten benyttes for det overførte areal, dels kan der være  

 tale om, at der i forbindelse med arealoverførslen vil fremkomme  

 så væsentlige ændringer i færdslens art eller omfang,  

 at landinspektøren bør indhente godkendelse fra ejeren af den  

 ejendom, vejen fører over.
Drejer det sig om vejret over  

 jernbanearealer, bør der altid indhentes erklæring fra den  

 pågældende infrastrukturforvalter om anerkendelse af vejretten,  

 jf. foran.
 8.4.3. Slettelse af vej.
Bestemmelserne i bekendtgørelsens § 7 skal sikre,  

 at en vej ikke slettes på matrikelkortet, medmindre der er sikkerhed  

 for, at slettelsen ikke tilsidesætter den særlige retsbeskyttelse  

 efter loven om private vejrettigheder.
Som hovedregel kan derfor ingen privat  

 fællesvej, der på matrikelkortet er eneste adgang til en ejendom  

 eller til en særskilt beliggende del af ejendommen, slettes på  

 kortet, medmindre der samtidig søges optaget en anden adgangsvej, jf.  

 også privatvejslovens § 53, stk. 2.
For at en privat fællesvej kan slettes på  

 matrikelkortet, skal vejret ad vejen være bragt til ophør.
Dette  

 kan dokumenteres ved en erklæring fra vejejeren om, at vejen ikke  

 tjener som adgangsvej for anden ejendom, jf. § 7, stk. 1, nr. 1, samt  

 erklæring fra landinspektøren som angivet i § 7, stk. 1, nr.  

 2.
 Hvis der findes vejberettigede, og de ikke vil  

 tiltræde, at vejen nedlægges, kan vejen ikke slettes på  

 matrikelkortet, før spørgsmålet om nedlæggelsen af  

 vejen er afgjort.
 Hvis en vej har været nedlagt i marken i  

 hævdstid, vil vejen kunne slettes på matrikelkortet på  

 grundlag af erklæring fra landinspektøren herom, samt om at der  

 ikke er tinglyst noget dokument om vejret ad vejen, og om at vejen ikke er  

 eneste vejadgang til en ejendom eller en del af en ejendom, jf. § 7, stk.  

 2.
 Foruden erklæringerne efter § 7, stk. 1, nr. 1 og 2,  

 eller § 7, stk. 2, skal der foreligge erklæring fra kommunalbestyrelsen  

 efter reglen i § 7, stk. 3. Reglen svarer til bekendtgørelsens § 5,  

 stk. 2, der er omtalt i afsnit 8.4.1.
Hvis vejen er nedlagt efter reglerne i privatvejslovens  

 kap. 9, gælder § 7, stk. 1 - 3, ikke.
Landinspektøren kan da,  

 jf. § 7, stk. 4, dokumentere forholdet i form af udskrift af  

 vejmyndighedernes beslutning om vejens nedlæggelse eller af en kendelse  

 fra taksationsmyndigheden.
Det bemærkes, at privatvejslovens kap. 9  

 gælder anlagte veje, men bestemmelserne kan tillige anvendes til at  

 nedlægge udlagte, men ikke anlagte private fællesveje.  

 Ansøgning om slettelse af vejen må ikke indsendes til Kort- og  

 Matrikelstyrelsen, før indsigelsesfristerne i privatvejsloven er  

 udløbet.
Når en vej er nedlagt i medfør af  

 privatvejslovens kap. 9, er det ifølge privatvejslovens § 56, stk. 2,  

 vejmyndigheden, der skal sørge for, at vejen slettes på  

 matrikelkortet.
 Vejrettens ophør kan i øvrigt dokumenteres  

 på anden måde, jf. § 7, stk. 4, f.eks. i form af udskrift af dom  

 eller ekspropriationsbeslutning, aflyst deklaration el.lign., hvoraf det  

 fremgår, at vejretten ikke længere eksisterer.
 I forbindelse med matrikulære ændringer  

 bør landinspektøren søge private fællesveje  

 slettet på matrikelkortet, hvis de ikke længere anvendes som  

 færdselsareal, eller hvis de kommer til at ende blindt i et matr.nr.  

 eller en særskilt beliggende del af et matr.nr.
 8.4.4. Indsnævring eller omlægning af  

 vej.
 Når en privat vej ønskes indsnævret  

 eller omlagt på matrikelkortet, kan det ske efter reglerne i  

 bekendtgørelsens § 8. Der skal således efter reglerne i § 8,  

 stk. 1, foreligge godkendelse fra ejeren af den ejendom, vejen fører  

 over, og fra de vejberettigede samt landinspektørerklæring om de  

 i § 8, stk. 1, nr. 3, angivne forhold.
 Hvis vejen i hævdstid har henligget på stedet  

 med den nuværende beliggenhed og bredde, kan vejen ændres  

 på matrikelkortet, når landinspektøren afgiver  

 erklæring herom, samt om at der ikke er tinglyst noget dokument, der er  

 til hinder for ændringen, og om at ændringen ikke kan antages at  

 krænke nogen vejberettigets interesse, jf. § 8, stk. 2.
 Reglen i § 8, stk. 3, svarer til bekendtgørelsens §  

 5, stk. 2, der er omtalt i afsnit 8.4.1.
Hvis vejen er indsnævret eller omlagt efter reglerne  

 i privatvejslovens kap. 9, gælder stk. 1 - 3 ikke.  

 Landinspektøren kan da, jf. § 8, stk. 4, dokumentere forholdet i form  

 af udskrift af vejmyndighedens beslutning om vejens nedlæggelse eller  

 en kendelse fra taksationsmyndigheden.
Ansøgning om indsnævring  

 eller omlægning af vejen må ikke indsendes til Kort- og  

 Matrikelstyrelsen, før indsigelsesfristerne i privatvejsloven er  

 udløbet.
 Det kan også på anden måde dokumenteres,  

 at en privat fællesvej er indsnævret eller omlagt, jf. § 8, stk.  

 4, f.eks. ved udskrift af dom el.lign., jf. afsnit 8.4.3.
Matrikelmyndigheden kan efter § 8, stk. 5, fravige kravet  

 i § 8, stk. 1, nr. 2. Hvis en vejberettiget ikke vil tiltræde en  

 indsnævring eller omlægning af en privat vej, må  

 landinspektøren oplyse, hvad der er grunden til, at erklæring  

 ikke har kunnet opnås.
Kort- og Matrikelstyrelsen tager derefter  

 stilling til, om ændringen af vejen kan ske på det foreliggende  

 grundlag.
 Hvis angivelsen på matrikelkortet af en ændret  

 beliggenhed af en vej medfører, at vejen kommer til at føre  

 over en ejendom, som den ikke før førte over, er der tale om et  

 vejudlæg, der skal behandles efter bestemmelserne i  

 bekendtgørelsens § 5, stk. 1 og 2. Hvis vejen har haft den angivne  

 beliggenhed i hævdstid, skal der dog kun foreligge godkendelse fra den  

 pågældende ejer til, at vejen angives på hans ejendom  

 på matrikelkortet.
 8.5. Almene veje.
 En almen vej kan slettes, indsnævres eller  

 omlægges på matrikelkortet, når der foreligger en udskrift  

 af kommunalbestyrelsens beslutning om vejens nedlæggelse eller  

 omlægning efter § 93 i lov om offentlige veje, eventuelt en udskrift af  

 taksationsmyndighedens kendelse, jf. lovens § 93, stk. 4, eller udskrift af  

 beslutning i henhold til lovens § 94, stk. 2. Ansøgning må ikke  

 indsendes til Kort- og Matrikelstyrelsen, før indsigelsesfristerne i  

 lovens § 93, stk. 3 og 4, er udløbet.
 8.6. Ejererklæringer.
Når ejeren af en ejendom har afgivet erklæring  

 om privat fællesvej, skal der foreligge rådighedsattest  

 vedrørende ejendommen, jf. § 43 i bekendtgørelsen om  

 matrikulære arbejder.
I øvrigt bør henstillingerne i  

 afsnit 6.6. følges.
 9. Udstykning.
 9.1. Generelle forhold.
 Ved udstykning forstås ifølge  

 udstykningslovens § 6, at det registreres i matriklen, at areal fraskilles en  

 eller flere samlede faste ejendomme og fremtidig udgør en ny samlet  

 fast ejendom.
Fraskillelse af en andel i en fælleslod fra en  

 samlet fast ejendom, som andelen udgør en del af, er ikke omfattet af  

 begrebet udstykning.
Fraskillelse af en sådan andel sker efter de  

 særlige regler, der er beskrevet i afsnit 15.2.
Heller ikke opdeling af en fælleslod, hvorved et  

 eller flere afgrænsede arealer udlægges som vederlag for ideelle  

 andele i fælleslodden, er omfattet af begrebet udstykning.  

 Matrikelmyndigheden kan imidlertid forlange, at der foruden en særlig  

 ejererklæring skal foreligge den samme dokumentation som ved  

 udstykning.
Der henvises til den nærmere omtale i afsnit 15.3.
 Oprettelse af en ny samlet fast ejendom som følge  

 af ekspropriation eller jordfordelingskendelse er derimod omfattet af  

 begrebet udstykning, men behandles efter de særlige regler i § 21, stk.  

 1, i bekendtgørelsen om matrikulære arbejder.
Ved udstykning svares afgift efter de regler, der er  

 fastsat i lov om afgift ved udstykning m.m.
Der betales endvidere et  

 ekspeditionsgebyr efter reglerne i bekendtgørelsen om  

 matrikulære afgifter og gebyrer m.v.
I Københavns og  

 Frederiksberg kommuner betales gebyr efter regler fastsat af kommunen.
 9.2. Almindelige udstykninger.
 Den almindelige form for udstykning er, at der fraskilles  

 areal fra én samlet fast ejendom til oprettelse af en eller flere nye  

 ejendomme.
Bekendtgørelsens kap. 4 indeholder ingen regler om  

 dokumentation vedrørende adkomst, servitut- og panteforhold ved en  

 sådan udstykning.
Servitut- og panteforhold ordnes nemlig først  

 ved en eventuel afhændelse af en ny ejendom eller som følge af  

 særskilt belåning.
Derimod skal bestemmelserne i  

 bekendtgørelsens kap. 2 og 3 om afsætning af skel og om  

 adgangsforhold m.v. iagttages, og det samme gælder bestemmelserne i  

 kap. 11-18 om afmærkning og indmåling af skel m.v. og om  

 udarbejdelse af de dokumenter, der er nødvendige for registreringen i  

 matriklen.
Når det første skøde på en ny  

 ejendom anmeldes til tinglysning, skal der forevises et kort over den nye  

 ejendom.
Dette fremgår af bekendtgørelsen om udstykningskravet.  

 Kortet skal være forsynet med erklæring fra en beskikket  

 landinspektør eller fra matrikelmyndigheden om, at det er i  

 overensstemmelse med registreringen i matriklen af den nye ejendom.
Der  

 henvises i øvrigt til § 40 i bekendtgørelsen om  

 matrikulære arbejder og til vejledningens afsnit 24.4.
 9.3. Udstykning i særlige tilfælde.
 I de særlige tilfælde, hvor en ny samlet fast  

 ejendom oprettes ved fraskillelse af areal fra flere samlede faste ejendomme,  

 gælder reglerne i bekendtgørelsens § 11.
Ved en sådan udstykning registreres fraskillelsen af  

 arealerne fra de pågældende ejendomme og oprettelsen af den nye  

 ejendom samtidig i matriklen.
For at dette kan ske, er det nødvendigt,  

 at der for matrikelmyndigheden foreligger dokumentation for, at de fraskilte  

 arealer er overdraget til den samme erhverver, jf. § 11, stk. 1, nr. 1.  

 Overdragelsesdokumenterne til denne erhverver må derfor være  

 tinglyst på de ejendomme, arealerne afgives fra.
Når sagen  

 indsendes til matrikelmyndigheden til registrering af den matrikulære  

 forandring, skal de originale overdragelsesdokumenter forsynet med  

 tinglysningspåtegning medsendes.
Overdragelsen af det enkelte areal  

 må ikke være betinget af andet end registreringen i  

 matriklen.
 Reglerne i § 11, stk. 1, nr. 2 og 3, der gælder for  

 hver enkelt overdragelse, har stor lighed med reglerne i  

 bekendtgørelsens § 14, stk. 1, om arealoverførsel, jf.  

 vejledningens afsnit 11.3.1.
Når overdragelsesdokumentet sendes til  

 matrikelmyndigheden, skal dokumentet være påført  

 begæring om endelig tinglysning.
Når begæringen om  

 tinglysning er påtegnet skødet ved fremsendelsen til  

 matrikelmyndigheden, er særskilt bemyndigelse for matrikelmyndigheden  

 til at fremsende skødet til endelig tinglysning, ikke  

 nødvendig.
Når registreringen er foretaget, underretter  

 matrikelmyndigheden tinglysningsdommeren herom, jf. udstykningslovens § 32,  

 stk. 1, og sender samtidig overdragelsesdokumentet til dommeren med anmodning  

 om dets endelige indførsel i tingbogen.
Det påhviler imidlertid  

 anmelderen om nødvendigt at anmode tinglysningsdommeren om  

 forlængelse af den fastsatte frist for overdragelsesdokumentets  

 endelige tinglysning.
 Det følger af bekendtgørelsens § 11, stk. 1,  

 nr. 4, at der også skal foreligge dokumentation for, at pante- og  

 servitutforholdene er afklaret før udstykningen, jf.  

 tinglysningslovens § 23. Se nærmere i vejledningens afsnit 11.2.1.
 Hvis de fraskilte arealer ikke er sammengrænsende,  

 vil hvert særskilt beliggende areal af den nye ejendom få tildelt  

 et matr.nr., og samtlige matr.nre. vil blive noteret som en samlet fast  

 ejendom.
Reglerne i bekendtgørelsens § 11, stk. 1, er  

 udformet med det sigte, at arealer, der fraskilles til oprettelse af en ny  

 ejendom, samtidig overdrages.
Hvis et af arealerne ikke overdrages, fordi  

 ejeren af den ejendom, arealet afgives fra, også skal være ejer  

 af den nye samlede faste ejendom, kan hverken kravet i § 11, stk. 1, nr. 1,  

 om, at der skal foreligge tinglyst overdragelsesdokument vedrørende  

 arealet, eller de dermed sammenhængende krav i nr. 2 og 3, opfyldes.  

 Det fremgår af bekendtgørelsens § 11, stk. 2, at der i et  

 sådant tilfælde i stedet skal foreligge rådighedsattest  

 vedrørende den ejendom, arealet afgives fra.
Matrikelmyndigheden kan  

 på grundlag af rådighedsattesten og overdragelsesdokumenterne for  

 de øvrige arealer kontrollere, at arealerne vil få samme  

 ejer.
 Hvis ingen af arealerne overdrages, skal der alene  

 foreligge rådighedsattest vedrørende ejendommene og den i § 11,  

 stk. 1, nr. 4, foreskrevne dokumentation.
Ifølge bekendtgørelsen om udstykningskravet  

 skal der også i de her omhandlede tilfælde af udstykning  

 forevises et kort ved tinglysning af det første skøde på  

 den nye ejendom.
Det fremgår af § 40, stk. 2, i bekendtgørelsen  

 om matrikulære arbejder, at udstykningskortet i så fald skal  

 indsendes med udstykningssagen til Kort- og Matrikelstyrelsen.
Styrelsen  

 påfører kortet oplysning om den nye ejendoms matr.nr. eller  

 matr.nre. og erklæring om, at det er i overensstemmelse med ejendommens  

 registrering i matriklen, og fremsender kortet til tinglysning sammen med  

 overdragelsesdokumenterne.
Betaling for attestation af kortet sker efter  

 bekendtgørelse om betaling for Kort- og Matrikelstyrelsens produkter  

 og ydelser m.m. og den tilhørende prisliste.
 Der skal dog ikke indsendes udstykningskort til Kort- og  

 Matrikelstyrelsen i de tilfælde, hvor en ny ejendom udstykkes ved  

 fraskillelse af arealer fra ejendomme tilhørende samme ejer, og den  

 nye ejendom ikke agtes afhændet, jf. afsnit 24.4.
 10. Matrikulering.
 10.1. Generelle forhold.
 Ved matrikulering forstås, at et umatrikuleret areal  

 registreres i matriklen som en samlet fast ejendom, jf. udstykningslovens §  

 5.
Ved matrikulering svares afgift efter de regler, der er  

 fastsat i lov om afgift ved udstykning m.m.
Der betales endvidere  

 ekspeditionsgebyr for den matrikulære registrering efter reglerne i  

 bekendtgørelse om matrikulære afgifter og gebyrer m.v.
Der  

 svares ikke afgift og gebyr for tildeling af matr.nr. til et umatrikuleret  

 areal, der er optaget i matriklen, selvom dette sker efter anmodning.
I  

 Københavns og Frederiksberg kommuner betales gebyr efter regler  

 fastsat af kommunen.
 10.2. Arealer, der ikke er optaget i matriklen.
 Ved matrikulering af en del af en umatrikuleret ejendom  

 eller af en hel umatrikuleret ejendom, der ikke er optaget i matriklen,  

 gælder reglerne i bekendtgørelsens kap. 11-18 om  

 skelfastsættelse, adgangsforhold, afmærkning, indmåling,  

 arealberegning, opmålingsdokumenter o.s.v.
Der tages ikke ved matrikuleringen stilling til adkomsten  

 til den nye samlede faste ejendom, og eventuelle servitut- og panteforhold  

 skal ikke afklares før matrikuleringen.
Bekendtgørelsen  

 indeholder derfor ingen regler om dokumentation vedrørende disse  

 forhold.
Der skal som ved udstykning medfølge et kort (der også  

 i forbindelse med matrikulering kaldes "udstykningskort"),  

 når det første skøde på den nye ejendom anmeldes  

 til tinglysning.
Kystinspektoratet, fra 1. januar 2001 Kystdirektoratet,  

 administrerer statens højhedsret over søterritoriet for  

 så vidt angår afgørelser om foranstaltninger, der  

 vedrører inddæmning, opfyldning, etablering af faste anlæg  

 m.v., medmindre foranstaltningerne er omfattet af særskilt lovgivning,  

 jf. § 4 i bekendtgørelse nr. 1051 af 16. december 1999 om  

 henlæggelse af opgaver til Kystinspektoratet og om kundgørelse  

 af ordensreglementer for havne.
Det skal i den forbindelse bemærkes, at  

 f.eks. tilladelse til anlæg af en ny havn i henhold til havnelovens §  

 2, stk. 1, lov nr. 326 af 28. maj 1999, kræver tilladelse fra  

 Trafikministeriet.
Denne kompetence er ikke delegeret til  

 Kystdirektoratet.
Før et areal, der er fremkommet ved  

 inddæmning, tørlægning eller opfyldning på  

 søterritoriet, kan matrikuleres, skal der således efter  

 bekendtgørelsens § 12 foreligge dokumentation for, at Kystdirektoratet  

 har givet eventuel nødvendig tilladelse til anlægsarbejdet.
Hvis  

 arealet er fremkommet ved foranstaltninger inden for de dækkende  

 værker i en havn omfattet af § 1 i havneloven, kan der i stedet for en  

 tilladelse foreligge dokumentation for, at Kystdirektoratet har truffet  

 afgørelse om, at opfyldning m.v., kan udføres uden tilladelse,  

 hvis foranstaltningen ikke kræver en vurdering af de  

 miljømæssige konsekvenser, jf. § 2, stk. 2, i havneloven.
For så vidt angår opfyldning m.v. i  

 Københavns Havn, skal der dog altid foreligge en tilladelse fra  

 Kystdirektoratet.
Det følger af, at Trafikministeriet har delegeret  

 beføjelsen vedrørende godkendelser af opfyldninger m.v. i § 7,  

 stk. 2, i lov nr. 474 af 31. maj 2000 om Københavns Havn A/S til  

 Kystdirektoratet.
Denne lov har afløst den lov om Københavns  

 Havn, der er nævnt i bekendtgørelsens § 12, stk. 3. Inden  

 Kystdirektoratet godkender opfyldninger m.v., vil Miljø- og  

 Energiministeriet blive hørt.
I forbindelse med en eventuel  

 godkendelse vurderes bl.a., om der skal foretages en  

 miljøkonsekvensanalyse (VVM-vurdering).
 Det bemærkes, at udstykningslovens § 17 indeholder  

 en pligt til, at areal, der indvindes fra søterritoriet, skal  

 registreres i matriklen ved matrikulering eller arealoverførsel.  

 Kravet gælder kun for arealer, der indvindes efter 1. april 1991, men  

 tilladelser til indvinding gives altid på vilkår om  

 efterfølgende matrikulering.
 10.3. Matrikulering af nedlagt offentlig vej m.v.
 Nedlægges en offentlig vej, påhviler det  

 ifølge § 89, stk. 2, i lov om offentlige veje vejbestyrelsen at  

 sørge for den nødvendige ændring i matriklen.  

 Vejbestyrelsen bestemmer, hvem der fremtidig skal være ejer af  

 vejarealet og sørger for, at adkomsten tinglyses, jf. lovens § 90.  

 Hvis vejen skal opretholdes som privat fællesvej, der ønskes  

 registreret med et matr.nr., er der tale om en matrikulering.
Når et offentligt vejareal er udskilt i matriklen,  

 har vejmyndigheden herved sikret sin ejendomsret til arealet, jf. § 88, stk.  

 1, i lov om offentlige veje.
Matrikulering af et udskilt vejareal og  

 registrering i tingbogen af adkomsten til det tildelte matr.nr. vil i en  

 sådan situation kunne ske på en særdeles enkel måde.  

 Efter aftale mellem Kort- og Matrikelstyrelsen, Trafikministeriet og  

 Justitsministeriet m.fl. kan adkomsten således indføres i  

 tingbogen på grundlag af matrikelmyndighedens meddelelse om  

 matrikuleringen, når meddelelsen er udformet på en nærmere  

 aftalt måde.
Det skal således fremgå, at den  

 pågældende vej, der hidtil i matriklen har været udskilt  

 som et offentligt vejareal, i henhold til § 23, stk. 1, i lov om offentlige  

 veje er nedklassificeret til privat fællesvej.
Meddelelsen skal  

 endvidere indeholde oplysning om matr.nr. og areal for vejen samt anmodning  

 om, at kommunens ejendomsret indføres i tingbogen.
Hvis denne fremgangsmåde ønskes benyttet,  

 skal det oplyses af landinspektøren i matrikuleringssagen.
Som  

 grundlag for matrikuleringen skal i øvrigt alene foreligge oplysning  

 om, at vejen er nedlagt som offentlig vej i henhold til § 23, stk. 1, i lov  

 om offentlige veje samt en skematisk redegørelse.
Det er ikke  

 nødvendigt at vedlægge måleblad eller ændringskort,  

 medmindre der fremkommer nye skel.
Dette kan være tilfældet, hvis  

 det kun er en del af en udskilt offentlig vejstrækning, der  

 nedklassificeres.
Der skal hverken betales ekspeditionsgebyr for  

 matrikuleringen, jf. § 1, stk. 3, i bekendtgørelsen om  

 matrikulære afgifter og gebyrer m.v., eller afgift, jf. § 1, stk. 2,  

 nr. 3, i lov om afgift ved udstykning m.m.
 11. Arealoverførsel.
 11.1. Anvendelsesområde.
 Det fremgår af udstykningslovens § 7, at areal kan  

 overføres fra en ejendom til en samlet fast ejendom eller til  

 offentlig vej enten ved arealoverførsel eller ved  

 ejendomsberigtigelse.
 Der er tale om arealoverførsel, når  

 forandringerne sker som følge af en privatretlig aftale eller en  

 offentligretlig beslutning, medens ejendomsberigtigelse omfatter  

 forandringer, der er en følge af hævd eller naturens  

 kræfter.
Reglerne om arealoverførsel omfatter  

 tilfælde, hvor der ønskes overført areal fra en samlet  

 fast ejendom til en anden samlet fast ejendom eller til offentlig vej, og  

 tilfælde, hvor der ønskes overført umatrikuleret areal  

 til en samlet fast ejendom eller til offentlig vej.
Arealet behøver  

 ikke at grænse til den ejendom, det overføres til.
Reglerne om arealoverførsel kan også  

 anvendes, når en samlet fast ejendom overdrages og samtidig  

 ønskes overført til en anden samlet fast ejendom.
Når  

 adkomst for erhververen er blevet tinglyst, kan sagen dog kun ordnes ved  

 sammenlægning.
Det følger af definitionen på en  

 umatrikuleret ejendom i udstykningslovens § 4, stk. 2, at også en  

 sådan ejendom kan overføres til en samlet fast ejendom ved  

 arealoverførsel.
Umatrikuleret areal, der er opstået ved  

 inddæmning, tørlægning eller opfyldning på  

 søterritoriet, og som ønskes indlagt under en samlet fast  

 ejendom, overføres efter reglerne om arealoverførsel.
Hvis  

 derimod areal, der er opstået fra havet ved naturlig forandring,  

 ønskes indlagt under den ejendom, som det hører til, må  

 det ske ved ejendomsberigtigelse.
Overførsel af areal til offentlig vej  

 forudsætter, at arealet udskilles som offentlig vej.
Forandringen  

 falder ind under reglerne for arealoverførsel, uanset om arealet  

 indlægges under et allerede udskilt offentligt vejareal eller  

 registreres som et selvstændigt offentligt vejareal.
Hvis et areal, der  

 har været offentlig vej i mindst 20 år, ønskes udskilt,  

 anvendes reglerne om ejendomsberigtigelse.
Der kan ikke ske arealoverførsel til anden art af  

 umatrikuleret areal end udskilt offentligt vejareal.
Hvis areal ønskes  

 overført til en umatrikuleret ejendom, der ikke er optaget i  

 matriklen, må denne ejendom eller eventuelt en del af den samtidig  

 søges matrikuleret.
Overførsel af areal som følge af  

 ekspropriation eller jordfordelingskendelse omfattes af begrebet  

 "arealoverførsel" i udstykningslovens § 7, men reglerne i  

 udstykningslovens § 25 og i §§ 13 og 14 i bekendtgørelsen om  

 matrikulære arbejder gælder ikke, idet den pågældende  

 myndighed selv sørger for fornøden ordning af pante- og  

 servitutforhold m.v. og for berigtigelse af adkomst.
Der henvises til § 21,  

 stk. 1, i bekendtgørelsen.
Reglerne om arealoverførsel giver ikke mulighed for  

 at overføre areal fra et matr.nr. til et andet matr.nr. inden for den  

 samme samlede faste ejendom.
En sådan forandring må  

 gennemføres som en teknisk ændring, jf. bekendtgørelsens  

 § 24, stk. 2.
 Ved arealoverførsel kan der ske ændring af  

 sogne- og/eller kommunegrænser.
Ved ændring af en kommunegrænse, hvorved der  

 overføres et areal, der er større end 3000 m² eller arealet er  

 beboet eller agtes bebygget, skal landinspektøren forelægge  

 sagen for Indenrigsministeriet.
Herefter vil Indenrigsministeriet høre  

 de involverede kommuner og amtsråd og eventuelt Kirkeministeriet, hvis  

 kommunegrænsen også er en sognegrænse.
Ved ændring af en kommunegrænse, hvorved der  

 overføres et areal, der er mindre en 3000 m² og ubeboet og ikke agtes  

 bebygget, skal Indenrigsministeriet ikke høres.
Det skal fremgå  

 af arealoverførselssagen, at de pågældende  

 kommunalbestyrelser har tiltrådt grænseændringen.
Er  

 kommunegrænsen tillige en amtsgrænse, skal amtsrådene  

 også tiltræde ændringen.
 Ved ændring af en sognegrænse, der ikke  

 udgør en kommunegrænse, skal landinspektøren  

 forelægge sagen for Kirkeministeriet, hvis det overførte areal  

 er beboet eller agtes bebygget.
 11.2. Pantehæftelser og servitutter.
 11.2.1. Hovedregel.
 Det fremgår af § 25, stk. 1, i udstykningsloven og  

 af § 13 i bekendtgørelsen om matrikulære arbejder, at der ved  

 arealoverførsel skal foreligge dokumentation for, at bestemmelserne i  

 tinglysningslovens § 23 om pantehæftelser og servitutter er iagttaget.  

 Dokumentationen skal foreligge i form af en dommerattest.
 Hvis den ejendom, arealet overføres fra, ikke er  

 optaget i tingbogen, kan der ifølge sagens natur ikke være  

 tinglyst pantehæftelser eller servitutter, og der kan ikke udstedes en  

 dommerattest efter reglerne i tinglysningslovens § 23. Landinspektøren  

 må da oplyse, at dette er årsagen til, at attesten ikke  

 medfølger.
 11.2.2. Undtagelser fra hovedregel.
En landinspektørerklæring kan i særlige  

 tilfælde erstatte dommerattest vedrørende pantehæftelser.  

 Bestemmelsen herom findes i bekendtgørelsens § 13, stk. 2, 1. pkt., og  

 har betydning, når areal ønskes overført til offentlig  

 vej eller til jernbaneareal, som tilhører DSB eller Banestyrelsen.  

 Udgør arealet et helt matrikelnummer, er der dog behov for at afklare,  

 om der af hensyn til påhvilende pantehæftelser er noget til  

 hinder for, at nummeret udgår af matriklen.
Kravet om dommerattest kan  

 derfor ikke frafaldes i sådanne tilfælde.
Når areal fragår en ejendom og udskilles som  

 offentlig vej, kræves der som hidtil ikke attest fra dommeren om  

 servitutforholdene, jf. § 13, stk. 3, i bekendtgørelsen.
Dette  

 skyldes, at offentlige vejarealer normalt ikke er optaget i tingbogen, og at  

 servitutter, der vedrører det udskilte vejareal, derfor heller ikke  

 kan registreres i tingbogen.
Undtagelsesreglen gælder ikke, hvis den  

 offentlige vej er optaget i tingbogen.
I Sønderjylland er alle  

 offentlige veje optaget i tingbogen, og der kan være tinglyst  

 servitutter på vejarealerne.
Der vil derfor kræves attest fra  

 dommeren om servitutforholdene, både når der overføres  

 areal til offentlig vej og fra offentlig vej.
 11.3. Adkomst.
 11.3.1. Hovedregel, når arealet er overdraget  

 (afhændet m.v.).
 Hovedreglen findes i udstykningslovens § 25, stk. 2, og i  

 bekendtgørelsens § 14, stk. 1, og går i sin kerne ud på,  

 at overdragelsesdokumentet - skødet - skal være tinglyst  

 på begge ejendomme, før den matrikulære forandring kan  

 registreres i matriklen.
 Skødet, som sendes til matrikelmyndigheden med  

 sagen om arealoverførsel, kan ved fremsendelsen være betinget  

 eller endeligt.
Når skødet er endeligt, skal begæring  

 om endelig tinglysning være påtegnet skødet, jf. § 18 i  

 bekendtgørelsen om tinglysning i tingbogen.
Påtegningen skal  

 opfylde tinglysningsbekendtgørelsens almindelige krav til  

 påtegninger, og anmelderen af påtegningen skal således  

 angives ved påtegningens begyndelse, selvom anmelderen er anført  

 andetsteds på skødet, jf. tinglysningsbekendtgørelsens §  

 5, stk. 2. Når begæringen om tinglysning er påtegnet  

 skødet ved fremsendelsen til matrikelmydigheden, er særskilt  

 bemyndigelse for matrikelmyndigheden til at fremsende skødet til  

 endelig tinglysning ikke nødvendig.
Når arealoverførslen  

 er registreret i matriklen, underretter matrikelmyndigheden  

 tinglysningsdommeren herom, jf. udstykningslovens § 32, stk. 1, og sender  

 skødet til tinglysning.
Det påhviler imidlertid anmelderen om  

 nødvendigt at anmode tinglysningsdommeren om forlængelse af den  

 fastsatte frist.
Er skødet betinget, må det ikke være  

 betinget af andet end registreringen af arealoverførslen i matriklen.  

 Skødet kan dog tillige være betinget af, at en anden  

 arealoverførsel samtidig registreres i matriklen.
Begæringen om  

 skødets tinglysning som endeligt bør være  

 påført skødet ved indsendelse til  

 matrikelmyndigheden.
 11.3.2. Undtagelser fra hovedregel.
 11.3.2.1. Værdien under den fastsatte  

 beløbsgrænse.
Reglerne i bekendtgørelsens § 14, stk. 2-5,  

 indeholder undtagelser fra kravet om tinglysning af et overdragelsesdokument.  

 Den vigtigste undtagelse findes i stk. 2. Den gælder for arealer, hvis  

 værdi ikke overstiger det beløb, der er fastsat i § 4, stk. 1, i  

 bekendtgørelsen om matrikulære afgifter og gebyrer m.v.
Der skal  

 i sådanne tilfælde foreligge erklæring fra ejerne om  

 værdien.
Der skal endvidere foreligge rådighedsattest for  

 ejendommene.
 Ved værdien forstås købesummen, dog  

 mindst det beløb, hvormed arealet inklusive bygninger, træer  

 m.v., som overdrages sammen med arealet, indgår i den ansatte  

 ejendomsværdi ved seneste offentlige vurdering.
 11.3.2.2. Arealoverførsel til eller fra offentlig  

 vej.
Undtagelsesreglen i bekendtgørelsens § 14, stk. 3,  

 vedrører dokumentation for overdragelsen ved arealoverførsel  

 til eller fra offentlig vej.
Når et offentligt vejareal nedlægges  

 og overføres til en samlet fast ejendom, eller når der  

 overføres areal fra en ejendom til offentlig vej, er det - uanset  

 værdien af det overførte areal - tilstrækkelig  

 dokumentation for overdragelsen, at der foreligger enten erklæring fra  

 vejbestyrelsen og ejeren af den berørte ejendom om, at de godkender  

 arealoverførslen, eller kopi af aftalen om  

 arealoverførslen.
Det kræves ikke i bekendtgørelsens § 14, stk.  

 3, at der skal foreligge rådighedsattest vedrørende den  

 berørte samlede faste ejendom.
Det er landinspektørens ansvar  

 at sikre sig, at det er ejeren, der underskriver erklæringen.
Hvis en almen vej eller en privat fællesvej er  

 optaget som landevej eller kommunevej i henhold til § 21, henholdsvis § 23 i  

 lov om offentlige veje, er kommunalbestyrelsens (for landevejes vedkommende  

 amtsrådets) erklæring herom tilstrækkelig dokumentation for  

 overdragelsen.
Der skal således ikke foreligge erklæring eller  

 kopi af aftale som nævnt i § 14, stk. 3, 1. pkt., i  

 bekendtgørelsen.
 11.3.2.3. Arealoverførsel af nedlagt privat  

 fællesvej.
Når en nedlagt privat fællesvej søges  

 overført til en samlet fast ejendom efter reglerne i kap. 9 i lov om  

 private fællesveje, er der taget stilling til adkomstforholdene.
Som  

 det fremgår af § 14, stk. 4, i bekendtgørelsen, er det  

 således tilstrækkeligt, at der foreligger erklæring fra  

 vejmyndigheden om, at overdragelsen er sket efter de nævnte regler.
 11.3.2.4. Arealoverførsel fra baneareal, der  

 tilhører staten.
Reglen i bekendtgørelsens § 14, stk. 5,  

 vedrører kun overførsel af areal fra jernbaneareal, der  

 tilhører DSB eller Banestyrelsen, til en samlet fast ejendom.
Den  

 svarer i øvrigt til reglerne i bekendtgørelsens § 14, stk. 3,  

 for overførsel af areal fra udskilt offentlig vej til en samlet fast  

 ejendom.
 11.3.2.5. Arealoverførsel fra ejendom, hvortil  

 ingen har tinglyst adkomst.
 Bortset fra tilfælde, der omfattes af  

 bekendtgørelsens § 14, stk. 3, 4 eller 5, kan der således ikke  

 ske arealoverførsel til eller fra en ejendom, hvortil ingen har  

 tinglyst adkomst, før der er taget stilling til  

 adkomstspørgsmålet, eventuelt ved ejendomsdom.
 11.3.3. Arealoverførsel mellem ejendomme med  

 samme ejer.
Reglerne i bekendtgørelsens § 15 vedrører  

 tilfælde, hvor areal overføres mellem ejendomme, der har samme  

 ejer.
Da der ikke sker overdragelse af arealet, skal der ikke tinglyses noget  

 skøde, og arealet kan uanset dets værdi overføres  

 på grundlag af erklæring fra ejeren.
Desuden skal der foreligge  

 rådighedsattest vedrørende ejendommene.
Et umatrikuleret areal, der er fremkommet ved  

 inddæmning, tørlægning eller opfyldning på  

 søterritoriet, kan overføres til en samlet fast ejendom ved  

 arealoverførsel, når arealet og den ejendom, det ønskes  

 overført til, har samme ejer.
Reglen i bekendtgørelsens § 15,  

 stk. 2, sigter på de tilfælde, hvor det fremkomne areal er  

 umatrikuleret og ikke er optaget i tingbogen.
Dokumentation for, at  

 adkomstforhold ikke er til hinder for arealoverførslen, kan f.eks.  

 være godtgørelse af, at ejeren af den ejendom, arealet  

 ønskes overført til, er den, der har fået tilladelse fra  

 Kystinspektoratet, fra 1. januar 2001 Kystdirektoratet, eller  

 Trafikministeriet til at etablere arealet.
Hvis der foreligger et  

 skøde eller andet overdragelsesdokument vedrørende arealet til  

 ejendommens ejer, vil dette også være tilstrækkelig  

 dokumentation.
 Som beskrevet i afsnit 10.2. kræves der ikke  

 tilladelse fra Kystdirektoratet, hvis et areal fremkommer ved opfyldning m.v.  

 inden for de dækkende værker i en havn omfattet af § 1 i  

 havneloven, hvis det dokumenteres, at Kystdirektoratet har truffet  

 afgørelse om, at opfyldning m.v. kan ske uden tilladelse.
 Bekendtgørelsens § 15, stk. 3, giver mulighed for,  

 at såvel et opfyldt areal som et areal, der er fremkommet ved  

 etablering af et fast anlæg, f.eks. et bolværk uden på et  

 eksisterende bolværk, kan overføres til en samlet fast ejendom,  

 når der foreligger erklæring fra havneejeren om  

 indforståelse med, at arealet overføres, jf.  

 bekendtgørelsens § 15, stk. 1, nr. 1, og om, at arealet er omfattet af  

 havnelovens § 1. Er der tale om opfyldning m.v. i Københavns Havn  

 gælder der tilsvarende regler, jf. bekendtgørelsens § 15, stk.  

 4.
 Med hensyn til indhentning af tilladelse fra  

 Kystdirektoratet henvises til vejledningens afsnit 10.2.
 12. Sammenlægning.
Ved sammenlægning forstås ifølge  

 udstykningslovens § 8, at to eller flere samlede faste ejendomme registreres  

 i matriklen som én samlet fast ejendom.
Udtrykket sammenlægning  

 omfatter således ikke de tilfælde, hvor en bestående  

 ejendoms matrikelbetegnelse forenkles ved, at ét eller flere af  

 ejendommens matr.nre. inddrages under et andet.
Sammenlægning vil ofte være kombineret med  

 inddragelse af matr.nre.
Hvis f.eks. to samlede faste ejendomme, der  

 består af henholdsvis ét matr.nr. og to matr.nre., ønskes  

 registreret i matriklen som ét matr.nr., er der dels tale om  

 sammenlægning, dels om samtidig inddragelse af to af den sammmenlagte  

 ejendoms matr.nre.
Den terminologiske forskel har imidlertid ingen praktisk  

 betydning for den dokumentation, der skal foreligge, og der skal kun betales  

 gebyr for sammenlægningen.
Reglerne om inddragelse af matr.nre.  

 behandles i vejledningens afsnit 16.2.5.
Før en sammenlægning kan registreres i  

 matriklen, skal der ifølge udstykningslovens § 26 og  

 bekendtgørelsens § 16 foreligge dommerattest om, at adkomst- og  

 panteforhold ikke er til hinder for sammenlægningen.
De  

 pågældende ejendomme skal således have samme ejer  

 ifølge tingbogen, og kravet om dommerens attest om panteforhold  

 følger af reglerne i tinglysningslovens § 21.
 Inden en ikke pantsat ejendom begæres sammenlagt med  

 en pantsat ejendom, bør landinspektøren oplyse ejeren om, at  

 sammenlægningen medfører, at de tinglyste pantehæftelser  

 vil komme til at omfatte den sammenlagte ejendom i sin helhed, jf.  

 tinglysningslovens § 24.
 Sammenlægning er omfattet af reglerne om kontrol med  

 overholdelse af anden lovgivning i forbindelse med matrikulære sager,  

 jf. udstykningslovens § 20, stk. 1. Sager om sammenlægning skal derfor  

 forelægges kommunalbestyrelsen til erklæring og i visse  

 tilfælde andre myndigheder.
 13. Ejendomsberigtigelse.
 13.1. Begreb.
Begrebet "ejendomsberigtigelse" er fastlagt i  

 udstykningslovens § 9. Det omfatter tilfælde, hvor det registreres i  

 matriklen, at en ejendomsgrænse er undergået en ændring,  

 der er en følge af hævdserhvervelse (grænsehævd)  

 eller naturens ændring af kysten, et vandløb eller en sø.  

 Endvidere omfatter ejendomsberigtigelse tilfælde, hvor et areal, der i  

 mindst 20 år har været offentlig vej eller sti, udskilles fra en  

 ejendom.
Registreringen af ejendomsberigtigelse i matriklen er gebyrfri.
 Ændring af skel mellem matr.nre. inden for samme  

 ejendom (interne skel) kan ikke ske ved ejendomsberigtigelse.
Ved ejendomsberigtigelse kan der ske ændringer af  

 sogne- og/eller kommunegrænser.
Sager om grænseændringer  

 som følge af ejendomsberigtigelse skal ikke forelægges  

 Kirkeministeriet eller Indenrigsministeriet.
 13.2. Grænsehævd.
 13.2.1. Anvendelsesområde.
Det er en forudsætning for ejendomsberigtigelse som  

 følge af grænsehævd, at naboejeren selv eller gennem andre  

 uberettiget gennem 20 år eller mere har udøvet en faktisk  

 råden over det pågældende areal, uden at denne råden  

 er blevet afbrudt på behørig vis.
En behørig afbrydelse  

 kan ske ved aktiv modråden eller ved at indlede en skelforretning.
Udstykningslovens § 9 indeholder ordene "en ejendoms  

 afgrænsning er ændret som følge af  

 hævdserhvervelse". Der sigtes herved først og fremmest til  

 en ændring af den registrerede grænse mellem bestående  

 ejendomme.
Det er dog også muligt at anvende reglerne om  

 ejendomsberigtigelse, når der er vundet hævd på en  

 tilgrænsende ejendom i dens helhed.
Er ejendommen ikke  

 tilgrænsende, kan der ikke ske ejendomsberigtigelse.
 Reglerne om ejendomsberigtigelse kan således kun  

 anvendes, når det areal, hævden er vundet over, grænser til  

 den hævdendes ejendom.
Det er også en forudsætning for  

 ejendomsberigtigelse som følge af grænsehævd, at der er  

 enighed mellem de pågældende ejere om, at ændringen skyldes  

 hævdserhvervelse, og om beliggenheden af grænsen mellem deres  

 ejendomme, eller om, at hævden er vundet over den tilgrænsende  

 samlede faste ejendom i dens helhed.
Ejerne skal erklære, at  

 ændringen skyldes hævd, hvorved menes, at forholdet har  

 bestået uforandret i mindst 20 år.
Hvis der ikke er enighed om ejendomsgrænsens  

 beliggenhed, kan forholdet kun afklares ved en skelforretning.
Specielle  

 regler gælder dog for de arealer, der er omfattet af udstykningslovens  

 § 46.
 Reglerne om skelforretninger gælder ikke i  

 Københavns og Frederiksberg kommuner, jf. udstykningslovens § 41, og  

 afgørelse af uenigheden om skels beliggenhed må derfor i de to  

 kommuner ske ved anlæggelse af retssag.
 Reglerne om ejendomsberigtigelse som følge af  

 hævdserhvervelse kan ikke anvendes på en ejendomsgrænse  

 mellem to ejendomme, der har samme ejer.
 13.2.2. Ejerforhold.
 Ejererklæringerne efter bekendtgørelsens §  

 17, stk. 1, skal underskrives af dem, der har ret til at råde over de  

 pågældende ejendomme, og deres ejendomsret skal være  

 dokumenteret ved rådighedsattester, jf. bekendtgørelsens § 43.  

 Er de berørte ejendomme under overdragelse, bør henstillingerne  

 i afsnit 6.6 følges.
 Kravet om rådighedsattest kan kun fraviges ved  

 ejendomsberigtigelse mod arealer som nævnt i udstykningslovens § 46. Se  

 nærmere i det følgende afsnit.
 13.2.3. Særligt om gadejord og lign.
 13.2.3.1. Ejendomsberigtigelse mod gadejord og lign.
Gadejordsarealer, grusgrave, sandgrave og lignende  

 arealer, der i sin tid blev udlagt til fælles benyttelse for samtlige  

 bymænd eller hartkornsejere i ejerlavet, er i dag som oftest  

 herreløse.
Det er kun få steder (f.eks. på de sydlige  

 småøer i Danmark), at der endnu findes bylav, som udøver  

 råden over sådanne arealer.
Det kan imidlertid ikke udelukkes, at  

 det oprindelige bylav el.lign. på et vist tidspunkt har overdraget  

 jorden.
 Er der vished for, at gadejord m.v. ejes af et bylav,  

 eller at bylavet har overdraget arealet, kan der kun ske ejendomsberigtigelse  

 som følge af hævdserhvervelse mod arealet, såfremt der for  

 matrikelmyndigheden foreligger en positiv erklæring efter  

 bekendtgørelsens § 17, stk. 1, nr. 1. Det normale krav, jf.  

 bestemmelsens nr. 2, om rådighedsattest fra dommeren kan derimod i et  

 sådant tilfælde fraviges, jf. bekendtgørelsens § 17, stk.  

 5.
 Er der derimod ikke vished for en sådan ejendomsret  

 til arealet, og har arealet til stadighed været registreret i matriklen  

 som gadejord m.v., kan erklæring fra ejeren af arealet erstattes af en  

 af de erklæringer, der er nævnt i bekendtgørelsens § 18,  

 stk. 2. Landinspektøren skal da ifølge bekendtgørelsens  

 § 18, stk. 1, underrette kommunalbestyrelsen om sagen, idet udstykningslovens  

 § 46 angiver en formodning for, at arealet tilhører kommunen.
 Hvis kommunalbestyrelsen erklærer ikke at have  

 indvendinger mod ejendomsberigtigelsen, erstatter denne erklæring  

 såvel den normale ejererklæring som rådighedsattesten, jf.  

 bekendtgørelsens § 18, stk. 2, nr. 1.
I praksis vil der næsten altid være  

 uoverensstemmelser mellem de matrikulære grænser for gadejord  

 m.v. og grænserne i marken.
Det kan således forekomme, at en  

 anden bruger af en del af gadejorden m.v. kan have vundet hævd på  

 et areal, som grænser til det areal, ejendomsberigtigelsen  

 vedrører.
Dette er begrundelsen for den særlige regel i  

 bekendtgørelsens § 17, stk. 6, som finder anvendelse ved enhver  

 ejendomsberigtigelse mod gadejord m.v. - altså uanset om § 18 bringes i  

 anvendelse.
Efter § 17, stk. 6, skal en sådan bruger godkende skellets  

 beliggenhed på den fælles strækning.
Se figuren.
Ejeren af matr.nr. 2a har vundet hævd på  

 delareal nr. 2 og ønsker at få det registreret under sin ejendom  

 ved ejendomsberigtigelse.
Ejeren af matr.nr. 5b bruger delareal nr. 3, og P.  

 Hansen, der ikke ejer nogen af de omkringliggende ejendomme, bruger delareal  

 nr. 4. Delareal nr. 1 benyttes ikke af nogen bestemt.
Skellet, der fastlægges i brugsgrænsen mellem  

 delareal nr. 2 og 3, skal godkendes af ejeren af matr.nr. 5b, og skellet, der  

 fastlægges i brugsgrænsen mellem delareal nr. 2 og 4, skal  

 godkendes af P.
Hansen.
Hvis det ikke er muligt at få en erklæring fra  

 brugeren om godkendelse af det afsatte skel på den  

 pågældende strækning, men skellet fremtræder på  

 en sådan måde, at landinspektøren ikke finder grund til at  

 tvivle på, at det har haft denne beliggenhed i de sidste 20 år,  

 må landinspektøren redegøre herfor.  

 Landinspektøren må da beskrive, hvordan skellet  

 fremtræder, og oplyse, hvorfor brugeren ikke har afgivet  

 erklæring.
Kort- og Matrikelstyrelsen afgør på grundlag  

 heraf, om kravet om brugererklæring kan fraviges, jf. § 17, stk. 6, 2.  

 pkt.
 Registreringen i matriklen af det afsatte skel uden  

 brugerens tiltrædelse udelukker ikke, at den pågældende kan  

 rejse en skelforretning på et senere tidspunkt, hvor han har fået  

 godtgjort sin adkomst til den tilgrænsende del af arealet.
Hvis kommunalbestyrelsen har indvendinger eller reagerer  

 på landinspektørens underretning om sagen, kan  

 ejendomsberigtigelsen måske alligevel gennemføres.
Det kan ske,  

 hvis kommunalbestyrelsen ikke inden 4 måneder efter at have modtaget  

 landinspektørens underretning om sagen har begæret adkomst for  

 kommunen til det tidligere gadejord m.v., jf. bekendtgørelsens § 18,  

 stk. 2, nr. 2. Dokumentation for, at denne betingelse er opfyldt, skal ske  

 ved en erklæring fra tinglysningsdommeren.
Når  

 landinspektøren anmoder dommeren om sådan erklæring, skal  

 der medsendes kopi af underretningen til kommunalbestyrelsen.
Hvis dommerens erklæring går ud på, at  

 kommunalbestyrelsen inden den nævnte frist har begæret adkomst  

 for kommunen tinglyst, må ejendomsberigtigelsen afvente  

 afgørelse af, hvem der har ejendomsret til arealet.
Uenighed om skel  

 mellem arealet og tilgrænsende ejendomme kan herefter afgøres  

 ved skelforretning.
 Det følger af udstykningslovens § 46, stk. 2, at en  

 begæring fra kommunalbestyrelsen om tinglysning af adkomst for kommunen  

 til arealet skal være vedhæftet et af en beskikket  

 landinspektør udarbejdet rids med angivelse af arealets grænser  

 og de tilstødende ejendommes matrikelbetegnelser.
Bestemmelsen anvender udtrykket "et rids". Det  

 er hermed tilsigtet, at der normalt ikke skal foretages skelafmærkning,  

 og ridset bør blot angive arealets afgrænsning på stedet  

 uden hensyn til matrikelkortets udvisende.
I de tilfælde, hvor arealets  

 afgrænsning i marken nogenlunde svarer til matrikelkortets udvisende,  

 bør ridset blot angive arealets afgrænsning på grundlag af  

 matrikelkortet.
Det centrale er, at adkomstforholdet vedrørende  

 arealet bliver løst, medens arealets præcise afgrænsning  

 ikke nødvendigvis skal fastlægges.
Dette spørgsmål  

 kan om nødvendigt finde sin løsning under en  

 efterfølgende skelforretning.
 I andre tilfælde, hvor der er vundet hævd  

 på en væsentlig del af gadejorden m.v., kan kommunalbestyrelsen  

 få sin adkomst til arealet tinglyst efter to forskellige  

 fremgangsmåder, der begge forudsætter registrering i matriklen af  

 eventuelle hævdvundne grænser mod arealet.
 1)	Der gennemføres ejendomsberigtigelse, hvor  

 grænser mod naboejendomme registreres i matriklen, jf. § 17 og § 18,  

 stk. 2, nr. 1. Herefter kan kommunen begære adkomst til arealet lyst  

 efter udstykningslovens § 46, stk. 2, på den resterende del af  

 gadejorden m.v.
2)	I stedet for at følge bestemmelserne i §§ 17  

 og 18 kan det være hensigtsmæssigt for ejerne at søge  

 ejendomsdom og følge den i afsnit 13.2.3.2 beskrevne  

 fremgangsmåde.
I disse tilfælde gennemføres en  

 registrering i matriklen af de hævdvundne grænser i  

 fællesarealet, hvorved delarealerne ved teknisk ændring tildeles  

 selvstændige matr.nre., der noteres i matriklen som en samlet fast  

 ejendom (gadejord eller lignende). Herefter søges der ejendomsdom  

 på de enkelte matr.nre.
Registrering i matriklen af  

 ejendomsberigtigelse eller udstykning sker på grundlag af  

 ejendomsdommen.
 I begge tilfælde skal grænserne mod de  

 hævdvundne arealer være afmærket og fastlagt ved mål.  

 Det følger af bekendtgørelsens § 27, stk. 1 og § 28, stk.  

 1.
 13.2.3.2. Berigtigelse af adkomst til gadejord og  

 lign.
Spørgsmål om adkomst til tidligere gadejord,  

 fælles grus- eller sandgrav og lignende kan ifølge bestemmelsen  

 i udstykningslovens § 46, stk. 2, afgøres efter den noget enklere  

 fremgangsmåde i tinglysningslovens § 52 a.
Bestemmelsen finder kun  

 anvendelse, når adkomst til sådanne arealer søges tinglyst  

 for kommuner.
Efter disse bestemmelser indgives begæring om tinglysning  

 af adkomst til tinglysningsdommeren, som - hvis det er sandsynligt, at  

 kommunen ejer ejendommen - med mindst 14 dages varsel indkalder alle, der ham  

 bekendt berøres af sagen, til et retsmøde.
Hvis det  

 skønnes nødvendigt, kan indkaldelse endvidere foretages med 6  

 ugers varsel i Statstidende og lokale dagblade.
Fremsættes der under retsmødet ikke  

 indsigelser mod, at der tinglyses adkomst for kommunen, afsiges kendelse om  

 tinglysning af adkomst, og kendelsen tinglyses derefter.
Fremkommer der  

 indsigelser, og er det ikke muligt at opnå forlig, henvises sagen til  

 behandling efter retsplejelovens almindelige regler.
Såfremt andre end kommuner søger adkomst  

 på gadejord eller lign. berigtiget, følges reglerne i  

 retsplejelovens § 476 om ejendomsdom.
I tilfælde, hvor flere  

 søger ejendomsdom på hver sin del af gadejorden, kan det af  

 hensyn til indkaldelsen til ejendomsdom og sagens videre behandling  

 være hensigtsmæssigt, at hvert areal forinden tildeles sit eget  

 matrikelnummer ved teknisk ændring.
Tildeling af matrikelnumre kan i  

 disse tilfælde foretages uden erklæring fra ejerne efter § 23 i  

 bekendtgørelse om matrikulære arbejder, men alene på  

 grundlag af landinspektørens oplysninger om formålet med  

 tildelingen.
På grundlag af ejendomsdommen kan hvert matrikelnummer  

 udstykkes fra den samlede faste ejendom eller ved arealoverførsel  

 overføres til den pågældende ejers anden ejendom.
Der  

 svares ikke afgift og gebyr for registreringer, der sker på grundlag af  

 ejendomsdom.
 13.2.4. Landinspektørerklæring.
 Kravet om landinspektørerklæring efter § 17,  

 stk. 1, nr. 3, i bekendtgørelsen om matrikulære arbejder skyldes  

 et ønske om at holde forandringer ved ejendomsberigtigelse adskilt fra  

 forandringer, der skal ordnes ved arealoverførsel, og hvor der skal  

 tages hensyn til pantehæftelser og servitutrettigheder.
Ejendomsberigtigelse forudsætter som nævnt, at  

 der gennem mindst 20 år er udøvet en stadig og effektiv  

 råden over arealet.
Landinspektøren må undersøge,  

 om der er forhold, der modsiger hævden, og om nødvendigt  

 foretage supplerende undersøgelser, f.eks. på grundlag af  

 oplysninger fra tidligere ejere, brugere og naboer, ældre kortmateriale  

 eller flyfotos.
 I Københavns og Frederiksberg kommuner  

 udføres alle matrikulære arbejder af matrikelmyndigheden, og der  

 skal derfor ikke foreligge landinspektørerklæring.  

 Matrikelmyndigheden foretager i disse områder en tilsvarende vurdering  

 af, om der er tale om hævdserhvervelse.
 13.2.5. Pantehæftelser og servitutter.
Ejendomsberigtigelse kan finde sted, uden at der  

 foreligger uskadelighedsattest eller panthaversamtykke.
Der er heller ikke  

 krav om servitutattest.
 Hvis landinspektøren finder det  

 hensigtsmæssigt, kan han efter aftale med rekvirenten udfærdige  

 en servituterklæring til brug for tinglysningsdommeren.
Efter bekendtgørelsens § 17, stk. 2, skal der dog  

 foreligge dommerattest i tilfælde, hvor hævden angår et  

 helt matr.nr., der er en del af en samlet fast ejendom.
Attesten skal  

 gå ud på, at der ikke af hensyn til påhvilende  

 pantehæftelser er noget til hinder for, at matrikelnummeret udgår  

 af matriklen.
Efter § 17, stk. 3, skal der også foreligge dommerattest,  

 hvis hævden angår en hel ejendom, men i så fald skal  

 dommerattesten gå ud på, at ejendommen er ubehæftet.  

 Baggrunden for disse særlige bestemmelser er, at dommeren ikke kan  

 registrere i tingbogen, at arealet eller ejendommen er udgået af  

 matriklen, hvis det er selvstændigt behæftet.
 Efter § 17, stk. 4, kan dommerattesten dog i de  

 tilfælde, hvor hævden angår et ubehæftet matr.nr.  

 eller en ubehæftet ejendom, erstattes af en af landinspektøren  

 attesteret skærmudskrift af den elektroniske tingbog.
 13.2.6. Udskilte offentlige veje og jernbaner.
 Som det fremgår af afsnit 7.3.3., kan der ikke  

 vindes hævd over offentligt vejareal, der er udskilt i matriklen og  

 heller ikke over arealer, der i matriklen er registreret som jernbanearealer.  

 Der henvises til den nærmere omtale i afsnit 7.3.3.
 13.3. Udskillelse af ældre offentlig vej eller  

 sti.
 13.3.1. Anvendelsesområde.
Vejbestyrelserne skal sørge for, at samtlige  

 hovedlandeveje, landeveje, kommuneveje og offentlige stier udskilles i  

 matriklen, medmindre særlige forhold gør sig gældende, jf.  

 § 89, stk. 1, og § 100 i lov om offentlige veje.
Når en offentlig vej  

 eller sti har været optaget på vej- eller stifortegnelsen i de  

 sidste 20 år, sker udskillelsen som ejendomsberigtigelse, jf.  

 udstykningslovens § 9, nr. 2, og § 19 i bekendtgørelsen om  

 matrikulære arbejder.
 13.3.2. Dokumentation.
Som dokumentation for, at de nævnte  

 forudsætninger for ejendomsberigtigelse er til stede, skal der  

 foreligge erklæring herom fra vejbestyrelsen.
Der skal yderligere  

 foreligge skelerklæring efter reglerne i bekendtgørelsens § 3,  

 stk. 2, jf. afsnit 7.2.2.
Udskillelse af offentlig vej fra et jernbaneareal, der  

 tilhører DSB eller Banestyrelsen, må kun ske, hvis der  

 foreligger nødvendig tilladelse fra DSB eller Banestyrelsen, jf.  

 bekendtgørelsens § 19, stk. 1, 2. pkt.
Der skal yderligere foreligge  

 skelerklæring efter reglerne i bekendtgørelsens § 3, stk. 2, jf.  

 pkt. 7.2.2.
 Hvis et areal, der grænser til en udskilt offentlig  

 vej eller sti, i mindst 20 år faktisk har udgjort en del af vejen eller  

 stien, skal ejendomsberigtigelsen ske efter reglerne i § 17 i  

 bekendtgørelsen om matrikulære arbejder.
 Med hensyn til baggrunden for bestemmelsen i § 19, stk. 2  

 - 4, henvises til afsnit 13.2.5.
 13.4. Kyster, vandløb og søer.
 13.4.1. Anvendelsesområde.
Reglerne i § 20 i bekendtgørelsen om  

 matrikulære arbejder kan benyttes, uanset om en samlet fast ejendom  

 grænser til havet, en sø eller et vandløb.
Det er en  

 betingelse, at det er naturen, der har ændret ejendommens  

 afgrænsning ved tilvækst eller fraskylning, f.eks. ved  

 opgrøde, afsætning af slik eller forskydning af  

 vandløb.
Såfremt en sø er i særskilt eje, kan  

 reglerne derimod ikke anvendes.
Søens registrerede grænser  

 danner da skel mod naboejendommene, og ændring af disse skel som  

 følge af opgrøde m.v. i søen må afhængigt af  

 forholdene ske ved arealoverførsel eller ved ejendomsberigtigelse som  

 følge af grænsehævd.
 13.4.2. Ejerforhold.
Efter reglerne i bekendtgørelsens § 20, stk. 2,  

 skal der foreligge skelerklæring, når der fastlægges skel  

 mod en naboejendom i et tilvækstareal.
Hvis erklæring fra ejeren  

 af en naboejendom ikke kan opnås, må landinspektøren  

 redegøre for, hvordan skellet fremtræder, og for årsagen  

 til, at naboejeren ikke har afgivet erklæring.
Kort- og  

 Matrikelstyrelsen afgør på grundlag heraf, om kravet om  

 erklæring kan fraviges.
Det vil være en forudsætning for  

 fravigelsen, at skellet er fastlagt efter nærhedsprincippet, jf. afsnit  

 7.3.3.
 Bestemmelsen i bekendtgørelsens § 20, stk. 3, skal  

 forstås sådan, at rådighedsattest skal foreligge, når  

 der foreligger erklæring fra ejeren af en ejendom, herunder altså  

 også for naboejendomme, jf. § 20, stk. 2.
 14. Ekspropriation og jordfordeling.
 14.1. Dokumentation.
 Definitionerne på udstykning, matrikulering,  

 arealoverførsel og sammenlægning i udstykningslovens kap. 1  

 omfatter også forandringer, der sker som følge af ekspropriation  

 (herunder også ved en fredning efter naturbeskyttelsesloven og en  

 kendelse fra en landvæsenskommission) eller jordfordelingskendelse.  

 Udstykningslovens §§ 21, 24 og 27 indeholder imidlertid særbestemmelser  

 for sådanne matrikulære forandringer.
Lovens § 21, stk. 3, fastslår den  

 pågældende myndigheds pligt til snarest muligt at begære  

 registrering i matriklen af forandringerne.
Der er ikke som i lovens § 21,  

 stk. 1, fastsat en bestemt frist til at anmode en praktiserende  

 landinspektør om at udarbejde den matrikulære sag.
Dette skyldes  

 sagernes ofte meget betydelige omfang.
Ifølge udstykningslovens § 24 skal vedkommende  

 ekspropriations- eller jordfordelingsmyndighed i forbindelse med  

 matrikulære forandringer som følge af ekspropriation eller  

 jordfordelingskendelse påse overholdelse af bestemmelserne i lovens Ved andre matrikulære forandringer påses  

 overholdelse af de nævnte bestemmelser af matrikelmyndigheden.
Når en forandring sker som følge af  

 ekspropriation eller jordfordelingskendelse, påhviler det  

 ekspropriations- eller jordfordelingsmyndigheden at sørge for, at de  

 privatretlige forhold med hensyn til adkomst, pant og servitutter ordnes.
Der  

 skal derfor ikke i den matrikulære sag foreligge dokumentation efter §  

 3, stk. 1 og 2, eller kap. 3-6 i bekendtgørelsen om matrikulære  

 arbejder.
Derimod skal der for matrikelmyndigheden foreligge erklæring  

 fra ekspropriations- eller jordfordelingsmyndigheden om, at forandringen er i  

 overensstemmelse med den beslutning, der er truffet ved ekspropriationen  

 eller jordfordelingskendelsen.
Dette fremgår af udstykningslovens § 27  

 og af bekendtgørelsens § 21, stk. 1.
Tilsvarende regler er fastsat for  

 vandløbsreguleringer, der ikke er blevet berigtiget i matriklen.  

 Reguleringen af et kommunevandløb eller et amtsvandløb kan  

 registreres i matriklen, når der foreligger erklæring fra  

 henholdsvis kommunalbestyrelsen og amtsrådet om, at de forhold, der  

 blev etableret ved vandløbsreguleringen, har bestået i de sidste  

 20 år.
Når der således er tale om, at registreringen i  

 matriklen sker mange år efter reguleringen fandt sted, skal der  

 endvidere foreligge erklæring fra landinspektøren om, at han har  

 givet ejerne af de berørte ejendomme skriftlig meddelelse herom, jf.  

 bekendtgørelsens § 21, stk. 2.
Bekendtgørelsens regler i § 4 om afsætning af  

 bestående skel og de tekniske regler i kap. 11-18 om afmærkning  

 og indmåling af skel m.v. og om udarbejdelse af de nødvendige  

 dokumenter til brug ved registreringen i matriklen gælder derimod i  

 samme udstrækning som for andre matrikulære sager.
Reglerne i  

 bekendtgørelsens § 40 om udarbejdelse af udstykningskort gælder  

 dog ikke ved statslige ekspropriationer, jf. § 33 i bekendtgørelse nr.  

 1024 af 15. december 1993 om tinglysning i tingbogen og § 1, stk. 4, i  

 bekendtgørelsen om udstykningskravet.
Der må så vidt muligt ikke i ekspropriations-  

 eller jordfordelingssager medtages forandringer, der ikke er bestemt ved  

 ekspropriationsbeslutningen eller jordfordelingskendelsen.
Hvis andre  

 forandringer medtages, f.eks. ændring af veje, der ikke er omtalt i en  

 jordfordelingskendelse, skal det klart fremgå af sagen, og der skal  

 foreligge dokumentation efter de almindelige regler i  

 bekendtgørelsen.
 14.2. Tinglysningsfortegnelse.
 Hvis der i forbindelse med den tinglysningsmæssige  

 berigtigelse af forandringerne skal tinglyses adkomst på arealer, der  

 har selvstændigt matr.nr. eller får tildelt nyt matr.nr., kan  

 dette hensigtsmæssigt ske på grundlag af en  

 tinglysningsfortegnelse, der udarbejdes af matrikelmyndigheden i forbindelse  

 med behandlingen af den pågældende ekspropriations- eller  

 jordfordelingssag.
Hvis sådan fortegnelse ønskes udarbejdet,  

 må det oplyses, når sagen indsendes til registrering i matriklen.  

 Det må endvidere oplyses, hvilke arealer (typer af arealer) der  

 ønskes medtaget i fortegnelsen og hvem der er hidtidig og fremtidig  

 ejer.
Tinglysningsfortegnelsen leveres til rekvirenten samtidig med  

 meddelelsen om registrering af forandringerne i matriklen.
Betaling for  

 fortegnelsen opkræves samtidig.
Betalingen sker efter reglerne i Kort-  

 og Matrikelstyrelsens Pris- og Produktkatalog.
 14.3. Servituterklæring.
 Ved almindelig arealoverførsel kan den endelige  

 berigtigelse i tingbogen ske, når tinglysningsdommeren har modtaget  

 meddelelse fra matrikelmyndigheden om arealoverførslen, idet den  

 nødvendige dokumentation vedrørende adkomst-, pante- og  

 servitutforhold foreligger inden eller samtidig med meddelelsen.
Ved arealoverførsel som følge af  

 ekspropriation eller jordfordelingskendelse er forholdene anderledes.
Den  

 pågældende myndighed kan normalt først udarbejde  

 nødvendige adkomstdokumenter og servituterklæringer efter, at  

 der er sket registrering (herunder tildeling af nye matr.nre.) i  

 matriklen.
Det er af betydning, at tidsrummet mellem den  

 pågældende sags registrering i matriklen og den endelige  

 berigtigelse i tingbogen bliver så kort som muligt.
Den medvirkende  

 landinspektør kan bidrage hertil ved at sørge for, at  

 servituterklæring ajourføres umiddelbart efter registreringen i  

 matriklen og snarest sendes til vedkommende myndighed eller eventuelt efter  

 aftale med denne direkte til tinglysningsdommeren.
Servituterklæring  

 skal ikke sendes til Kort- og Matrikelstyrelsen med den matrikulære  

 sag.
 14.4. Planbogskort.
 14.4.1. Indledning.
 I forbindelse med ekspropriation af areal til vej- og  

 jernbaneanlæg m.v. anbefaler Kort- og Matrikelstyrelsen efter aftale  

 med Trafikministeriet, at der udarbejdes planbogskort (et projektgrundlag,  

 der viser forholdene i marken og den matrikulære situation).
 Når der før udførelsen af det  

 pågældende anlæg udarbejdes et sådant projektgrundlag  

 i samarbejde med en praktiserende landinspektør, kan dette materiale  

 danne grundlag for anlæggets senere matrikulære berigtigelse.
 14.4.2. Generelle regler om planbogskort.
 Ved udfærdigelsen af planbogskort anbefales det, at  

 følgende regler iagttages:
 14.4.3. Særligt om planbogskort vedrørende  

 vejanlæg.
 Ved udfærdigelse af planbogskort i anledning af  

 vejanlæg anbefales yderligere følgende:
 Ved udfærdigelse af planbogskort i anledning af  

 jernbaneanlæg må det forventes, at anlægsmyndigheden  

 stiller særlige krav for så vidt angår planbogskortenes  

 indhold m.m.
 14.5. Cirkulærer og vejledning i  

 øvrigt.
 Der henvises i øvrigt til ministeriet for  

 offentlige arbejders (nu Trafikministeriets) cirkulære nr. 46 af 28.  

 april 1986 om fremme af ekspropriationssager og samme ministeriums  

 "vejledning vedrørende matrikulær og  

 tinglysningsmæssig berigtigelse af linieanlæg" fra 1986.
Med hensyn til bl.a. den matrikulære behandling af  

 jordfordelingssager henvises til Landbrugs- og Fiskeriministeriets vejledning  

 fra 1996 om jordfordeling og matrikulær berigtigelse.
Vejledningen  

 fås ved henvendelse til Direktoratet for FødevareErhverv,  

 Jordfordelingskontoret, Kampmannsgade 3, 1780 København V.
 15. Fælleslodder.
 15.1. Generelle forhold.
 Ved en fælleslod forstås et matr.nr. i  

 fælleseje, når mindst én ideel andel i matrikelnummeret er  

 registreret i matriklen som hørende til en samlet fast ejendom, jf.  

 udstykningslovens § 3.
Fælleslodderne er arealer, der i sin tid ikke blev  

 udskiftet, men blev udlagt til fælles brug for flere lodsejere i et  

 ejerlav.
Ved udarbejdelsen af matriklen af 1844 blev de ideelle andele i  

 fællesarealerne noteret som hørende til de  

 pågældende lodsejeres ejendomme, som dengang var betegnet med kun  

 ét matr.nr. hver.
I dag kan en andel enten være en del af en  

 samlet fast ejendom, jf. udstykningslovens § 2, stk. 3, eller være en  

 fri andel, d.v.s., at andelen ikke længere er noteret som  

 hørende til et bestemt matr.nr.
Når alle andele er blevet frie  

 andele, er der ikke længere tale om en fælleslod, men om en  

 almindelig samlet fast ejendom i sameje mellem flere ejere.
Udstykningslovens § 15 indeholder regler om andele i  

 fælleslodder.
En andel, der udgør en del af en samlet fast  

 ejendom, kan således ikke afhændes eller pantsættes  

 særskilt, medmindre andelen fraskilles ejendommen som en fri andel.
Der  

 henvises herom til afsnit 15.2. Andelen må ikke efter fraskillelsen  

 på ny registreres som hørende til en samlet fast ejendom.
Det  

 fremgår også af udstykningslovens § 15, at der ikke kan  

 registreres nye fælleslodder i matriklen.
 Regler om opdeling af en fælleslod i  

 afgrænsede arealer, der udlægges som vederlag for ideelle andele  

 i fælleslodden, er omtalt i afsnit 15.3.
 Der henvises i øvrigt til afsnit 2.1. og 4.3. i  

 vejledningen om udstykningskravet.
 15.2. Fraskillelse af andel i en fælleslod fra en  

 samlet fast ejendom.
Når en andel i en fælleslod udgør en  

 del af en samlet fast ejendom, er andelen omfattet af ejendommens samlede  

 pantehæftelser.
Fraskillelse af andelen forudsætter imidlertid  

 ikke, at andelen er relakseret.
Dette sker først ved et eventuelt  

 efterfølgende salg af andelen.
Bekendtgørelsen indeholder  

 derfor ingen særlige regler om fraskillelse af andele i  

 fælleslodder.
Fraskillelse af en andel i en fælleslod fra en  

 samlet fast ejendom er heller ikke omfattet af udstykningslovens § 20, og der  

 er således ingen krav om oplysninger og erklæringer i henhold til  

 anden lovgivning.
 Ved begæring om fraskillelse af en andel i en  

 fælleslod fra en samlet fast ejendom skal der kun foreligge en  

 skematisk redegørelse, og der skal ikke betales ekspeditionsgebyr.  

 Andelen eksisterer efter fraskillelsen som en fri andel i  

 fælleslodden.
 I tingbogen kan en fri andel registreres som en  

 selvstændig ejendom (en bestemt fast ejendom, jf. tinglysningslovens §  

 10). I tingbogen benævnes en fri andel normalt som "den forhen til  

 matr.nr. ..... hørende andel i matr.nr. .....".
 Ved udstykning af en samlet fast ejendom, hvortil der  

 hører andel i en fælleslod, er det nødvendigt, at  

 landinspektøren oplyser, om andelen skal forblive under  

 restejendommen, følge jorderne eller fraskilles som en fri andel efter  

 udstykningslovens § 15.
 15.3. Opdeling af en fælleslod i afgrænsede  

 arealer.
Opdeling af en fælleslod, hvorved der som vederlag  

 for ideelle andele i fælleslodden udlægges afgrænsede  

 arealer med eget matr.nr., er sjældent forekommende.
Der er derfor ikke  

 i udstykningslovens kap. 1 defineret et begreb, der dækker sagsarten,  

 men det er ved lovens tilblivelse forudsat, at der til brug ved registrering  

 af opdelingen i matriklen skal foreligge den samme dokumentation som ved en  

 almindelig udstykning.
Matrikelmyndigheden kan derfor ifølge § 22 i  

 bekendtgørelsen om matrikulære arbejder forlange, at der skal  

 foreligge sådan dokumentation.
Foruden den særlige  

 ejererklæring, der altid skal foreligge ifølge bestemmelsen i §  

 22, vil der altid blive forlangt skelerklæring og dokumentation for, at  

 der er vejadgang fra de udlagte arealer til offentlig vej, jf. reglerne i  

 bekendtgørelsens kap. 2 og 3. Desuden vil der blive krævet  

 opmålingsdokumenter, ændringskort, indlægningskort og  

 skematisk redegørelse efter reglerne i bekendtgørelsens kap.  

 15-18. Det vil også blive forlangt, at offentlige myndigheder skal have  

 sagen forelagt til udtalelse efter reglerne i bekendtgørelsen om  

 udstykningskontrollen.
Opdeling af en fælleslod i afgrænsede  

 arealer som vederlag for ideelle andele er ikke pålagt afgift eller  

 gebyr, og der er ikke krav om forevisning af et kort ved tinglysning af det  

 første skøde på et areal, der er udlagt som vederlag for  

 andel i en fælleslod.
Selvom det kun er en del af fælleslodden, der  

 ønskes opdelt, kan det være hensigtsmæssigt, hvis  

 landinspektøren efter aftale med rekvirenten udarbejder en samlet  

 "udstykningsplan", som viser, hvordan hele fælleslodden kan  

 opdeles.
Herved får alle ejere af andele i fælleslodden mulighed  

 for at bedømme forslaget, inden de godkender, at enkelte arealer  

 udlægges som vederlag for ideelle andele, jf. bekendtgørelsens §  

 22.
Et areal, der er vederlag for en fri andel i en  

 fælleslod, vil efter opdelingen komme til at udgøre en ny samlet  

 fast ejendom.
Er arealet derimod vederlag for en andel, der er en del af en  

 samlet fast ejendom, vil det ved opdelingen tildelte matr.nr. blive noteret  

 under denne ejendom, medmindre andelen samtidig begæres fraskilt, jf.  

 vejledningens afsnit 15.2.
I tidens løb er der opstået en betydelig  

 uorden med hensyn til registrering af ejendomsforholdene vedrørende  

 andele i fælleslodder.
Det betyder, at registreringen i matriklen ikke  

 nødvendigvis er korrekt.
Der kan desuden være uoverensstemmelser  

 mellem registreringerne i matrikel, tingbog og ESR.
Endelig kan der  

 være sket overdragelse af eller vundet hævd på en del af en  

 fælleslod, uden at disse forhold er blevet berigtiget.
Det er landinspektørens ansvar at indhente  

 erklæring fra alle ejere, der har andel i fælleslodden.
Da det  

 som ovenfor nævnt kan være vanskeligt at afgrænse  

 ejerkredsen, bør landinspektøren, før en ideel andel i  

 en fælleslod udlægges som et afgrænset areal, indhente  

 oplysning om noterings- og ejerforhold fra matriklen og tingbogen.
Hvis der  

 er tvivl om ejerforholdet til fælleslodden (antallet af andele,  

 ejerforholdet til andele), kan landinspektøren indkalde alle, der  

 gør krav på at have andel i fælleslodden til et  

 møde.
Indkaldelsen kan eksempelvis ske på tilsvarende måde  

 som den procedure, der er beskrevet i tinglysningslovens § 52 a.
Kan der ikke opnås enighed om ejerforholdet til  

 fælleslodden, kan den ikke opdeles, før ejerforholdet er  

 afklaret - eventuelt ved ejendomsdom.
Der er ikke i udstykningsloven - som i  

 de tidligere udskiftningsbestemmelser - regler for opløsning af  

 fællesskabet i tilfælde, hvor en af ejerne ikke vil godkende, at  

 et areal udlægges som vederlag for en ideel andel.
Hvis en del af en fælleslod ønskes fraskilt,  

 for at arealet kan sælges til anden side, og alle ejerne af andele i  

 fælleslodden fortsat skal have andel i den resterende del af  

 fælleslodden, må det ske ved udstykning eller  

 arealoverførsel.
Overdragelsesdokumentet må udstedes af samtlige  

 ejere af andele i fælleslodden.
 16. Tekniske ændringer i matriklen.
 16.1. Indledning.
Bestemmelserne i udstykningslovens § 31 vedrører  

 tekniske ændringer i matriklen.
Det er kendetegnende for en teknisk  

 ændring, at den ikke indebærer nogen ændring af den eller  

 de berørte ejendommes retsforhold.
Det er kun oplysningerne i  

 matriklen om ejendommen, der ændres, f.eks. oplysning om arealernes  

 matr.nre., om mål til skel, om arealstørrelser o.s.v.
 Udarbejdelse af ansøgning eller indberetning om en  

 teknisk ændring i matriklen betragtes som matrikulært arbejde,  

 jf. udstykningslovens § 13, stk. 1.
 Tekniske ændringer kan normalt ske uden ejernes  

 samtykke, men ansøger en landinspektør om tildeling eller  

 inddragelse af et matr.nr. eller om ændring af et skel mellem matr.nre.  

 inden for en samlet fast ejendom (et internt skel), vil dette  

 forudsætte ejerens indforståelse.
Der må gives underretning til ejerne om  

 ændring af matrikelbetegnelser og om ændring af den i matriklen  

 registrerede arealstørrelse for deres ejendomme.
Når  

 ændringen sker efter ansøgning fra en landinspektør,  

 forventes det, at landinspektøren underretter ejerne.
Sker  

 ændringen på matrikelmyndighedens foranledning, sørger  

 matrikelmyndigheden for underretningen.
 Sager om tekniske ændringer i matriklen skal ikke  

 forelægges kommunalbestyrelsen.
 16.2. Matrikelbetegnelsen.
 16.2.1. Matrikelinddelingen uden for  

 Sønderjylland.
 Matrikelbetegnelsen for et areal består af  

 matr.nr. og ejerlav.
Ved matrikuleringen i forrige århundrede blev  

 matriklen for landområderne opbygget på grundlag af den kirkelige  

 sogneinddeling på landet.
Sognet var underinddelt i ejerlav, der  

 svarede til en landsby med dens jorder, en hovedgård eller andre  

 stedlige områder.
Ejerlavets og sognets navn indgik i  

 matrikelbetegnelsen. Ændringer i den kirkelige sogneinddeling  

 nødvendiggjorde derfor ændringer i matrikelbetegnelserne.
I købstæderne var matriklen inddelt i  

 købstadens grunde og købstadens jorder, der kunne være  

 underinddelt i ejerlav.
Sognet indgik ikke i matrikelbetegnelsen, men  

 sognegrænserne var indtegnet på matrikelkortet.
 I 1979 gennemførtes en reform, hvorved  

 matrikelbetegnelserne for hele landet blev forenklet, og matrikelinddelingen  

 blev løsrevet fra den kirkelige inddeling.
Ejerlavsbetegnelserne for landområderne består  

 fra dette tidspunkt af den daværende ejerlavsbetegnelse, ofte i  

 forkortet form, og det daværende sognenavn.
Eksempelvis kom  

 Andebølle By, Vissenbjerg Sogn til at hedde Andebølle By,  

 Vissenbjerg.
 En landsdækkende fortegnelse over  

 ejerlavsbetegnelserne med tilhørende koder kan købes i Kort- og  

 Matrikelstyrelsen i bogform eller på edb-medie.
 Ejerlavsbetegnelserne forudsættes benyttet af  

 offentlige myndigheder indbyrdes og i meddelelser m.v. til grundejere og  

 andre vedrørende faste ejendomme.
Sognegrænserne er fortsat registreret på  

 matrikelkortet, og de ajourføres i takt med ændringer i den  

 kirkelige inddeling.
Derimod ændres ejerlavsbetegnelsen ikke, når  

 der sker ændringer i den kirkelige inddeling.
Det er af administrative grunde en fordel, at sogne- og  

 kommunegrænser følger matrikelskel.
I Københavns Kommune  

 er sognegrænser dog ikke fastlagt i forhold til matrikelskel.
Når der ønskes foretaget ændringer i  

 den kirkelige eller kommunale inddeling, bliver Kort- og Matrikelstyrelsen af  

 Kirkeministeriet, henholdsvis Indenrigsministeriet, bedt om en udtalelse,  

 herunder om en beskrivelse af den foreslåede grænse i forhold til  

 matrikelskel.
Københavns og Frederiksberg kommuner bliver tilsvarende  

 bedt om at udtale sig.
Kort- og Matrikelstyrelsen fastholder af administrative  

 hensyn, at grænsen skal følge matrikelskel.
I tilfælde,  

 hvor den foreslåede grænse er vist nær ved skel, henstiller  

 styrelsen derfor, at grænsen flyttes, så den kommer til at  

 følge skellene.
Hvis den nye grænse undtagelsesvis må  

 fastlægges, så den ikke følger et skel, må der  

 ansøges om tildeling af et nyt matr.nr., så grænsen kommer  

 til at følge det nye skel.
Skellet skal afmærkes og  

 indmåles efter reglerne i kap. 11 i bekendtgørelsen om  

 matrikulære arbejder, og der skal foretages arealberegning efter  

 reglerne i kap. 14. Der opkræves gebyr for ansøgt tildeling af  

 nyt matr.nr. og for ændring af skel inden for en samlet fast ejendom,  

 når skellets beliggenhed på stedet ændres, jf. § 1 i  

 bekendtgørelse om matrikulære afgifter og gebyrer m.v.
 16.2.2. Matrikelinddelingen i Sønderjylland.
I den sønderjyske matrikel har parcellen  

 været en fundamental registreringsenhed for en ejendoms arealer.  

 Parcelbegrebet har sin oprindelse i den preussiske matrikulering, hvor de  

 enkelte parceller dannede grundlag for taksation af ejendommen til  

 beskatning.
Parcellen omfatter et areal af samme kulturart (ager, eng, have  

 m.v.).
Ved matrikuleringen blev parcellerne nummereret fra nr. 1  

 og i stigende orden for hvert kortblad i ejerlavet.
Nummereringen begyndte  

 normalt i øverste venstre hjørne af kortet og løb med  

 uret rundt.
Parcellerne blev registreret i parcelbogen, der er inddelt  

 efter kortdistrikter.
Når en parcelgrænse blev ændret i  

 forbindelse med en matrikulær forandring, blev de berørte  

 parceller tildelt et nyt nummer (det næste ledige, hele parcelnummer  

 på kortbladet), der anførtes som tælleren i en  

 brøk, hvor nævneren var parcellens oprindelige nummer.
Hvis en  

 parcel med nr. 37 blev delt i to stykker ved et nyt skel, og det  

 første ledige nummer var 240, fik stykkerne parcelnr. 240/37 og  

 241/37. Ved en videreopdeling blev det oprindelige parcelnummer i  

 nævneren fastholdt.
Ajourføring og tildeling af parcelnumre  

 ophørte med indførelsen af det digitale matrikelkort.
Ved matrikuleringen blev parcellerne samlet i artikelnumre  

 (art.nr.), der var en betegnelse for hele ejendommen.
De enkelte ejendomme  

 eller de arealer (parceller), der tilhørte samme ejer, blev  

 således registreret i artikelbogen, der senere blev kaldt  

 matrikelbogen.
Artikelnummeret blev anvendt som sønderjysk  

 matrikelbetegnelse frem til 1. juli 1971, hvor det blev afløst af  

  matrikelnummer (matr.nr.), som anvendes i det øvrige land.
Ved ejerlavsreformen i 1979 blev ejerlavsbetegnelserne i  

 Sønderjylland fastsat således, at ejerlavet svarer til et  

 kortdistrikt.
Der anvendes ikke litra i de sønderjyske matrikelnumre.  

 Ved udstykning m.v. tildeles nye ejendomme næste ledige matr.nr. i  

 ejerlavet.
 Parcelbogen og matrikelbogen blev i 1984-86 afløst  

 af den landsdækkende edb-matrikel.
 16.2.3. Hovedprincipper.
 Det fremgår af udstykningslovens § 31, stk. 1, at  

 det er matrikelmyndigheden, der bestemmer, hvordan en ejendom skal være  

 betegnet i matriklen.
 Matrikelmyndigheden tildeler matr.nr. til nye ejendomme  

 m.v. og kan ændre matrikelbetegnelsen for bestående  

 ejendomme.
 Det sker efter følgende hovedprincipper:
 1)	Hvert særskilt beliggende areal af en samlet fast ejendom  

 bør have selvstændigt matr.nr.
2)	Et samlet areal af en ejendom bør ikke have flere matr.nre.  

 end nødvendigt.
Det er således ønskeligt at inddrage et  

 matr.nr., hvis dets skel ikke har praktisk betydning.
Ændring af matrikelbetegnelsen (matr.nre.) for  

 bestående ejendomme kan foretages a)	systematisk på foranledning af Kort- og Matrikelstyrelsen,  

 f.eks. i forbindelse med den igangværende tildeling af  

 matr.nr. til særskilt beliggende arealer af et matr.nr., jf.  

 nedenfor, b)	i forbindelse med udstykning og arealoverførsel m.m. eller c)	efter ansøgning om tildeling eller inddragelse af et  

 matr.nr., herunder i forbindelse med ændring af den kirkelige eller  

 kommunale inddeling.
I perioden 1984 til 1994 ændrede Kort- og  

 Matrikelstyrelsen systematisk og kommunevis matrikelbetegnelsen for  

 umatrikulerede arealer, der er optaget i matriklen.
Disse umatrikulerede  

 arealer (bortset fra offentlige veje) blev tildelt  

 matr.nr.
Oplysningerne om de enkelte arealers oprindelige anvendelse som  

 gadejord, grusgrav, sandgrav, kirkegård og lignende fremgår  

 fortsat af matriklen.
I 1999 påbegyndte Kort- og Matrikelstyrelsen en  

 systematisk tildeling af matr.nr. til særskilt beliggende arealer  

 (lodder) af et matr.nr.
Tildelingen af matr.nr. til lodder (TML-projektet)  

 gennemføres kommunevis, og projektet forventes at være afsluttet  

 ved udgangen af 2004. Fremdriften i projektet fremgår af Kort- og  

 Matrikelstyrelsens hjemmeside på adressen www.kms.dk.
 16.2.4. Tildeling af matr.nr.
 16.2.4.1. Ved udstykning m.v.
 I sager om udstykning, matrikulering og  

 arealoverførsel tildeler matrikelmyndigheden fortsat matr.nr. efter  

 følgende retningslinier:
 1)	Når en ny ejendom opstår ved udstykning  

 eller matrikulering, tildeles den matr.nr., medmindre den allerede har  

 selvstændigt matr.nr.
 Delareal nr. 2 udstykkes fra matr.nr. 3a og tildeles  

 nyt matr.nr.
 2)	Når en samlet fast ejendom, der oprettes ved  

 udstykning eller matrikulering, består af flere adskilte arealer  

 (lodder), vil hvert areal få selvstændigt matr.nr.
Ny ejendom oprettes ved udstykning af delarealerne nr.  

 2, 3 og 4 af matr.nr. 5a.
Hvert delareal tildeles et matr.nr.
De 3 matr.nre.  

 noteres som en samlet fast ejendom.
 3)	Når afgivelse af areal fra en samlet fast  

 ejendom bevirker, at der under restejendommen opstår en særskilt  

 beliggende del (lod) af et matr.nr., vil denne del normalt få  

 selvstændigt matr.nr.
Delareal nr. 2 af matr.nr. 1a overføres til  

 matr.nr. 2b.
Delareal nr. 3 af matr.nr. 1a får tildelt  

 selvstændigt matr.nr., der noteres som en samlet fast ejendom med  

 matr.nr. 1a.
 4)	Når en særskilt beliggende lod af et  

 matr.nr. - bortset fra hovedlodden - ændres ved udstykning,  

 arealoverførsel eller ejendomsberigtigelse, vil lodden normalt  

 få selvstændigt matr.nr.
Delareal nr. 3 af matr.nr. 8f overføres til  

 matr.nr. 12k.
Delareal nr. 2 af matr.nr. 8f får tildelt  

 selvstændigt matr.nr., der noteres som en samlet fast ejendom med  

 matr.nr. 8f.
 5)	Når et areal overføres til en samlet  

 fast ejendom, som det ikke grænser til, vil arealet få  

 selvstændigt matr.nr.
Delareal nr. 2 og 3 af matr.nr. 1a overføres til  

 matr.nr. 2b.
Delarealerne får tildelt hver sit nye matr.nr. og noteres  

 som en samlet fast ejendom med matr.nr. 2b.
 6)	Når et areal overføres til en  

 tilgrænsende ejendom i et andet sogn (uden for Københavns  

 Kommune) eller en anden kommune, og sogne- eller kommunegrænsen skal  

 bestå uændret, vil det overførte areal få  

 selvstændigt matr.nr.
Ejendommene matr.nr. 1b og 4a ligger i hver sit sogn.  

 Sognegrænsen skal bestå uændret.
Delareal nr. 1 af matr.nr.  

 1b overføres til ejendommen matr.nr. 4a.
Delarealet får tildelt  

 nyt matr.nr. og noteres som en samlet fast ejendom med matr.nr. 4a.
Ved udarbejdelsen af sager om matrikulære  

 forandringer skal landinspektøren være opmærksom på  

 de anførte retningslinier for tildeling af matr.nr., således at  

 der ved arealberegning og udformning af sagens dokumenter tages hensyn  

 hertil.
Det kan være tilfældet ved vejudskillelse, hvor der ofte  

 opstår nye lodder.
Ved arealoverførsel, hvor der overføres  

 areal til en tilgrænsende ejendom i et andet sogn eller en anden  

 kommune, vil det overførte areal som nævnt (uden for  

 Københavns Kommune) få selvstændigt matr.nr.
Dette  

 gælder dog ikke, hvis sogne- eller kommunegrænsen skal  

 ændres i overensstemmelse med den matrikulære forandring.
En  

 kommunegrænse kan efter aftale med Indenrigsministeriet, ændres  

 uden tilladelse, hvis det overførte areal er mindre end 3000 m², er  

 ubeboet og ikke agtes bebygget.
En sognegrænse, der ikke er en  

 kommunegrænse, kan ændres uden tilladelse fra Kirkeministeriet,  

 hvis det overførte areal er ubeboet og ikke agtes bebygget.
Er disse  

 betingelser ikke opfyldt, skal tilladelse til ændringen af  

 sognegrænsen og/eller kommunegrænsen foreligge før  

 arealoverførslen.
 16.2.4.2. Ved teknisk ændring.
Bestemmelsen i § 23 i bekendtgørelsen om  

 matrikulære arbejder giver mulighed for en administrativ deling af et  

 matr.nr. i to eller flere matr.nre.
Parterne i et brugsforhold, der kun  

 vedrører en del af et matr.nr., kan således få registreret  

 brugsretsarealet i matriklen ved et selvstændigt matr.nr.
Når  

 særlige forhold taler for det, kan matrikelmyndigheden  

 imødekomme ansøgning om tildeling af matr.nr. i andre  

 tilfælde end ved brugsforhold, f.eks. med henblik på registrering  

 af en zonegrænse, der gennemskærer en ejendom, eller med henblik  

 på registrering af et forurenet areal, der ønskes  

 afgrænset i forhold til ejendommens øvrige jorder.
Det  

 omhandlede areal registreres i matriklen ved et selvstændigt matr.nr.  

 Det pågældende areal vil fortsat udgøre en del af den  

 samlede faste ejendom, det hidtil har været en del af.
Notering i  

 matriklen herom foretages samtidig med registreringen af det nye matr.nr.  

 Forandringerne meddeles til tinglysningsdommeren og kommunalbestyrelsen med  

 henblik på registrering i tingbogen og Det fælleskommunale  

 Ejendomsdatasystem (ESR).
Ved ordningen opnås, at arealet identificeres  

 entydigt ved det tildelte matr.nr., og at arealets grænser bliver  

 afmærket, indmålt og registreret i matriklen, jf.  

 bekendtgørelsens kap. 11. Det nye matr.nr. kan ikke afhændes  

 eller pantsættes særskilt i forhold til de øvrige  

 matr.nre. i ejendommen, jf. udstykningslovens § 14, og der kan heller ikke  

 afholdes skelforretning vedrørende et sådant skel inden for en  

 samlet fast ejendom.
Det vil blive registreret i matriklen, at det  

 pågældende matr.nr. er oprettet ved en administrativ deling af  

 matrikelnummeret.
 I tilfælde, hvor der ønskes registreret nyt  

 skel i overensstemmelse med en ny beliggenhed af en sogne- eller  

 kommunegrænse, jf. afsnit 16.2.1., kan det også være  

 nødvendigt at foretage en administrativ deling af et berørt  

 matr.nr.
 Ansøgning om tildeling af selvstændigt  

 matr.nr. til servitutarealer kan ikke forventes imødekommet.
 Når der ansøges om tildeling af matr.nr. til  

 et areal efter bekendtgørelsens § 23 eller med henblik på  

 registrering af en administrativ grænse, skal reglerne i  

 bekendtgørelsens kap. 11-18 følges.
For tildeling af et matr.nr. efter ansøgning skal  

 der betales et ekspeditionsgebyr, jf. § 1 i bekendtgørelsen om  

 matrikulære afgifter og gebyrer.
Dette gælder dog kun,  

 såfremt der ved tildelingen af matrikelnummeret registreres nye skel i  

 matriklen.
 16.2.5. Inddragelse af matr.nr. og ændring af  

 interne skel.
 Ved inddragelse af et matr.nr. under et andet matr.nr.  

 udgår det førstnævnte matr.nr. af matriklen, medens det  

 andet matr.nr. fremtidig er betegnelse for det samlede areal af de to  

 numre.
For at opnå en forenkling af ejendommenes  

 matrikelbetegnelser er det ønskeligt, at overflødige matr.nre.  

 bliver inddraget.
Der vil i forbindelse med udarbejdelse af matrikulære  

 sager, navnlig arealoverførsel og sammenlægning, normalt  

 være indhentet den dokumentation, som også er nødvendig  

 for inddragelse af matr.nre., og landinspektøren bør derfor  

 sørge for inddragelse af matr.nre. i sagen.
 Der kan naturligvis også ansøges om  

 inddragelse af matr.nre. uden forbindelse med andre matrikulære  

 forandringer.
Inddragelse af et matr.nr. under et andet  

 forudsætter, at arealerne er sammengrænsende.
Inddrages f.eks. to  

 matr.nre. under et tredje nummer, vil det tilsvarende være en  

 forudsætning, at der er tale om sammengrænsende arealer.
Et  

 matr.nr., hvorunder der inddrages andre matr.nre., må  

 således ikke som følge heraf komme til at bestå af  

 adskilte arealer (lodder).
Ved inddragelse af matr.nre. bør ubehæftede  

 matr.nre. inddrages frem for behæftede, ligesom ubebyggede matr.nre.  

 bør inddrages frem for bebyggede.
Før ubehæftede  

 matr.nre. inddrages under et behæftet matr.nr., bør  

 landinspektøren oplyse ejeren om, at de tinglyste pantehæftelser  

 vil komme til at omfatte arealet af de hidtil ubehæftede matr.nre., jf.  

 tinglysningslovens § 24.
 Inddragelse af matr.nre. er gebyrfri.
 Et matr.nr., der i sin helhed er fredskov, bør dog  

 ikke søges inddraget under et matr.nr. uden fredskov eller  

 omvendt.
 Ved inddragelse af et matr.nr. skal der ifølge  

 bekendtgørelsens § 24, stk. 1, foreligge attest fra dommeren om, at  

 adkomst- og panteforhold ikke er til hinder for ændringen.
Når den nævnte dommerattest er  

 nødvendig, har det sammenhæng med reglerne i landbrugslovens §§  

 2 og 3. Ifølge landbrugslovens § 2 udgør arealer, der er  

 vurderet under en landbrugsejendom, en del af ejendommen, når  

 landbrugsnoteringen i matriklen er foretaget.
Udvidelsen af  

 landbrugsnoteringen til at omfatte sådanne medvurderede arealer, sker  

 uden hensyn til panteforholdene.
Det samme gælder, når der efter  

 lovens § 3, bl.a. på grundlag af vurderingsoplysninger om, at  

 ejendommen udgør en driftsenhed, foretages notering af en ejendom som  

 landbrugsejendom.
 Der er derfor ikke sikkerhed for, at matr.nre., der  

 hører til en samlet fast ejendom, som er eller har været  

 undergivet landbrugspligt, er ens behæftede.
Når der sker udvidelse af landbrugsnoteringen i  

 matriklen eller notering af en ejendom som landbrugsejendom på grundlag  

 af bestemmelserne i landbrugslovens §§ 2 og 3, forudsættes det, at de  

 pågældende matr.nre. har samme ejer.
Hvis adkomstforholdene  

 ifølge tingbogen gør udvidelsen af landbrugsnoteringen umulig,  

 frafaldes noteringsudvidelsen, og de ikke-noterede matr.nre. er ikke  

 omfattet af ejendommens landbrugspligt, selvom de er vurderet under  

 ejendommen.
Landbrugsnoteringen i matriklen blev ajourført systematisk  

 fra 1993-1995. Efter den 1. august 1995 foretages der på grundlag af de  

 seneste vurderingsoplysninger noteringsudvidelser i matriklen en gang om  

 året eller ved lejlighed, jf. § 1, stk. 4, i  

 landbrugslovscirkulæret.
Der er ingen usikkerhed med hensyn til panteforholdene,  

 når det matr.nr., som ønskes inddraget, tidligere ved en teknisk  

 ændring er tildelt som betegnelse for et areal under ejendommen, f.eks.  

 en selvstændigt beliggende del af et matr.nr. eller et areal, der  

 var givet særskilt i brug, jf. bekendtgørelsens § 23. Det  

 pågældende matr.nr. blev nemlig betegnelse for et areal, der  

 udgjorde en del af et eksisterende matr.nr.
De to matr.nre. var derfor ens  

 behæftede (eventuelt ubehæftede), de havde samme ejer, og de har  

 været noteret som en samlet fast ejendom, eventuelt sammen med andre  

 matr.nre.
Som følge af udstykningslovens § 14, jf. tinglysningslovens  

 § 10, stk. 1, kan der ikke ske særskilt ejerskifte eller  

 pantsætning af en del af en samlet fast ejendom, og det er derfor ikke  

 nødvendigt, at der skal foreligge dommerattest om adkomst- og  

 panteforhold i en sådan situation.
 Et matr.nr., der er oprettet ifølge  

 ansøgning efter bekendtgørelsens § 23, kan som det  

 fremgår af § 24, stk. 1, sidste pkt., kun inddrages under et andet  

 matr.nr., hvis der foreligger erklæring fra ejeren om, at brugsretten  

 er ophørt, eller at grundlaget for registreringen er ændret.  

 Hvis et matr.nr., der er tildelt med henblik på registrering af en  

 administrativ grænse, ønskes inddraget, må det  

 således forventes, at der vil blive stillet krav om dokumentation for,  

 at formålet med nummerets oprettelse ikke længere er  

 tilstede.
Der kan ske ændring af skel mellem matr.nre. inden  

 for en samlet fast ejendom, jf. § 24, stk. 2, i bekendtgørelsen om  

 matrikulære arbejder.
En sådan ændring er en teknisk  

 ændring i matriklen.
 Det følger af reglerne i bekendtgørelsens  

 kap. 11-18, at der skal foretages afmærkning og indmåling af det  

 ændrede skel samt beregning af arealforandringer for de berørte  

 matr.nre., og at der skal foreligge de nødvendige dokumenter til brug  

 ved registreringen i matriklen.
 Der skal betales gebyr for ændring af et internt  

 skel, når skellets beliggenhed på stedet ændres, jf. § 1 i  

 bekendtgørelsen om matrikulære afgifter og gebyrer m.v.
Når beliggenheden af et skel mellem to  

 matr.nre. under en samlet fast ejendom ønskes ændret, skal  

 der foreligge attest fra dommeren om adkomst- og panteforhold.
Dette  

 gælder dog ikke, når skellet er fremkommet ved tildeling af  

 matr.nr. til et areal under ejendommen.
Om baggrunden for reglerne herom i  

 bekendtgørelsens § 24, stk. 2, henvises til, hvad der er anført  

 foran i sammenhæng med § 24, stk. 1. Hvis der er tale om inddragelse af  

 et matr.nr. under et matr.nr., der er tildelt efter bekendtgørelsens §  

 23, eller om ændring af brugsretsarealets skel mod et andet af  

 ejendommens matr.nre., skal det være godtgjort for matrikelmyndigheden,  

 at brugsretsarealet er ændret tilsvarende. Ønskes skellet  

 ændret for et matr.nr., der er tildelt med henblik på  

 registrering af en administrativ grænse, må det forventes, at der  

 vil blive stillet krav om dokumentation for, at grænsen er ændret  

 tilsvarende.
 Det fremgår af bekendtgørelsens § 24, stk. 3,  

 at der ved ændring af et skel mellem to matr.nre. under en samlet fast  

 ejendom skal foreligge dommerattest om servitutforholdene på samme  

 måde som ved arealoverførsel, jf. bekendtgørelsens § 13,  

 stk. 1, og tinglysningslovens § 23, stk. 2. Denne regel gælder ikke ved  

 inddragelse af et matrikelnummer.
 Et skel, der udgør en fredskovsgrænse,  

 bør ikke søges ændret, medmindre fredskovsgrænsen  

 er ændret tilsvarende.
Det fremgår af bekendtgørelsens § 24, stk. 4,  

 at et matr.nr. ikke kan inddrages, og at skel mellem to matr.nre. ikke kan  

 ændres, hvis der derved ville bortfalde skel, som udgør en  

 sogne- eller kommunegrænse.
Bestemmelsen gælder ikke, hvis sogne-  

 eller kommunegrænsen samtidig ændres, så den fortsat  

 følger et skel, jf. vejledningens afsnit 16.2.4.1. Den omtalte  

 bestemmelse i § 24, stk. 4, gælder ikke i Københavns og  

 Frederiksberg kommuner.
 16.3. Fejl i matriklen.
Hvis en landinspektør i forbindelse med en  

 matrikulær forandring eller en skelafsætning konstaterer, at der  

 er fejl i de i matriklen registrerede mål vedrørende et skels  

 beliggenhed, eller at skellet er indlagt forkert på matrikelkortet,  

 skal fejlen indberettes til Kort- og Matrikelstyrelsen, jf. udstykningslovens  

 § 34, stk. 2, nr. 2, og § 25 i bekendtgørelsen om matrikulære  

 arbejder.
Der skal medfølge den nødvendige dokumentation til  

 ændring af fejlen.
 Indberetningspligten omfatter ikke kun fejl i direkte  

 mål til et skel, men også fejl i mål, der må anses  

 for nødvendige til genafsætning af et skel.
Indberetningspligten omfatter i øvrigt ikke enhver  

 afvigelse fra matriklens oplysninger.
Det må som hidtil bero på  

 landinspektørens skøn, hvorvidt en afvigelse overstiger den  

 nøjagtighed, hvormed skelpunktet kan defineres, indmåles og  

 indlægges på matrikelkortet.
Kun når dette er  

 tilfældet, er der tale om en fejl, der skal indberettes.
 16.4. Indberetning af supplerende oplysninger.
 Udstykningslovens § 31, stk. 2, sidste pkt., giver hjemmel  

 til at pålægge de praktiserende landinspektører at give  

 indberetning til Kort- og Matrikelstyrelsen om forbedrede målinger og  

 arealstørrelser m.v., som fremkommer i forbindelse med arbejder, der  

 ikke af anden grund nødvendiggør registrering i matriklen.
En pligt til at indberette afmærkning og supplerende  

 måling er fastsat i § 28, stk. 2, sidste pkt., i bekendtgørelsen  

 om matrikulære arbejder.
Bestemmelsen vedrører situationer, hvor  

 et skel, der ikke tidligere er fastlagt ved mål, afmærkes  

 på stedet.
I den situation skal landinspektøren indmåle de  

 afmærkede skelpunkter og indberette målingen og  

 afmærkningen til Kort- og Matrikelstyrelsen, jf. afsnit 17.1. om  

 hovedregler ved afmærkning og indmåling af skel.
Landinspektøren kan også i andre  

 tilfælde, f.eks. med henblik på forbedring af matriklens  

 oplysninger, foretage indberetning af supplerende målinger, som  

 fremkommer i forbindelse med anlægsarbejder, bygningsafsætning  

 m.v.
Det er ikke en forudsætning for registrering af en supplerende  

 måling i matriklen, at der foreligger ejererklæringer om  

 indmålte skel.
En supplerende måling, der er en ny  

 sammenhængende måling af bestående skel, skal naturligvis  

 være i god overensstemmelse med eventuelle tidligere registrerede  

 mål til skellet (eventuelt kun matrikelkortets udvisende) under  

 hensyntagen til skelpunkternes definition og nøjagtighed ved  

 indmålingen.
Indberetningen af en supplerende måling skal ske ved  

 indsendelse af et måleblad og en koordinatliste i overensstemmelse med  

 reglerne i bekendtgørelsens § 36, eventuelt et indlægningskort,  

 jf. bekendtgørelsens § 39, samt en følgeskrivelse, hvoraf det  

 fremgår, at der er tale om indberetning af en supplerende  

 måling.
Det fremgår af bekendtgørelsens § 34, at der  

 som hidtil skal ske indberetning til Kort- og Matrikelstyrelsen, når en  

 landinspektør udsteder arealattest el.lign. for et matr.nr., og det  

 beregnede areal ikke stemmer med matriklens arealangivelse.
Der skal dog kun  

 gives indberetning i de tilfælde, hvor matriklens areal efter reglerne  

 om arealberegning skal rettes, jf. afsnit 21.3. om indberetning af  

 arealforbedringer.
 16.5. Særlige regler i Sønderjylland.
 Reglerne i § 26 i bekendtgørelsen om  

 matrikulære arbejder vedrører særlige matrikulære  

 forhold i Sønderjylland.
Efter reglerne, der er fastsat med hjemmel i  

 udstykningslovens § 31, stk. 4, skal matrikelmyndigheden kunne rette  

 matriklens oplysninger, hvis de matrikulære forhold er registreret  

 efter regler, der var gældende ved den tyske matrikulering efter 1864  

 og ikke svarer til de danske regler.
Det er en forudsætning, at  

 rettelsen ikke medfører indgreb i bestående rettigheder.
Det har i århundreder været gældende ret  

 i Danmark, at strandbredden hører under kystejendommene, og at  

 tilvækstarealer fra havet tilhører disse ejendomme.
Den  

 matrikulære registrering foretages i overensstemmelse hermed.
I  

 Sønderjylland er en del af strandbredderne ved den tyske matrikulering  

 henført under det samme matr.nr. ("fælles  

 matrikelnummer") som de offentlige veje, vandløb og andre  

 offentlige og private arealer, som ikke skulle skyldsættes.
Disse  

 strandbredder fremtræder derfor på matrikelkortene som strimler  

 (med matr.nr.) mellem kystejendommene og havet.
På grundlag af bekendtgørelsens § 26, stk. 1,  

 kan Kort- og Matrikelstyrelsen ændre registreringen af en strandbred i  

 Sønderjylland i overensstemmelse med registreringsreglerne for det  

 øvrige land, når der ikke foreligger særligt grundlag for  

 ejendomsret til strandbredden.
Hvis der foreligger et særligt grundlag  

 for ejendomsret, f.eks. i forbindelse med opførte bygninger eller  

 anlæg på strandbredden, må den matrikulære  

 registrering foretages i overensstemmelse hermed.
Andre lovligt stiftede  

 rettigheder bevarer ligeledes deres gyldighed, og kystejendommenes ejere vil  

 ikke som følge af den ændrede registrering kunne kræve  

 betaling for sådanne rettigheder.
I Sønderjylland er en del af de private  

 fællesveje og private stier registreret med matr.nr., medens de i den  

 øvrige del af landet normalt udgør en del af de ejendomme, de  

 fører over.
Det samme gjaldt tidligere for vandløb.
Desuden er  

 hele eller halve diger og volde langs veje og vandløb ved den tyske  

 matrikulering ofte blevet registreret under ejendommene på den modsatte  

 side af vejen eller vandløbet.
De faktiske ejendomsforhold svarer  

 normalt ikke til denne registrering.
Reglerne i bekendtgørelsens § 26, stk. 2, giver  

 mulighed for at ændre registreringen af de nævnte vandløb,  

 private fællesveje og stier samt diger og volde i overensstemmelse med  

 de faktiske ejendomsforhold og registreringsreglerne for den øvrige  

 del af landet.
Dette er i et vist omfang sket i forbindelse med  

 renoveringsarbejder i det sønderjyske matrikelkort  

 ("fordanskningen" af den sønderjyske matrikel).
Ved kortrenoveringsarbejdet er der i forbindelse med  

 opdeling af det fælles matrikelnummer foretaget en opdeling af vejene i  

 kategorier.
Herved er der i hvert ejerlav tildelt matrikelnummer til hver af  

 kategorierne kommuneveje og -stier, landeveje, hovedlandeveje samt private  

 veje og stier.
Der er imidlertid ikke sikkerhed for, at vejmyndighederne  

 efterfølgende har sørget for registreringsændringer i  

 matriklen ved op- eller nedklassificeringer af vejene.
 Alle de særskilt matrikulerede vandløb er  

 udgået af det fælles matrikelnummer og er som i det øvrige  

 land registreret efter vandløbets midtlinie under de  

 tilgrænsende matrikelnumre.
 Endvidere er halve diger og volde langs veje og  

 vandløb i mange tilfælde fjernet.
 Det overvejes for tiden at give litra til udskilte  

 offentlige veje.
 Kort- og Matrikelstyrelsen underretter ejerne af de  

 berørte ejendomme om foretagne rettelser af registreringen, jf. § 26,  

 stk. 4, i bekendtgørelsen.
 17. Afmærkning og indmåling af skel.
 17.1. Hovedregler.
Hovedreglen i kap. 11 i bekendtgørelsen om  

 matrikulære arbejder er, at et skel, der registreres i matriklen, skal  

 være afmærket med godkendte skelmærker og fastlagt ved  

 mål på en sådan måde, at skellets forløb er  

 tydeligt på stedet.
Det følger heraf, at også skellets  

 endepunkter skal afmærkes og fastlægges ved mål.
Udtrykket "skel, der registreres i matriklen"  

 omfatter Udtrykket "fastlagt ved mål" omtales  

 nedenfor.
En anden vigtig regel omfatter punkter i "andre  

 skel", d.v.s. skel, der allerede er registreret i matriklen, og hvor den  

 registrerede beliggenhed ikke søges ændret.
Når et  

 knækpunkt eller et treskelspunkt i et sådant skel bliver fastlagt  

 ved mål, skal punktet afmærkes, hvis det ikke allerede er  

 afmærket.
Det fremgår udtrykkeligt af bekendtgørelsens §  

 27, stk. 2, at bestemmelsen kun gælder, når fastlæggelsen  

 ved mål sker i forbindelse med en matrikulær sag.
Det  

 følger af bekendtgørelsens § 36, stk. 1-3, at målebladet  

 i et sådant tilfælde skal angive såvel målingen til  

 punktet som den foretagne afmærkning af dette.
Samtidig gælder ifølge  

 bekendtgørelsens § 28, stk. 2, den omvendte regel, at hvis et  

 skelpunkt afmærkes, skal det fastlægges ved mål, når  

 dette ikke tidligere er sket.
Denne regel gælder uanset, i hvilken  

 forbindelse afmærkningen foretages.
Det fremgår af § 28, stk. 2,  

 at afmærkningen og målingen i et sådant tilfælde skal  

 indberettes til Kort- og Matrikelstyrelsen.
Indberetningen kan ske ved at  

 indsende et måleblad med tilhørende koordinatliste og -fil samt  

 en følgeskrivelse, hvoraf det fremgår, at der er tale om en  

 indberetning af afmærkning og måling.
Der kræves  

 således ikke en udtrykkelig skelerklæring fra ejer og naboejer  

 ved en registrering af en sådan supplerende måling i  

 matriklen.
De nævnte bestemmelser sigter på en  

 løbende forbedring af matriklen med hensyn til sammenhængen  

 mellem afmærkning og indmåling af skel.
Der er ikke krav om  

 indberetning af målingen, når et skelpunkt uden forbindelse med  

 en matrikulær sag fastlægges ved mål, og punktet ikke  

 afmærkes.
 Når et punkt i et skel, der stemmer med matriklens  

 oplysninger, afmærkes og fastlægges ved mål, skal  

 landinspektøren i tilfælde, hvor skellet ikke er tydeligt  

 på stedet, give naboejerne lejlighed til at udtale sig, før  

 skellet afmærkes, jf. § 4, stk. 2.
Udtrykket "fastlagt ved mål" skal angive,  

 at der er tale om mål, som ikke findes i matriklen.
Ved mål  

 forstås i denne forbindelse Hvis et skelpunkt på målebladet forsynes med  

 mål (eventuelt omregnede mål), der stammer fra en sag, som  

 tidligere er registreret i matriklen, kræves det således ikke, at  

 punktet skal afmærkes, jf. vejledningens afsnit 23.1. Den  

 omstændighed, at der tages indlægningsmål til et  

 eksisterende skelpunkt, medfører heller ikke, at punktet skal  

 afmærkes.
Derimod gælder der ifølge  

 bekendtgørelsens § 27, stk. 3, et ubetinget krav om, at alle skel skal  

 være afmærket, når en ny ejendom skal anvendes til byggeri  

 eller på anden intensiv måde.
Baggrunden for bestemmelsen er, at  

 afmærkning af skellene især er vigtig for arealer med høj  

 grundværdi.
 Der gælder også et krav om arealberegning  

 efter opmåling for sådanne ejendomme og arealer, jf.  

 bekendtgørelsens § 32, stk. 6. Et krav om fuldstændig  

 opmåling følger af disse bestemmelser.
 Hvis et skel, der bortfalder i en matrikulær sag,  

 fastlægges ved mål, f.eks. af hensyn til en nøjagtig  

 arealberegning, skal skellet ikke afmærkes.
Arealerne af matr.nr. 2a, 2b og 2c er beregnet efter  

 kortet.
Delareal nr. 1 af matr.nr. 2c, der overføres til matr.nr. 2b,  

 beregnes efter opmåling.
Punkt 1, der ikke tidligere er afmærket,  

 skal afmærkes, da punktet markerer et nu indmålt knækpunkt  

 i et skel, der bevares.
Punkterne 2 og 3 skal afmærkes, da de markerer  

 det nye skel.
Punkterne 4 og 5 skal ikke afmærkes.
 17.2. Afmærkning.
 17.2.1. Anbringelse af skelmærker.
Ved afmærkningen af et skel, der skal registreres i  

 matriklen, skal der ifølge bekendtgørelsens § 27, stk. 1,  

 anbringes så mange skelmærker, at skellets forløb er  

 tydeligt på stedet, d.v.s. at forløbet skal kunne følges  

 entydigt på grundlag af skelmærkerne.
Det følger heraf, at  

 alle knækpunkter og tangentpunkter for kurver i skellet skal  

 afmærkes.
Opfyldelsen af kravet i § 27, stk. 1, om, at skellets  

 forløb skal være tydeligt på stedet, kan også  

 nødvendiggøre, at der anbringes skelmærker i  

 mellempunkter i rette linier og kurver.
Hvor mange mellempunkter det er  

 nødvendigt at anbringe, afgør landinspektøren på  

 grundlag af forholdene på stedet.
 Følgende regler for anbringelse af skelmærker  

 i rette skellinier og i kurver er vejledende:
 1)	Afstanden mellem skelmærkerne i en ret  

 skellinie bør ikke overstige 100 m.
 2)	I bakket terræn skal man kunne se fra et  

 skelmærke til det næste.
3)	I kurver bør pilhøjden mellem 2  

 skelmærker normalt ikke overstige 0.10 m.
Er kurvens radius mindre end  

 15 m, er det dog ofte tilstrækkeligt at afmærke et  

 mellempunkt.
 4)	Forløber skellet i en kurve parallelt med  

 anlagt kantsten i en afstand fra denne af ikke over 3 m, er det ofte  

 tilstrækkeligt at afmærke et mellempunkt.
 Kravet om afmærkning gælder ikke, når  

 der er tale om skel, der er skarpt defineret på stedet ved  

 murværk, støbt fundament, trådhegn med støbt  

 fundament, plankeværk el.lign., jf. bekendtgørelsens § 27, stk.  

 5, nr. 1 og 2. Afmærkningskravet gælder heller ikke skel, der  

 danner grænse mod havet eller ligger i søer, vandløb  

 eller kanaler, jf. § 27, stk. 5, nr. 3 og 4.
Hvis anbringelse af et skelmærke i selve skelpunktet  

 er vanskelig eller måske uhensigtsmæssig, fordi mærket vil  

 være udsat for at lide overlast, kan skelmærket eventuelt i  

 stedet anbringes i skellinien i passende afstand fra skelpunktet.
Der er  

 imidlertid grund til at være opmærksom på, at en  

 sådan "indrykket afmærkning" kan give anledning til  

 fejltagelser med hensyn til skelpunktets beliggenhed.
Afstanden fra  

 skelpunktet skal derfor altid være større end 1 m.
Afstanden  

 skal angives på målebladet.
 På steder, hvor skelmærker kan virke generende  

 for færdsel og dyrkning af jorden, kan de anbringes under terræn.  

 Dybden under terræn skal angives på målebladet.
I sager om udskillelse af offentlig vej kan kravet om  

 afmærkning forventes fraveget for så vidt angår skellet  

 mellem den offentlige vej og tilgrænsende dyrkningsarealer under en  

 landbrugsejendom eller tilgrænsende skovbevoksede arealer under en  

 landbrugs- eller skovbrugsejendom.
Det er en forudsætning for  

 fravigelse af afmærkningskravet, at landinspektøren oplyser, at  

 de angivne forudsætninger er til stede.
Det bemærkes i  

 øvrigt, at det kan være nødvendigt at markere  

 vejgrænsen midlertidigt af hensyn til reglerne i  

 bekendtgørelsens § 3, stk. 2, nr. 2.
Bekendtgørelsens § 27, stk. 1, kræver, at den  

 nødvendige afmærkning finder sted, inden skellet registreres i  

 matriklen, d.v.s. før den matrikulære sag indsendes til Kort- og  

 Matrikelstyrelsen.
Der kan imidlertid være praktiske grunde til at  

 udskyde anbringelsen af skelmærker på stedet, f.eks. fordi der  

 udføres anlægs- eller byggemodningsarbejde på arealet.  

 Tilladelse til at udsætte afmærkningen kan i et sådant  

 tilfælde forventes, når der foreligger oplysning om forholdet og  

 erklæring fra landinspektøren om, at afmærkningen vil  

 blive foretaget snarest og inden 1 år.
Det er yderligere en  

 forudsætning, at det fremgår af målebladet i sagen, hvordan  

 skelafmærkningen vil ske, jf. vejledningens afsnit 23.1. Ejerne  

 bør have målebladet forevist i forbindelse med afgivelse af  

 skelerklæringen.
Sker afmærkningen på anden måde end  

 vist på målebladet, må landinspektøren indsende en  

 kopi af målebladet, hvorpå den ændrede afmærkning er  

 vist, til Kort- og Matrikelstyrelsen.
Ejerne bør have tilsvarende  

 meddelelse.
 Hvis ejerne ønsker skellets beliggenhed  

 påvist på stedet, kan dette ske ved anbringelse af midlertidig  

 afmærkning.
 Det bemærkes, at hvis et skelpunkt samtidig er  

 fikspunkt, skal afmærkning af punktet ske, inden sagen indsendes til  

 registrering i matriklen.
 17.2.2. Skelmærkers art.
Skelmærker skal have en varig, stabil udformning og  

 skal være genkendelige som skelmærker.
Der er derfor i  

 bekendtgørelsens § 27, stk. 4, krav om, at der uden for  

 Københavns og Frederiksberg kommuner skal anvendes skelmærker,  

 der er godkendt af Kort- og Matrikelstyrelsen.
 Følgende skelmærker er godkendt af Kort- og  

 Matrikelstyrelsen til afmærkning af skel, når mærket er  

 forsynet med ordet "Skel" og en krone:
1)	Armerede betonpæle.
Mindste dimension: 6 x 6 x  

 60 cm.
2)	Betonblokke.
Mindste dimension: 12 x 12 x 50 cm.  

 Blokken skal være forsynet med et cirkulært hul til markering af  

 skelpunktet.
3)	Jernrør.
Mindste længde: 80 cm, mindste  

 lysning: 2 cm, mindste godstykkelse: 2,5 mm.
4)	Træpæle af eg, lærk eller  

 trykimprægneret fyr.
Mindste dimension: 8 x 8 x 80 cm.
Sådanne  

 pæle må kun anvendes i klit- og mosearealer.
5)	Bolt eller plade med skeltegn.
Disse mærker  

 anvendes, når et skel går over større jordfaste sten,  

 gennem mur el.lign.
 Angivelse af ordet "Skel" og en krone kan enten  

 ske på selve skelmærket eller på en metalbolt eller  

 metalplade, der fastgøres på mærket.
Andre former for skelafmærkning kan anvendes, hvis  

 de forinden er godkendt af Kort- og Matrikelstyrelsen.
DSB og Banestyrelsen  

 har f.eks. tilladelse til at anvende skinnestykker til afmærkning af  

 skel.
Det er en betingelse for tilladelsen, at skinnestykkerne er 70 cm lange  

 og anbringes på banearealet, så midten af skinnefodens bund  

 betegner skelpunktet.
 17.3. Indmåling.
Bekendtgørelsens § 28, stk. 1, indeholder det foran  

 omtalte krav om, at skel, der registreres i matriklen, skal være  

 fastlagt ved mål. § 28, stk. 1, indeholder imidlertid også et  

 krav, der vedrører skel, som allerede er registreret i matriklen.
Det  

 drejer sig om skel, der danner grænse mod et offentligt vejareal, som  

 udskilles.
Hvis et sådant skel ikke tidligere er fastlagt ved  

 mål, skal det ske i forbindelse med vejudskillelsen.
Kravet er  

 begrundet i de særlige bestemmelser om, at der ikke kan vindes  

 hævd mod en udskilt offentlig vej, jf. vejledningens afsnit 7.3.3.
 Ved indmåling af skel, der skal registreres i  

 matriklen, skal følgende betingelser opfyldes, jf. § 28 i  

 bekendtgørelsen om matrikulære arbejder:
1)	skellet skal kunne indlægges på  

 matrikelkortet, 2)	skellet skal kunne genafsættes ud fra  

 målene, og 3)	målingen skal som regel knyttes til  

 fikspunktnettet, jf. nedenfor.
Skelmålingen skal således omfatte en passende  

 mængde faste terrængenstande, f.eks. veldefinerede skelpunkter,  

 fikspunkter, hegn, bygninger m.v.
Der bør til brug ved  

 indlægning af skel på matrikelkortet så vidt muligt tages  

 mål til skelpunkter, der er indlagt i kortet efter mål.
Disse  

 punkter er i det digitale matrikelkort markeret med kredse, jf. afsnit 20.3.  

 Til støtte for indlægningen kan også anvendes et ortofoto,  

 teknisk kort eller TOP10DK.
 Skelmålinger, der omfatter nye skel, skal  

 ifølge bekendtgørelsens § 29, stk. 1, knyttes til  

 fikspunktnettet, hvis der findes fikspunkter inden for 300 m fra de  

 skelpunkter, der indmåles, jf. afsnit 18.2. Herved opnås, at  

 skelpunkterne kan bestemmes i fikspunkternes koordinatsystem.
 Reglerne i § 28, stk. 2, er omtalt i afsnit 17.1.
 Kravene om afmærkning og indmåling af skel og  

 bestemmelserne i bekendtgørelsens § 28, stk. 3, om, at målingen  

 skal knyttes til fikspunkter og andre faste terrængenstande nær  

 det skel, som indmåles, muliggør tilsammen, at skellet kan  

 genafsættes.
 En ejendoms afgrænsning mod søterritoriet er  

 den linie, hvortil højeste daglige vandstand når, og det er  

 denne linie, der skal indmåles.
Ejendomsgrænsen i ferske vande er ofte vanskelig at  

 fastslå, og dens indmåling normalt uden praktisk betydning.
I  

 stedet kan ved søer grænsen mellem land og vand (ved almindelig  

 sommervandstand) fastlægges, jf. bekendtgørelsens § 28, stk. 4,  

 nr. 1. Ved vandløb med en bredde af 3 m og derover, fastlægges i  

 stedet for ejendomsgrænsen den øverste kant af skråningen  

 mod vandløbet, jf. § 28, stk. 4, nr. 2. Er vandløbet under 3 m  

 bredt, indmåles ejendomsgrænsen (midtlinien).
 Måling til grænser mod søer og  

 vandløb kan eventuelt erstattes af en konstruktion eller et ortofoto.  

 Dette er baggrunden for anvendelsen af udtrykket "er fastlagt" i  

 bekendtgørelsens § 28, stk. 4, nr. 1 og 2.
 18. Fikspunkttilknytning og fikspunktetablering.
 18.1. Indledning.
Ved de seneste ændringer af bekendtgørelse om  

 matrikulære arbejder er kravet om etablering af nye fikspunkter lempet  

 væsentligt som følge af, at der er gennemført renovering  

 af referencenettet (i perioden 1970 - 1997) og som følge af nye  

 opmålingsmetoder (totalstationer og GPS). Endvidere var matrikelkortet  

 ved udgangen af 1997 etableret som et sammenhængende og i visse  

 områder nykonstrueret digitalt matrikelkort, der er baseret på  

 det nyrenoverede net af fikspunkter.
Behovet for at etablere nye fikspunkter  

 er derfor mindsket.
 18.2. Tilknytning til fikspunktnettet.
 Bekendtgørelsens § 29, stk. 1, indeholder krav om,  

 at nye skel, der fastlægges i områder, hvor der allerede er  

 etableret et fikspunktnet, og nye skel, der fastlægges i forbindelse  

 med en større skelmåling, skal indmåles i forhold til  

 fikspunkter, der ligger inden for en afstand af 1500 m.
 Ved områder, hvor der allerede er etableret et  

 fikspunktnet, forstås områder, hvor der inden for en afstand af  

 300 m fra det nye skel er et eksisterende fikspunkt, jf. § 29, stk.1, nr. 1.  

 Når det er tilfældet, skal skelmålingen knyttes til  

 fikspunktnettet - enten til de nærmeste fikspunkter eller til  

 fikspunkter, der ligger inden for en afstand af 1500 m fra de nye skel.
 Ved en større skelmåling forstås en  

 måling, der omfatter mere end fire nye parceller til bebyggelse, jf. §  

 29, stk. 1, nr. 2, eller et strækningsanlæg på mere end 300  

 m, jf. § 29, stk. 1, nr. 3. Hvis der i de nævnte tilfælde ikke  

 findes fikspunkter inden for 1500 m, som målingen kan knyttes til, skal  

 nye fikspunkter etableres i området, jf. afsnit 18.3.
 Kravet om skelmålingens tilknytning til  

 fikspunktnettet skal sikre, at skelpunkter kan retableres, og at der  

 løbende kan ske forbedring af matrikelkortet i forbindelse med den  

 matrikulære sagsbehandling.
 Skelpunkter, der er indlagt i det digitale matrikelkort  

 på grundlag af en måling, der er knyttet til fikspunktnettet,  

 vises i kortet med en kreds ("kvalitetskreds"). Det er et  

 mål, at de dele af matrikelkortet, der er indlagt i kortet ved en  

 digitalisering af det analoge matrikelkort, efterhånden bliver indlagt  

 efter mål, således at nøjagtigheden i kortet forbedres  

 løbende.
Det er ønsket om en fortsat forbedring af  

 matrikelkortet, der er baggrunden for kravet i § 29, stk. 2, om etablering af  

 nye fikspunkter for hver 1000 m ved skelmåling, der omfatter en  

 vejstrækning på mere end 2000 m.
Hvis der allerede findes  

 fikspunkter i eller i nærheden af vejarealet, som skelmålingen  

 knyttes til, er det dog ikke nødvendigt at etablere nye fikspunkter.
I  

 nærheden af vejarealet skal forstås således, at der findes  

 fikspunkter inden for en afstand, der normalt ikke må overstige 100  

 m.
 18.3. Etablering af nye fikspunkter.
Bekendtgørelsens § 29, stk. 1, fastlægger,  

 hvornår nye fikspunkter skal etableres i forbindelse med almindelige  

 matrikulære målinger, og bekendtgørelsens § 29, stk. 2,  

 fastlægger, hvornår nye fikspunkter skal etableres i forbindelse  

 med matrikulære målinger, der omfatter en vejstrækning  

 på flere kilometer.
Det anbefales, at de nye fikspunkter, der skal  

 etableres, etableres i nærheden af de nye skel.
 Når fikspunkttilknytning eller fikspunktetablering i  

 tilfælde af manglende fikspunktdækning i måleområdet  

 ikke kræves i alle sager, er det først og fremmest for at  

 undgå at forøge sagens omkostninger.
Fritagelse for kravet om at knytte skelmålingen til  

 eksisterende fikspunkter eller kravet om etablering af nye fikspunkter, kan i  

 almindelighed ikke forventes.
Men kravet vil efter ansøgning kunne  

 frafaldes, hvis der kan påvises et alvorligt misforhold mellem  

 nytteværdi og omkostninger ved tilknytning eller etablering.
 Bestemmelser om afmærkning og indmåling af  

 fikspunkter er fastsat i bekendtgørelsens §§ 30 og 31 og i  

 vejledningens afsnit 19.4.
 19. Fikspunktnettet.
 19.1. Indledning.
Betegnelserne fikspunktnet og referencenet anvendes i  

 flæng.
Referencenettet og referencesystemet (koordinatsystemet) danner  

 tilsammen grundlaget for opmåling, samt for opbygning af kort og  

 geodata.
Referencenettet består af to elementer.
Dels af et  

 system af afmærkede punkter i marken (fikspunkter), dels af et  

 informationssystem i Kort- og Matrikelstyrelsen (Valdemar), der indeholder en  

 række oplysninger som punktnumre, koordinater, kvalitetsangivelser,  

 skitser m.v.
Der er adgang over Internettet for registrerede brugere til  

 Valdemar.
 Referencesystemet for det danske matrikulære  

 referencenet er System34. Referencesystemet er opdelt i tre zoner,  

 System34-Jylland (s34j) vest for Storebælt, System34-Sjælland  

 (s34s) øst for Storebælt og System45-Bornholm (s45b) for  

 Bornholm.
 Kort- og Matrikelstyrelsen vil i løbet af få  

 år omlægge såvel referencenettet som matrikelkortet til  

 EUREF89, jf. afsnit 19.2.4.
Fikspunkter anvendes som grundlag for indmåling af  

 skel, bygninger, hegn og andre terrængenstande.
Når  

 skelmålingen er knyttet til fikspunkter i System34, kan  

 skelmålingen normalt indlægges direkte i matrikelkortet på  

 grundlag af skelpunktskoordinaterne.
Hvis skelpunkters afmærkning  

 flyttes eller går tabt, vil fikspunkterne kunne anvendes som grundlag  

 for retablering.
 19.2. Fikspunktnettets opbygning.
 Fikspunktnettet består af det grundlæggende  

 GI-fikspunktnet, der er etableret af staten, og som vedligeholdes af Kort- og  

 Matrikelstyrelsen, samt MV-fikspunktnettet, der igennem tiden er etableret i  

 forbindelse med matrikulære målinger.
Der er i alt ca. 22.000 GI-fikspunkter.
GI-fikspunktnettet  

 blev renoveret ved nyberegning og delvis nymåling i årene 1970 -  

 1992.
Der er i alt ca. 330.000 MV-fikspunkter.
Som grundlag for  

 omlægningen af matrikelkortet fra et analogt kortværk til et  

 digitalt kortværk, blev MV-fikspunktnettet renoveret ved nyberegning af  

 stort set alle foreliggende målinger og supplerende nymåling i  

 årene 1986 - 1997.
Punkternes numre er sammensat af tre led, hvoraf de to  

 første betegner opmålingsdistriktet og det sidste  

 løbenummeret.
I landområderne består de to første  

 led af det daværende herreds- og sognenummer, mens de i daværende  

 købstadområder består af bogstavet K og et nummer for hver  

 købstad.
Grænserne for opmålingsdistrikterne blev  

 fastlagt i 1933 sammenfaldende med de da gældende grænser for  

 købstæder, herreder og sogne og er principielt ikke ændret  

 siden.
Igennem årene er en del af de definerede grænser  

 ændret ved matrikulære ændringer, og det har  

 medført, at grænserne for opmålingsdistrikterne mange  

 steder har en uhensigtsmæssig placering.
Det er derfor i 2000 besluttet  

 at foretage en revision af opmålingsdistriktgrænserne og at  

 ændre nummereringen af berørte fikspunkter i overensstemmelse  

 hermed.
Ved revisionen registreres opmålingsdistriktgrænserne  

 således, at der er sammenfald mellem grænse og skelforløb,  

 samt - hvor det er hensigtsmæssigt - sammenfald med de eksisterende  

 ejerlavs- og sognegrænser.
Ved fremtidige ændringer i  

 matrikelkortet påses, at grænserne for opmålingsdistrikter  

 fortsat er registreret efter de beskrevne retningslinier.
 19.2.1. GI-planfikspunkterne.
 GI-planfikspunkter har normalt løbenumre i  

 intervallerne 1 - 10 eller 801 - 1000. Punkterne er i fikspunktregistret  

 markeret med oplysningen "v" (deskriptor), som betyder, at  

 punkterne vedligeholdes af Kort- og Matrikelstyrelsen.
Til punktetablering anvendes særlige, stabile  

 afmærkninger, f.eks. postamenter, universalkalotter og  

 skruepløkke.
Nye GI-fikspunkter kan kun etableres af Kort- og  

 Matrikelstyrelsen.
 19.2.2. MV-fikspunkterne.
 MV-fikspunkter har normalt løbenumre i intervallet  

 11 - 800 og 1001 - 5000. Punkterne er i fikspunktregistret markeret med  

 deskriptoren "g", som betyder, at punkterne er "godkendt til  

 matrikulære formål". I forbindelse med målinger i  

 MV-nettet kan der være behov for etablering af hjælpepunkter,  

 disse punkter vil blive tildelt numre i intervallet 7001 - 8800 og markeres i  

 fikspunktregistret med deskriptoren "ø".
Nye fikspunkter og nye hjælpepunkter skal nummereres  

 jf. § 31, stk. 1. Numrene rekvireres i Kort- og Matrikelstyrelsen,  

 Referencenetkontoret.
Rekvisitionen skal indeholde oplysning om antallet af  

 nye fikspunkter, nye hjælpepunkter og opmålingsdistrikt.
 19.2.3. Fikspunktnettet i Sønderjylland.
I løbet af de sidste 10 år er der sket en  

 modernisering og en fordanskning af det sønderjyske  

 matrikelvæsen, således at det i hovedtræk fungerer som i  

 det øvrige land.
Der vil dog fortsat være historisk betingede  

 forskelle, som praktiserende landinspektører må være  

 opmærksomme på ved udførelsen af matrikulære  

 arbejder i Sønderjylland, herunder arbejder vedrørende  

 afsætning og indmåling af skel i forhold til fikspunktnettet.
Det grundlæggende GI-fikspunktnet er opbygget som i  

 det øvrige land.
Men grundlaget for de matrikulære  

 målinger i Sønderjylland er herudover dels  

 "Ostenfeldpunkter" indmålt i det preussiske Ostenfeldsystem  

 og dels MV-fikspunkter indmålt i System34 og etableret som i det  

 øvrige land.
De ca. 110.000 "Ostenfeldpunkter" er  

 afmærket i marken med underjordisk, lodretstående  

 drænrør.
Der findes skitser til en mindre del af disse punkter.  

 De fremgår ikke af det digitale matrikelkort, men af de analoge  

 matrikelkort og af de særlige "markrids". Forud for  

 etableringen af det digitale matrikelkort blev ca. 900 af disse punkter  

 fremfundet og etableret som MV-fikspunkter (med skitse) og koordineret i  

 System34, og disse punkter findes i matrikelkortet.
 I nyere tid er matrikulære målinger i  

 Sønderjylland udført med GPS fra såkaldte  

 "basispunkter", som er GI-fikspunkter og et mindre antal  

 GPS-bestemte MV-fikspunkter.
Kun mindre dele af det egentlige MV-fikspunktnet blev  

 nyrenoveret i forbindelse med kortopbygningen i Sønderjylland.
For at  

 ensarte vilkårene for landinspektørernes arbejde er der i 2000  

 udført en nyberegning af hele MV-fikspunktnettet, herunder også  

 af "basispunkterne", hvorefter der er registreret ca. 4.500  

 "g" mærkede MV-fikspunkter i Sønderjylland.
 19.2.4. EUREF89 og System 2000.
 Kort - og Matrikelstyrelsen har i 2000 gennemført  

 en høring om System 2000 med henblik på at introducere et nyt  

 højdesystem og et nyt fælles europæisk referencesystem  

 (EUREF89) med tilhørende kortprojektion til opmåling,  

 stedbestemmelse og produktion af kort.
 Det er herefter besluttet at indføre EUREF89. Kort-  

 og Matrikelstyrelsens beslutning om at omlægge det digitale  

 matrikelkort til EUREF89 vil dog tidligst ske ved omlægning af  

 matrikelkortsystemet i en ny version.
 Udtrykket "System 2000" anvendes som betegnelse  

 for udviklingen af følgende dele af referencenettet:
1)	introduktion af ny kortprojektion i EUREF89, 2)	introduktion af et nyt højdesystem - DVR90, 3)	opbygning af et nyt referencenet - 3D net og 4)	ny transformationsovergang S34/EUREF89.
 I 3D-referencenettet indgår en række tidligere  

 etablerede GI-fikspunkter, fortrinsvis postamenter.
 19.3. Koordinering af fikspunkter.
Bekendtgørelsens § 30, stk. 1, indeholder krav om,  

 at nye fikspunkter skal koordineres i et landsdækkende koordinatsystem,  

 der er godkendt af Kort- og Matrikelstyrelsen til matrikulær  

 måling.
Det digitale matrikelkort er baseret på et net af  

 fikspunkter, der er koordineret i System34.
Efter bekendtgørelsens § 30, stk. 2, skal nye  

 fikspunkter indmåles ved kvalificeret netmåling eller med GPS ved  

 overbestemmelse.
Om GPS-målinger bemærkes specielt:
1)	Overbestemmelse opnås, når der til hvert nybestemt punkt  

 er vektorer fra mindst to forskellige fikspunkter.
Overbestemmelse kan evt.  

 etableres ved kombination med terrestrisk måling.
 2)	GPS-vektorerne skal være relateret til punkternes  

 koteværdi, selvom koten i det enkelte tilfælde er uinteressant.  

 Dette er en forudsætning for, at de målte vektorer kan benyttes  

 sammen med vektorer målt på andre tidspunkter med andre  

 instrument-højder.
 3)	Mindst et af referencepunkterne skal ligge indenfor en afstand af  

 1,5 km for at opnå tilknytning til det lokale net.
 4)	Ingen vektor må være længere end 8 km for at  

 undgå, at spændinger, som er indeholdt i System34, får  

 betydende indflydelse på den lokale nøjagtighed.
Udtrykkene "kvalificeret netmåling" og  

 "GPS med overbestemmelse" sigter begge på, at målingen  

 skal sikre, at der kan beregnes koordinater med en tilstrækkelig  

 nøjagtighed og pålidelighed.
Nøjagtigheden skal  

 være tilstrækkelig til at sikre, at koordinaterne kan  

 udgøre et forsvarligt grundlag for skelmåling og  

 skelfastlæggelse samt arealberegning.
Pålidelighed betyder, at  

 målingen sikrer mod grove fejl i alle netpunkter.
 Efter § 30, stk. 2, 2. punktum, skal netmålingerne  

 yderligere knyttes til eksisterende fikspunkter indenfor 500 m.  

 Formålet er at sikre, at nye stærke netmålinger og  

 tidligere målinger i området kan sammenregnes, således at  

 MV-fikspunktnettet og matrikelkortet derved løbende  

 kvalitetsforbedres.
 Hvis landinspektørens målinger efter § 30,  

 stk. 2, viser spændinger imod de eksisterende MV-fikspunkter, som vil  

 medføre ændringer i fikspunktkoordinater i  

 størrelsesordenen 10 cm, vil der ved sagsbehandlingen i Kort- og  

 Matrikelstyrelsen blive gennemført en mininetrenovering og en  

 efterfølgende oprettelse af matrikelkortet i området.
 For at få sådanne problemer afklaret  

 før udarbejdelse af sagens opmålingsdokumenter anbefales det, at  

 netmålingen indsendes til beregning i Kort- og Matrikelstyrelsen som  

 såkaldt serviceberegning, jf. også afsnit 23.3.
 19.4. Afmærkning og indmåling af  

 fikspunkter.
 Det grundlæggende net af GI-fikspunkter etableres og  

 vedligeholdes af Kort- og Matrikelstyrelsen, der anvender særlige,  

 stabile afmærkningstyper.
Til afmærkning af MV-fikspunkter skal ifølge  

 bekendtgørelsens § 31, stk. 2, anvendes fikspunktmærker, der er  

 godkendt af Kort- og Matrikelstyrelsen.
Afmærkning kræves dog  

 ikke, hvis et punkt markeres af et skarpt defineret punkt på  

 murværk, støbt fundament el.lign.
Fikspunkter skal desuden  

 sikres med støttepunkter, jf. § 31, stk. 4.
De godkendte afmærkninger for MV-fikspunkter, der  

 alle er påført krone og mærket "MV",  

 fremgår af bilag 1. En fikspunktafmærkning bør bestå  

 af to indbyrdes uafhængige dele placeret henholdsvis i jordoverfladen  

 og underjordisk.
Kun på arealer, der er befæstet med  

 vejbelægning el.lign., er det tilstrækkeligt med den synlige del  

 - et spiger eller søm.
Hvor der anvendes elektromagnetisk sonde, er  

 det tilstrækkeligt med den underjordiske afmærkning.
Hvis et fikspunkt undtagelsesvis hverken markeres af et  

 skarpt defineret punkt på murværk, støbt fundament el.  

 lign eller på hensigtsmæssig måde lader sig afmærke,  

 kan Kort- og Matrikelstyrelsen efter ansøgning dispensere fra  

 afmærkningskravet.
Ved en sådan dispensation stilles der  

 skærpede krav til støttepunkternes kvalitet, antal og fordeling.  

 Fikspunktskitsen skal således opfylde kravene til skitsegruppe 1, jf.  

 vejledningens afsnit 23.2.
 Det er vigtigt at anvende stabile, markante og varige  

 genstande som støttepunkter, jf. bekendtgørelsens § 31, stk. 4.  

 Hvis der er et valg mellem at etablere kunstige støttepunkter  

 tæt på fikspunktet eller anvende naturlige støttepunkter i  

 større afstand, bør man vælge naturlige  

 støttepunkter.
Som kunstige støttepunkter anbefales f.eks.  

 jernrør alene, eller jernrør placeret i betonfliser, med  

 overkant i jordoverfladen.
Det er vigtigt, at støttepunkter kan  

 søges med metaldetektor, og at de er beskyttet mod at blive fjernet,  

 flyttet eller ødelagt.
Støttepunkter skal anbringes på en  

 forsvarlig måde.
Hvis indmålingen af fikspunktet ikke giver en bekvem  

 mulighed for at opsøge dets beliggenhed, må denne yderligere  

 bestemmes i forhold til master, kilometersten, fjerntliggende bygninger eller  

 lignende iøjnefaldende terrængenstande ved flugt- og  

 ca.-mål, eventuelt suppleret med eller erstattet af en kortfattet  

 beskrivelse.
Oplysningerne skal angives på fikspunktskitsen, jf.  

 bekendtgørelsens § 37.
 Når et fikspunkt eller støttepunkt markeres  

 af et skarpt defineret punkt på murværk, støbt fundament  

 el. lign., skal der anføres dimensionsmål på  

 bygningsværk mv. for at sikre en senere identifikation af  

 bygningen.
Der er efter § 31, stk. 5, mulighed for at anvende  

 skorstene, radiomaster o. lign. varige og stabile terrængenstande som  

 MV - fikspunkter.
Både hvis der anvendes sådanne "naturlige  

 fikspunkter", og hvis et fikspunkt er afmærket med en  

 elektromagnetisk sonde, jf. § 31, stk. 6, kan indmåling i forhold til  

 støttepunkter undlades.
Ifølge bekendtgørelsens § 31, stk. 6, kan en  

 elektromagnetisk sonde, der reflekterer frekvensen 83 KHz, anvendes som  

 fikspunktafmærkning.
Det er kun denne type, der er godkendt af Kort- og  

 Matrikelstyrelsen.
Ifølge bekendtgørelsens § 31, stk. 7, har  

 landinspektøren pligt til at underrette Kort- og Matrikelstyrelsen,  

 når det konstateres, at en fikspunktafmærkning er gået  

 tabt.
Tabsmeldingen vil i fikspunktregistret blive markeret med deskriptor  

 "t".
Hvis fikspunktafmærkningen er forsvundet eller  

 flyttet, men punktets beliggenhed kan fastlægges med fornøden  

 sikkerhed, kan fikspunktet afmærkes på ny.
Afmærkningen er  

 dog ikke nødvendig for at anvende et fikspunkt ved netmåling  

 eller indmåling af skel, blot fikspunktet kan fastlægges på  

 stedet med den fornødne sikkerhed.
 Oplysninger fra landinspektøren om tabtgået  

 afmærkning, retablering af afmærkning mv. kan anføres  

 på skematisk redegørelse eller på sagsomslaget.
 20. Matrikelkortet.
 20.1. Indledning.
Ved matriklens ikrafttræden i 1844 bestod  

 matrikelkortværket af ca. 10.000 kortplaner i målforhold 1:4000  

 eller større målforhold.
Matrikelkortet er siden 1844  

 løbende blevet ajourført med hensyn til matrikulære  

 forandringer, og de enkelte kortplaner er omtegnet flere gange på grund  

 af slitage.
I perioden 1987 - 1997 blev matrikelkortværket omlagt til  

 et digitalt kortværk, der er opbygget over det fælles  

 referencenet i System34.
 Den sønderjyske matrikel, der blev etableret i  

 1860´erne, bestod af ca. 5000 kortplaner, overvejende i målforhold  

 1:2000. Dette matrikelkortværk blev fordansket og omlagt i samme  

 periode 1987-1997.
Matrikelkortet blev ved digitaliseringen lettere  

 tilgængeligt for landinspektører og andre brugere af kortet.  

 Matrikelbetegnelsen danner indgang til tingbogen og andre store  

 ejendomsregistre.
Det digitale matrikelkort anvendes således i dag i  

 vidt omfang i geografiske informationssystemer og som grundlag for andre  

 myndigheders registreringer.
Der er derfor en bred interesse for en løbende  

 forbedring af matrikelkortet med hensyn til nøjagtighed og entydig  

 identifikation af de enkelte arealer.
Disse hensyn tilgodeses bl.a. ved  

 ajourføring af matrikelkortet i forbindelse med den matrikulære  

 sagsbehandling og ved det igangværende TML-projekt (Tildeling af  

 Matrikelnumre til særskilt beliggende Lodder).
 20.2. Matrikelkortets opbygning.
Det digitale matrikelkort er et sammenhængende  

 kortværk, der er opbygget på grundlag af referencenettet -  

 System34. Forud for matrikelkortets omlægning til digital form blev der  

 gennemført en renovering af fikspunktnettet og en omregning af  

 fikspunkternes koordinater.
Herefter er sammenhængende  

 vejmålinger og større udstykningsmålinger indlagt i  

 matrikelkortdatabasen på grundlag af målinger i de  

 matrikulære sager.
De resterende skelpunkter og øvrige elementer  

 er indlagt i kortdatabasen bl.a. ved digitalisering af det analoge  

 matrikelkort og en efterfølgende transformation over udvalgte  

 paspunkter.
 I områder, hvor matrikelkortet tidligere var analoge  

 rammekort, er det digitale matrikelkort etableret ved digitalisering af disse  

 rammekort.
I Sønderjylland blev der foretaget en  

 kortrenovering og en "fordanskning" af den sønderjyske  

 matrikel i forbindelse med fremstillingen af det digitale matrikelkort.
Det  

 digitale matrikelkort er herefter stort set produceret efter de samme  

 retningslinier som for det øvrige land.
 20.3. Matrikelkortets nøjagtighed.
Ved omlægningen af matrikelkortet til et digitalt  

 kortværk er der sket en forbedring af den  

 geometriske nøjagtighed i kortet, og den indkrympning, som  

 analoge matrikelkort havde i større eller mindre grad, er principielt  

 fjernet.
Der findes dog fortsat lokale unøjagtigheder og vridninger,  

 fordi dele af kortet er tilvejebragt ved digitalisering af det analoge  

 matrikelkort.
Det er derfor vigtigt at fremhæve, at koordinater til et  

 skelpunkt i matrikelkortdatabasen ikke kan tages som udtryk for et skelpunkts  

 nøjagtige beliggenhed på stedet.
Kun når et skelpunkt er  

 indlagt i kortet på grundlag af en eksisterende måling, der er  

 knyttet til referencenettet, eventuelt ved digitalisering af en konstruktion  

 af målingen, er koordinaterne udtryk for en nøjagtighed, der  

 svarer til henholdsvis målingens og konstruktionens nøjagtighed.  

 Sådanne skelpunkter og kun disse er på det analoge udtræk  

 af databasen markeret med en kreds omkring punktet.
Koordinater til  

 skelpunkter, der er indlagt i databasen ved en digitalisering fra det analoge  

 matrikelkort, har derimod ikke en større nøjagtighed, end hvad  

 der svarer til punktets beliggenhed på det analoge kort.  

 Nøjagtigheden i disse dele af kortet afhænger således af  

 digitaliseringsgrundlaget og dermed af, om det analoge matrikelkort var et  

 økort, et nymålt rammekort eller et rammekort uden  

 nymåling.
Ved indlægning af forandringer på matrikelkortet  

 skal der derfor i visse områder tages hensyn til kortets oprindelse og  

 kvalitet i det pågældende område, jf. afsnit 20.4.
 Nøjagtigheden i det digitale matrikelkort for  

 Sønderjylland vurderes at være på samme kvalitetsniveau  

 som de digitaliserede rammekort i det øvrige land.
 20.4. Oplysninger i matrikelkortdatabasen.
Til skel, grænser og skelkredse m.m. er der i  

 matrikelkortdatabasen knyttet oplysninger, som dokumenterer kortelementernes  

 oprindelse og kvalitet.
Bl.a. er der til alle elementer knyttet en kode med  

 oplysning om grundmateriale, d.v.s. oplysning om elementernes oprindelse i  

 matrikelkortet og dermed en retningspil for deres nøjagtighed.
Der  

 anvendes følgende koder for grundmateriale:
MI	et måleblad, hvor målingen er  

 indtastet MD	et måleblad, der er digitaliseret RS	digitalisering af et rammekort i målforhold  

 1:500 til 1:2000 RL	digitalisering af et rammekort i målforhold  

 >1:2000 SK	digitalisering af et skelkort eller en  

 konstruktion MK	digitalisering af et økort.
 En nærmere beskrivelse af oprindelsesoplysninger i  

 matrikelkortdatabasen findes i Ajourføringsvejledningen til Det  

 digitale Matrikelkort.
 20.5. Historiske analoge matrikelkort.
 Uden for Sønderjylland forelå følgende  

 hovedtyper af analoge matrikelkort:
1)	Økort.
Hvert kort omfatter et ejerlav eller  

 en del af et ejerlav.
Ejerlavet blev opmålt som en selvstændig  

 enhed uden opmålingsmæssig forbindelse med tilgrænsende  

 ejerlav.
Kortene blev udarbejdet i første fjerdedel af 1800-tallet i  

 målforhold 1:4000. Økort over købstædernes bygrunde  

 blev opmålt i årene 1863-75 og fremstillet i målforhold  

 1:800. Økortene blev således fremstillet på grundlag af  

 ældre og ikke særlig nøjagtige målinger, der ikke  

 var knyttet til et referencenet.
I 1930´erne begyndte man at indlægge  

 fikspunkter koordineret i System34 på kortene.
Dette skete i  

 forbindelse med indlægning af skel, der var indmålt i forhold til  

 fikspunkterne.
2)	Nymålte rammekort.
Målforholdet er som  

 regel 1:2000. Kortene blev bygget op på det fælles referencenet  

 (System34), og fikspunkter og skelpunkter med koordinater i System34 eller  

 med tilknytning til System34 blev brugt som udgangspunkt for opbygningen.  

 Kortene blev fra 1930´erne fremstillet i samarbejde med kommuner og  

 praktiserende landinspektører, først ud fra terrestriske  

 nymålinger og senere ud fra fotogrammetriske nymålinger.
Den  

 matrikulære situation blev berigtiget i forbindelse med kortets  

 fremstilling.
Resultatet blev således et meget nøjagtigt  

 kortværk, hvor referencenettet er vist i form af et kvadratnet.
3)	Rammekort uden nymåling.
Målforholdet er  

 normalt 1:4000, men kan i byområder være 1:2000, eventuelt  

 1:1000. Frem til omlægningen af matrikelkortet til digital form  

 fremstillede Kort- og Matrikelstyrelsen rammekort uden  

 nymålingssamarbejde.
Kortene blev opbygget ved hjælp af  

 matrikelarkivets oplysninger, d.v.s. fikspunkter, vejmålinger,  

 udstykningsmålinger og originale matrikelkort m.v., eventuelt suppleret  

 med støtte i kort, der viser forholdene på stedet.
De  

 sidstnævnte kort blev brugt i kortopbygningen til orientering af skel  

 m.v., der ikke er direkte eller indirekte knyttet til System34. Kortenes  

 nøjagtighed er således en mellemting mellem rammekort og  

 økort.
 I Sønderjylland forelå de analoge  

 matrikelkort som økort med parcelnumre, men uden matr.nre.
4)	Det sønderjyske matrikelkort har haft flere  

 navne.
Det originale kortværk, der blev fremstillet ved den preussiske  

 matrikulering i slutningen af 1800-tallet, kaldes urkortet.
Det indeholder  

 informationer om alle parcelgrænser og de tilhørende  

 parcelnumre, veje og stier, bygninger med gård og have, arten af  

 parcelgrænser, angivet med signaturer for hegn, diger, jordvolde,  

 grøfter o.lign.
Endvidere indeholder det kvadratnetkryds i  

 Ostenfeld-systemet med tilhørende fikspunkter og linienetspunkter samt  

 oplysninger om skelpunkter, der er afmærket, ofte i form af udflyttet  

 afmærkning.
Det sønderjyske matrikelkort, som også kaldes  

 parcelkortet, blev konstrueret på grundlag af en systematisk  

 opmåling af ca. 90 % af Sønderjylland.
For de sidste 10 % blev  

 ældre kortmateriale fra de såkaldte kongeriske enklaver og fra  

 udskiftningsområder anvendt.
 20.6. Forbedringer af matrikelkortet.
Matriklens oplysninger forbedres løbende,  

 både med hensyn til matrikelregistrets oplysninger om  

 arealstørrelser, jf. afsnit 21.3., og matrikelkortets oplysninger om  

 skellenes geografiske beliggenhed.
Arealberegningen og indlægning  

 på matrikelkortet af nye skel sker i stigende omfang på grundlag  

 af målinger, der er knyttet til fikspunktnettet.
Med det digitale matrikelkort er det blevet muligt at  

 udnytte dynamikken i kortet til løbende forbedringer, f.eks. i  

 forbindelse med den matrikulære sagsbehandling.
På grundlag af  

 skelmålingen i de enkelte sager, foretages der lokale forbedringer af  

 kortet ved korttilpasning eller kortopretning.
Ved korttilpasning foretages en udokumenteret grafisk  

 tilretning af skelbilledet i matrikelkortet, således at det  

 eksisterende skelbillede forbindes med de nye skel.
Korttilpasning bør  

 kun foretages for punkter i umiddelbar nærhed af den nye  

 skelmåling.
Ved kortopretning oprettes skelbilledet i matrikelkortet i  

 et område omkring landinspektørens skelmåling.  

 Kortopretning kan foretages på grundlag af dokumentation i form af  

 måling i sagen eller ved henvisning til måling i tidligere sager.  

 Endelig kan kortopretning finde sted ved affin transformation med  

 restfejlfordeling.
Ved kortopretning kan ortofoto, tekniske kort eller  

 TOP10DK også benyttes.
I begge tilfælde er der tale om tekniske  

 ændringer, som matrikelmyndigheden kan foretage uden ejernes samtykke,  

 fordi ændringerne ikke indebærer nogen ændring af de  

 berørte ejendommes retlige forhold.
Der er udelukkende tale om, at  

 matrikelmyndigheden anvender de foreliggende oplysninger til  

 hensigtsmæssige forbedringer af matrikelkortet til gavn for den bredere  

 anvendelse af matrikelkortet, som teknologien har givet mulighed for.
 21. Arealberegninger.
 21.1. Generelle regler.
Matriklen indeholder oplysning om arealstørrelsen  

 for alle matr.nre., og for udskilte offentlige vejarealer.
Desuden er arealet  

 af privat fællesvej på et matr.nr. ofte registreret.
Hvis et  

 matr.nr. er fredskovsbelagt, er størrelsen af fredskovsarealet  

 registreret i matriklen i forbindelse med Skov- og Naturstyrelsens  

 fredskovsnotering.
Noteringen blev gennemført i perioden 1990 -  

 1999.
Hvis et matr.nr. er delvis belagt med strandbeskyttelse  

 eller klitfredning, registreres størrelsen af det beskyttede eller det  

 fredede areal i matriklen i forbindelse med liniernes ikrafttræden i de  

 enkelte amter.
Miljø- og Energiministeriet udsteder  

 bekendtgørelse herom.
Ved udgangen af 2000 var  

 strandbeskyttelseslinien i henhold til naturbeskyttelseslovens § 15  

 trådt i kraft i Bornholms, Roskilde og Københavns amter.
Arealangivelserne i matriklen er af meget forskellig  

 kvalitet.
Tidligere blev de fleste arealstørrelser beregnet på  

 grundlag af matrikelkortet, men efterhånden som kravene til  

 indmåling af nye skel blev skærpet, blev det muligt at beregne  

 arealer på grundlag af konstruktion eller efter mål.  

 Nøjagtigheden af matriklens arealangivelser er således  

 løbende blevet forbedret.
I byområder vil arealstørrelsen  

 af matr.nre., der er fremkommet i nyere tid ved udstykning m.v., som regel  

 være beregnet efter mål, medens arealstørrelsen af  

 matr.nre. i landbrugsområder m.v. oftest er beregnet efter kortet.
 Reglerne i kap. 14 i bekendtgørelsen om  

 matrikulære arbejder har det formål at sikre, at matriklens  

 arealangivelser til stadighed ajourføres i forbindelse med  

 matrikulære forandringer, og at nøjagtigheden af arealangivelsen  

 for et matr.nr. ikke forringes ved en ændring.
 Det er desuden en hovedregel, at arealberegningen altid  

 skal ske sådan, at det foreliggende materiale udnyttes bedst muligt.  

 Beregningsmåden (k=kort, s=konstruktion, o=opmåling) angives i  

 skematisk redegørelse, jf. bekendtgørelsens § 42.
Reglen i bekendtgørelsens § 32, stk. 1, er ikke  

 udtryk for, at restarealer altid skal nyberegnes.
Det vil i de fleste  

 tilfælde være tilstrækkeligt, at restarealet af et matr.nr.  

 beregnes ved at fratrække størrelsen af det eller de arealer,  

 der fraskilles.
Hvis et matr.nr. i tidens løb er forandret mange  

 gange, kan der være opsummeret fejl på restarealet.  

 Bekendtgørelsen indeholder derfor i § 32, stk. 3, bestemmelse om, at  

 en ny beregning af restarealet skal foretages, når mere end halvdelen  

 af et matr.nr. fraskilles.
I det digitale matrikelkort findes der i kortdatabasen  

 koordinater til alle skelpunkter.
Koordinater til skelpunkter, der er indlagt  

 i databasen ved digitalisering fra det analoge matrikelkort, er i princippet  

 ikke udtryk for en større punktnøjagtighed end den, hvormed  

 punktet fremtræder på det analoge matrikelkort.
Dog skete der ved  

 fremstillingen af det digitale kort en udjævning af indkrympning samt  

 en opretning af vridninger i kortet, som i de fleste tilfælde bevirker,  

 at de digitaliserede skel får en rigtigere beliggenhed i kortet end  

 hidtil.
Sker arealberegningen på grundlag af koordinater i den digitale  

 kortdatabase angives, at arealet er beregnet efter kortet (k).
Bekendtgørelsens § 32, stk. 4, vedrører  

 beregning af arealet for et matr.nr., der har skel i en sø eller et  

 vandløb.
Der henvises til bekendtgørelsens § 28, stk. 4, og  

 afsnit 17.3. i vejledningen.
Bekendtgørelsens § 32, stk. 5, vedrører  

 tilfælde, hvor der ved en matrikulær forandring opstår et  

 særskilt beliggende areal af et matr.nr. (en lod), eller hvor et  

 allerede eksisterende særskilt beliggende areal af et matr.nr.  

 ændres.
I disse tilfælde skal arealet beregnes.
Det fremgår  

 af vejledningens afsnit 16.2.4.1., at det pågældende areal  

 normalt vil få tildelt selvstændigt matr.nr. i forbindelse med  

 registreringen af den matrikulære forandring i matriklen.
En nøjagtig arealberegning er af størst  

 betydning for ejendomme, der har en høj grundværdi.
Dette er  

 baggrunden for kravet i bekendtgørelsens § 32, stk. 6, om, at  

 arealberegningen for visse ejendomme og arealer skal ske på grundlag af  

 opmåling.
Kravet medfører, at der skal ske fuldstændig  

 opmåling i den udstrækning, skellene ikke tidligere er fastlagt  

 ved mål.
Kort- og Matrikelstyrelsen kan fravige reglerne om  

 arealberegning.
Det er vanskeligt at udtrykke generelt, i hvilke situationer  

 en fravigelse kan forventes, og landinspektøren bør derfor i  

 givet fald rette henvendelse til Kort- og Matrikelstyrelsen.  

 Spørgsmålet vil ofte bero på, om det  

 pågældende krav giver anledning til en klart  

 uforholdsmæssig arbejdsindsats i forhold til sagens øvrige  

 omfang.
Dette kan f.eks. være tilfældet i relation til kravet i  

 bekendtgørelsens § 32, stk. 5, om beregning af et særskilt  

 beliggende areal af et matr.nr. under restejendommen.
Bekendtgørelsens § 32, stk. 7, vedrører  

 tilfælde, hvor et fredskovspligtigt areal af et matr.nr. eller et  

 areal, der er pålagt strandbeskyttelse eller klitfredning, ændres  

 ved en matrikulær forandring.
I disse tilfælde skal det  

 pågældende areal korrigeres eller nyberegnes afhængigt af  

 nøjagtigheden af arealangivelsen i matriklen, jf. afsnit 21.2.
 21.2. Specielle regler.
Arealet af matr.nre., der har skel i et vandløb  

 eller i en sø, skal beregnes til den fastlagte grænse, jf.  

 bekendtgørelsens § 32, stk. 4. Når den fastlagte grænse er  

 en vandløbskant, og vandløbsareal derfor ikke indgår i  

 det beregnede areal, anføres der ved matrikelnummerets areal:  

 "ekskl. vandløb". Hvis vandløbets areal indgår  

 i matrikelnummerets areal, anføres der: "inkl.  

 vandløb". Hvis det halve vandløbsareal er beregnet, kan  

 det anføres.
Det skal i så fald fremgå, at det er  

 medregnet i matrikelnummerets areal (... m², heraf vandløb ... m²).  

 Tilsvarende gælder for søarealer.
Flytning af skel eller grænser for veje og  

 vandløb på matrikelkortet (uden for Sønderjylland)  

 behøver ikke altid at medføre en tilsvarende arealforandring  

 for de tilgrænsende matr.nre., idet disse arealer allerede kan  

 være beregnet til den grænse, som nu søges optaget  

 på matrikelkortet.
De berørte matrikelnumre må i  

 sådanne tilfælde anføres med arealændring  

 "0" i den skematiske redegørelse, og der må i  

 redegørelsen gives forklaring om forholdet.
Nærmere forklaring  

 må også gives i andre tilfælde, hvor den anførte  

 arealforandring ikke svarer til flytning af skel eller grænser på  

 matrikelkortet.
Det er en følge af bekendtgørelsens § 32,  

 stk. 1, at størrelsen af de arealer, der i matriklen skal fragå  

 eller tilgå de enkelte matr.nre. i forbindelse med udskillelse af  

 offentlig vej, skal beregnes.
For hvert matr.nr. beregnes størrelsen  

 af arealer, der afgives til vej, modtages fra udskilt offentlig vej, afgives  

 til andet matr.nr. og modtages fra andet matr.nr.
Tilsvarende gælder i  

 sager om arealoverførsel i forbindelse med andre  

 strækningsanlæg, regulering af vandløb og lign.
Der  

 henvises til vejledningens afsnit 25.7.
Der skal foretages arealberegning, når et  

 fredskovspligtigt areal, der udgør en del af et  

 matr.nr., ændres ved en matrikulær forandring, herunder ved  

 pålæg eller ophævelse af fredskovspligt i forbindelse med  

 sagen.
De fleste arealangivelser for fredskovspligtigt areal vil stamme fra  

 Skov- og Naturstyrelsens fredskovsnotering.
Arealerne er beregnet ud fra  

 digitale kort af en nøjagtighed svarende til 4 cm-kort.
Medmindre et  

 bedre beregningsgrundlag er tilvejebragt i den matrikulære sag, kan  

 ændring af fredskovsarealer beregnes på tilsvarende  

 måde.
Der skal også foretages arealberegning, når et  

 areal, der er pålagt strandbeskyttelse eller klitfredning, ændres  

 ved en matrikulær forandring.
Disse arealer er beregnet på  

 grundlag af det digitale matrikelkort.
Det ændrede areal skal derfor  

 også beregnes på dette grundlag, medmindre der er tilvejebragt et  

 bedre beregningsgrundlag.
Arealet af privat fællesvej på et matr.nr.  

 skal ændres i overensstemmelse med ændringer af vejen på  

 matrikelkortet.
Arealet af nyudlagt vej skal ligeledes beregnes.
Dette  

 fremgår af bekendtgørelsens § 33, stk. 1. Reglerne gælder  

 også for private fællesstier.
 Når arealet af en vej, der er optaget på  

 matrikelkortet, ikke beregnes på grundlag af vejens faktiske  

 grænser på stedet, jf. § 33, stk. 2, skal arealet beregnes med  

 den bredde, hvormed vejen er optaget på matrikelkortet og beregnet ved  

 matrikuleringen.
Veje, der ved matrikuleringen i 1844 blev optaget på  

 matrikelkortet, er efter reglerne for matrikuleringsarbejdet (der bl.a. ikke  

 vedrørte Sønderjylland) betegnet som markvej, byvej, landevej  

 eller hovedlandevej.
Vejenes arealer er, uanset den faktiske bredde i marken,  

 i almindelighed beregnet med følgende bredder: markvej 6 alen (3,77  

 m), byvej 12 alen (7,53 m), landevej 22 alen (13,81 m) og hovedlandevej 30  

 alen (18,83 m). Der henvises til matrikelinstruktionen af 14. juni 1806 med  

 tillæg af 31. marts 1807. Hvis en sådan ældre vej beregnes  

 med en bredde, der afviger fra den tidligere benyttede, må der gives  

 nærmere oplysning om forholdet.
 Med henblik på at få alle private  

 fællesvejes arealer registreret i matriklen, bør  

 landinspektøren i matrikulære sager beregne vejarealer på  

 de matr.nre., der indgår i sagen.
 21.3. Indberetning af arealforbedringer.
Ifølge bekendtgørelsens § 34, stk. 1 og 2,  

 skal landinspektøren give indberetning til Kort- og Matrikelstyrelsen,  

 når der er foretaget en arealberegning, der er nøjagtigere end  

 matriklens arealangivelse.
Indberetningspligten gælder for hele  

 matr.nre. og for særskilt beliggende dele af matr.nre.
Desuden  

 gælder pligten såvel arealberegning, der sker i forbindelse med  

 en matrikulær sag, som arealberegning, der ligger til grund for  

 landinspektørerklæring om arealets størrelse  

 (arealattest). Når der er tale om arealer, der er beregnet på  

 grundlag af matrikelkortet, skal arealet kun indberettes, hvis afvigelsen  

 mellem matriklens areal og det nyberegnede areal overstiger 2 % af matriklens  

 areal. Årsagen hertil er, at det ikke er hensigtsmæssigt at  

 foretage rettelser i matrikel, tingbog og ESR, når der er tale om  

 mindre ændringer, og beregningen fortsat er foretaget på grundlag  

 af matrikelkortet.
Af samme årsag vil der ikke altid blive foretaget  

 rettelser af matriklens arealer på grundlag af en beregning ud fra  

 koordinater i den digitale matrikelkortdatabase.
Sådanne  

 ændringer vil normalt kun ske i forbindelse med matrikulære  

 forandringer.
Ved indberetning af arealforbedringer til Kort- og  

 Matrikelstyrelsen skal der foreligge kopi af det materiale, der har dannet  

 grundlag for beregningen, f.eks. kort, konstruktion eller måleblad.  

 Når indberetningen sker i forbindelse med en matrikulær sag,  

 følger dette normalt af bekendtgørelsens regler om  

 ændringskort og måleblad.
Kun i de tilfælde, hvor  

 arealberegningen er sket efter en konstruktion, der ikke fremgår af  

 målebladet, eller hvor indberetning sker uden forbindelse med en  

 matrikulær sag, har reglen i bekendtgørelsens § 34, stk. 3,  

 selvstændig betydning.
 22. Dokumenters materiale og format m.v.
 22.1. Indledning.
 Internettet, det digitale matrikelkort og  

 edb-matrikelregisteret m.v. giver mulighed for at kommunikere elektronisk i  

 forbindelse med den matrikulære sagsbehandling, samt mulighed for at  

 etablere nye samarbejdsformer mellem landinspektører, Kort- og  

 Matrikelstyrelsen og andre offentlige myndigheder.
Kort- og Matrikelstyrelsen har i de senere år  

 arbejdet med indførelse af elektronisk dokumenthåndtering,  

 elektronisk kommunikation og elektronisk arkivering.
På baggrund af  

 denne udvikling blev der i 1997 fastsat bestemmelser i bekendtgørelsen  

 om, at visse matrikulære sagsdokumenter skulle indsendes på  

 elektronisk form.
Styrelsen har endvidere i et samarbejde med Praktiserende  

 Landinspektørers Forening og kommunale medarbejdere udviklet et  

 Matrikulært Informations og Ajourføringssystem, der kaldes MIA.  

 I første fase er formålet med MIA at gøre  

 ajourførte matrikulære data i form af register- og  

 kortoplysninger tilgængelige for landinspektørerne over  

 internettet samt at bringe registreringsdokumenterne på elektronisk  

 form, således at disse dokumenter kan kommunikeres, dannes og udskrives  

 efter behov.
Ved udtrykket "registreringsdokumenter" forstås  

 her sagsomslag, opmålingsdokumenter, kort og skematisk  

 redegørelse.
Det er disse dokumenter, der angiver, hvad der sker i  

 sagen, hvorledes skel m.v. er fastlagt, og hvad der ønskes registreret  

 i matriklen.
MIA er i begyndelsen af 2001 ved at blive testet hos enkelte  

 landinspektører, kommuner og Kort- og Matrikelstyrelsen.
Elektroniske dokumenter kan ikke erstatte den analoge  

 dokumentation, før der er indført bestemmelser om anvendelse af  

 digital signatur.
Der vil i de nærmeste år fortsat være  

 analoge registreringsdokumenter og andre analoge dokumenter i de  

 matrikulære sager.
For så vidt angår form og formater for  

 elektroniske dokumenter i MIA vil bestemmelser herom blive fastsat i en  

 særskilt vejledning.
Med hensyn til materialer og formater af dokumenter  

 gælder fælles regler for forskellige arter af dokumenter.
Desuden  

 gælder særlige regler med hensyn til de registreringsdokumenter,  

 som landinspektøren skal udarbejde i en matrikulær sag.
Det er  

 derfor vigtigt, at dokumenterne udarbejdes på holdbart materiale og i  

 en ensartet form.
Bekendtgørelsens § 35 indeholder bl.a. regler af  

 denne art.
 22.2. Analoge dokumenter.
 22.2.1. Materialer og formater.
 Til erklæringer, attester og skematisk  

 redegørelse benyttes papir á 80g/m² i standardformat A4, til  

 skematisk redegørelse eventuelt i dobbelt A4.
 Til sagsomslag skal benyttes det til statstjenesten  

 autoriserede papir med betegnelsen "Arkiv II" i standardformat  

 dobbelt A4.
 Til ændringskort skal benyttes papir á 80  

 g/m² eller transparent målfast, dobbelt mat, arkivbestandigt tegneplast  

 med en tykkelse mellem 0,07 mm og 0,10 mm.
 Kort skal være i standardformat A4 (21,0 cm x 29,7  

 cm) eller mangefold deraf, dog ikke større end A1 (59,4 cm x 84,1 cm).  

 Kort af tegneplast i større format end A3 (29,7 cm x 42,0 cm) må  

 ikke foldes, men skal indsendes i rulle.
Til måleblade skal anvendes transparent  

 målfast dobbelt mat, arkivbestandigt tegneplast med en tykkelse mellem  

 0,07 mm og 0,10 mm.
Målebladet skal være i de standardformater,  

 der gælder for kort, eller i formaterne 29,7 cm i højden og 39,  

 57, 75, 93, 111 eller 129 cm i bredden.
Bredden 129 cm må dog kun  

 benyttes i sager om udskillelse af offentlig vej, og da kun hvis en  

 fløj på 18 cm hovedsagelig anvendes til angivelse af den  

 koordinatliste, der hører til målebladet.
Måleblade i  

 format A3 og i format 29,7 cm x 39 cm, skal være foldet ved sagens  

 indsendelse.
Måleblade i større formater må ikke foldes,  

 men skal indsendes i rulle.
 Der gælder ingen særlige krav til  

 fikspunktskitsers materiale, jf. afsnit 23.2.
 22.2.2. Streg og skrift.
På kort, måleblade og fikspunktskitser skal  

 streg og skrift være holdbar og egnet til reproduktion.
Dansk Standard  

 bør anvendes.
På ændringskort bør anvendes  

 standardskrift DS 23.3.
 Nordretning skal angives, og tegningen bør så  

 vidt muligt være orienteret mod nord.
På kort og måleblade skal målforholdet  

 fremgå.
Tegninger i forskellige målforhold på samme kort  

 eller måleblad bør være adskilt ved en stiplet, kraftig  

 linie (stregpriklinie).
 22.2.3. Titel m.v.
På kort og måleblade skal der være en  

 titel, som angiver ejerlavsbetegnelsen for det område, der er vist.  

 Navn på kommune og amt kan ligeledes anføres.
På  

 ændringskort anbringes titlen i kortets nederste venstre hjørne,  

 og det angives, hvilket eller hvilke matr.nre. kortet omfatter.
Omfatter  

 kortet kun en del af et matr.nr., angives dette.
Det angives endvidere,  

 hvornår og i hvilken anledning kortet er udfærdiget (f.eks. i  

 anledning af udstykning). På måleblade angives, hvornår  

 opmålingen har fundet sted.
 22.2.4. Underskrift og dato.
 Alle erklæringer, attester, redegørelser,  

 beregninger, koordinatlister o.s.v. må være underskrevet og  

 dateret.
Kravet i bekendtgørelsens § 35, stk. 4, om  

 underskrift fra en landinspektør med beskikkelse gælder de i  

 afsnit 22.1. nævnte registreringsdokumenter.
Kravet er en følge  

 af, at praktiserende landinspektører og deres assistenter med  

 landinspektørbeskikkelse har eneret til at udføre  

 matrikulære arbejder og dermed naturligvis også ansvaret for  

 arbejdernes rette udførelse.
 I tilfælde, hvor bekendtgørelsen indeholder  

 regler om erklæring fra landinspektøren, kræves  

 også, at det er en landinspektør med beskikkelse, der  

 underskriver.
 22.3. Elektroniske dokumenter.
Bekendtgørelsen indeholder krav om, at enkelte  

 dokumenter skal indsendes på digital form samtidig med indsendelsen af  

 den analoge sag.
Det gælder for sager, hvor der skal foreligge 1)	et måleblad og en koordinatliste, jf. § 36, stk. 2, 2)	en koordinatberegning, som omfatter nye fikspunkter, jf. § 38, stk.  

 1, eller 3)	et ændringskort og et indlægningskort, jf. § 39, stk.  

 1.
 For så vidt angår form og formater, der er  

 godkendt af Kort- og Matrikelstyrelsen, henvises til  

 Ajourføringsvejledningen til Det digitale Matrikelkort af 6. september  

 1999, afsnit 4.2., 6.2.11. og 6.3.12.
 22.4. Supplerende oplysninger.
Landinspektøren kan anføre supplerende  

 oplysninger på sagsomslaget eller på skematisk  

 redegørelse.
Der kan f.eks. være tale om oplysning om  

 særlige forhold til forklaring af sagens sammenhæng eller om  

 begrundelse for, at en ny samlet fast ejendom skal være fritaget for  

 afgift efter reglerne i udstykningsafgiftslovens § 1, stk. 2, jf.  

 vejledningen om matrikulære afgifter og gebyrer m.v.
Oplysning om antallet af bilag i en sag anføres  

 på sagsomslaget.
Hvis et eller flere bilag indsendes i rulle, angives  

 dette.
 23. Opmålingsdokumenter.
 23.1. Måleblad.
Kravene vedrørende indmåling af skel i  

 matrikulære sager findes i bekendtgørelsens §§ 28 og 29.  

 Når der gælder krav om indmåling, skal der ifølge  

 bekendtgørelsens § 36, stk. 1, altid foreligge et måleblad i  

 sagen.
Regler om målebladets materiale og format m.v. findes i  

 bekendtgørelsens § 35 og i vejledningens afsnit 22.
Det er kun ganske få matrikulære sager, der  

 kan gennemføres uden måling og dermed uden udarbejdelse af  

 måleblad.
Som eksempler kan nævnes udstykning eller  

 arealoverførsel, hvor et helt matr.nr. eller en særskilt  

 beliggende del af et matr.nr. frakilles en ejendom.
Det er her yderligere en  

 forudsætning, at matrikelkortet stemmer med forholdene på stedet,  

 således at der ikke skal foretages ejendomsberigtigelse eller tekniske  

 ændringer i matriklen, som nødvendiggør, at  

 ændringerne vises på et måleblad.
Der henvises i denne  

 forbindelse til vejledningens afsnit 7.2.3. om undersøgelse af  

 bestående skel i forbindelse med udstykning m.v.
Ved fraskillelse af en  

 ideel andel i en fælleslod fra en samlet fast ejendom er der heller  

 ikke tale om indmåling.
 Målebladet skal vise et billede af de skel, der  

 ønskes registreret, andre skel, hvortil målingen er knyttet,  

 samt faste terrængenstande, der skal indmåles, jf. nedenfor.
 Det er de mål, der er taget på stedet, der  

 skal omregnes til systemkoordinater og anføres dels i en analog  

 koordinatliste på målebladet eller i et særskilt bilag,  

 dels i en digital koordinatfil, jf. § 36, stk. 2. Derimod bør der ikke  

 anføres mål eller koordinater, der er ændret med det  

 formål at indpasse målingen i et allerede etableret system, hvori  

 der er spændinger eller unøjagtigheder fra ældre  

 målinger.
Kravet i bekendtgørelsens § 36, stk. 3, er knyttet  

 sammen med reglerne i §§ 27 og 28 om afmærkning og indmåling af  

 skel.
Dette medfører, at ikke alene mål til skelpunkter,  

 herunder mellempunkter, men også mål til fikspunkter, bygninger,  

 hegn og andre terrængenstande af varig karakter nær det skel, som  

 indmåles, skal angives på målebladet, og at den foretagne  

 afmærkning ligeledes skal angives.
 Det fremgår videre af bekendtgørelsens § 36,  

 stk. 3, at koordinatlisten og evt. målene samt den foretagne  

 afmærkning, skal angives på en tydelig og systematisk måde.  

 For at dette krav kan anses for opfyldt, vil det i almindelighed være  

 nødvendigt, at yderligere følgende oplysninger er  

 angivet:
1)	indlægningsmål (angives i en klamme), 2)	overførte mål fra en sag, der tidligere er registreret  

 i matriklen (markeres som "gl. mål"), 3)	anvendte numre til målsatte punkter (herunder fikspunktnumre  

 og hjælpepunktnumre), 4)	skelmærkers art, herunder om der er tale om ældre  

 skelafmærkning (markeres f.eks. med "gl.
B"), 5)	numre på delarealer, jf. bekendtgørelsens § 39, stk.  

 5, 6)	kvadratnet, 7)	vejbredder og 8)	krumningsradier.
 Den særlige angivelse af indlægningsmål  

 i klamme og af overførte mål som "gl. mål"  

 tjener til oplysning for Kort- og Matrikelstyrelsen, så styrelsen ikke  

 stiller krav om afmærkning efter bekendtgørelsens § 27, stk.  

 2.
 Hvis anbringelsen af skelmærker er tilladt udskudt,  

 er det en forudsætning, at det er angivet på målebladet,  

 hvordan skelafmærkningen vil ske, jf. vejledningens afsnit 17.2.1.
Reglen i bekendtgørelsens § 36, stk. 5, sigter  

 især på private fællesveje og -stier, men omfatter  

 også offentlige vejarealer, der ikke er udskilt i matriklen.
For  

 offentlige veje anføres vejkategori (kommunevej, landevej,  

 hovedlandevej). Er en offentlig vej udskilt, skal skellene vises på  

 målebladet.
I øvrigt kan der på målebladet  

 anføres topografiske oplysninger, f.eks. veje, der ikke medtages  

 på matrikelkortet, vandløb, vandhuller, skrænter,  

 bevoksning m.v.
På målebladet angives koordinater i en  

 nummersorteret liste.
Koordinater til punkter, der kun danner udgangssigte,  

 markeres med særlig signatur (f.eks. udgs). Er antallet af koordinater  

 stort, kan de i stedet anføres i en særskilt, sorteret liste.  

 Der må i så fald være en gensidig, entydig henvisning  

 mellem måleblad og koordinatliste.
Koordinatlisten bør kun  

 omfatte punkter, der vedrører det tilhørende måleblad.
Er  

 der flere måleblade i en sag, kan der leveres en samlet koordinatliste  

 til disse.
 Koordinatfiler skal indsendes i form og formater som  

 angivet i afsnit 4.2. i Ajourføringsvejledningen til Det digitale  

 Matrikelkort.
Bekendtgørelsen fastsætter ikke krav om, at  

 målebladskonstruktionen skal være udført i et bestemt  

 målforhold.
Det er landinspektørens opgave at vælge et  

 egnet målforhold til den konkrete opgave, så kravet i  

 bekendtgørelsens § 36, stk. 4, om tydelighed og læsbarhed  

 opfyldes.
Det vil normalt være hensigtsmæssigt at  

 vælge målforholdet 1:1000 eller derover, når Det fremgår af bekendtgørelsens § 35, stk. 2,  

 at det valgte målforhold skal fremgå af målebladet.
Desuden  

 angives det, hvornår opmålingen har fundet sted, jf. afsnit  

 22.2.3., sidste pkt.
 Opmærksomheden henledes på, at kravet om, at  

 måleblade skal leveres i bestemte formater, jf. bekendtgørelsens  

 § 35, stk. 1, og afsnit 22.2.1., skal overholdes.
 23.2. Fikspunktskitse.
 Når et nyt fikspunkt er etableret, skal der  

 foreligge en fikspunktskitse.
I bekendtgørelsens § 37, 2. pkt., stilles krav om,  

 at skitsen skal være udarbejdet på en blanket, hvis udformning er  

 godkendt af Kort- og Matrikelstyrelsen.
Blanketten findes som bilag 2. Der  

 fremgår af blanketten, hvilke oplysninger der skal gives.
 Skitseblanketten er i øvrigt udformet, så den  

 giver plads til flere ønskede oplysninger, bl.a. for at  

 muliggøre anvendelse også uden for den matrikulære sektor.  

 Der er ingen særlige krav til blanketmateriale.
Blanketten har tre rubrikker.
I rubrikken øverst  

 til venstre skal anføres alle de foreskrevne oplysninger.  

 Grovkoordinater skal dog kun anføres, når fikspunktet ikke er  

 koordineret i System34. Rubrikken øverst til højre kan udfyldes  

 helt eller delvis.
Skitsetegningen med tilhørende mål, tekst  

 m.v. er obligatorisk.
 Skitsegruppe og afmærkningsgruppe skal udfyldes med  

 talkoder som beskrevet i Rådet for Danmarks geografiske Referencenets  

 "Brugervejledning".
 Et MV-fikspunkt skal opfylde kravene for skitsegruppe 1, 2  

 eller 3 og for afmærkningsgruppe 1 eller 2.
 Skitsegruppe 1:
 Skitsegruppe 2:
 Skitsen opfylder kravene i bekendtgørelsen.
 Skitsegruppe 3(kun for elektromagnetiske sonder):
Skitsen indeholder mål til opsøgning af  

 punktet indenfor 1 m.
Målene kan evt. undværes, hvis skitsen er  

 udformet i et fast større målforhold og omfatter  

 tilstrækkeligt med oplysninger til, at punktet kan lokaliseres inden  

 for 1 m.
Hvis skitsemateriale/reproduktion ikke gør det muligt at  

 gengive målforholdet godt nok til at overholde nævnte krav, skal  

 der på skitsen være angivet mål, der gør det muligt  

 at fastlægge målforholdet med fornøden  

 nøjagtighed.
 Der må ved denne skitsegruppe lægges speciel  

 vægt på oplysning om nordretning, matrikelnummer, husnummer,  

 vejnavn, kilometrering og lignende, jf. bekendtgørelsens § 37, sidste  

 punktum.
 Afmærkningsgruppe 1:
 Fikspunktet er markeret med størst mulig stabilitet  

 og defineret med størst mulig sikkerhed, således at den samlede  

 usikkerhed skønnes at være mindre end 2 mm.
 Afmærkningsgruppe 2:
 Punktets afmærkning opfylder bekendtgørelsens  

 krav.
Fikspunkters koordinater skal ikke påføres  

 skitsen.
De vil kun fremgå af fikspunktregisteret.
Når der  

 rekvireres en fikspunktskitse, vil der tillige blive leveret et  

 koordinatudtræk fra fikspunktregisteret.
 23.3. Koordinatberegning.
Når nye fikspunkter er etableret, skal der foreligge  

 en koordinatberegning, jf. bekendtgørelsens § 38. I  

 koordinatberegningen skal der som minimum beregnes koordinater til nye  

 fikspunkter og hjælpepunkter.
Koordinatberegningen skal indsendes  

 på digital form.
Fastlæggelse af de endelige koordinater  

 foretages ved beregning i Kort- og Matrikelstyrelsen.
Kort- og  

 Matrikelstyrelsen kan vederlagsfrit udføre forlods koordinatberegning  

 for landinspektøren til brug i matrikulære sager, som en  

 såkaldt serviceberegning.
Koordinatberegningen bør udføres ved  

 udjævning på grundlag af alle nye netobservationer, jf.  

 bekendtgørelsens § 30, stk. 2. Koordinater til eksisterende GI- og  

 MV-fikspunkter, der indgår i netmålingen, skal som hovedregel  

 fastholdes.
Hvis beregningen viser spændinger imod de eksisterende  

 MV-fikspunkter anbefales det, at netmålingen indsendes til forlods  

 beregning i Kort- og Matrikelstyrelsen som serviceberegning, se i  

 øvrigt nedenfor om minirenovering.
Netobservationer (herunder GPS-vektorer), der  

 fremgår af koordinatberegningen, registreres i Kort- og  

 Matrikelstyrelsens observationsregister.
Hvis en koordinatberegning  

 indeholder målinger, der er indsendt i forbindelse med en tidligere  

 sag, skal dette oplyses, så det undgås, at den samme observation  

 registreres i observationsregisteret flere gange.
Observationsregisteret gør det muligt umiddelbart  

 at foretage ny beregning af nettet i et større eller mindre  

 område, når der foreligger et tilstrækkeligt antal nye  

 observationer.
Generelt vil påviste ændringer i koordinater til  

 eksisterende MV-fikspunkter i størrelsesordenen 10 cm medføre,  

 at der i Kort- og Matrikelstyrelsen vil blive gennemført en ny  

 beregning af det aktuelle område, suppleret med observationer fra de  

 tilgrænsende områder, en såkaldt minirenovering.
Hvis netberegningen sammenholdt med undersøgelser  

 på lokaliteten sandsynliggør, at et fikspunkt er forskubbet  

 (dvs. at beliggenheden ikke svarer til den oprindelige), skal dette forhold  

 oplyses til Kort- og Matrikelstyrelsen, som ved kontrolberegningen vil knytte  

 et hjælpepunktnummer til den aktuelle beliggenhed.
Information om dette  

 vil blive påført fikspunktskitsen i Kort- og Matrikelstyrelsens  

 analoge arkiv.
Ved udtrykket "fejludtryk" i  

 bekendtgørelsens § 38, stk. 3, nr. 3, forstås størrelser  

 som Koordinatberegning og udfærdigelse af koordinatliste  

 bør udføres med anvendelse af officielle punktnumre.
Officielle  

 fikspunktnumre og hjælpepunktnumre rekvireres i  

 Referencenetkontoret.
 Vektorer fra GPS-processeringen, jf. § 38, stk. 4,  

 må ikke være korrigeret for koordinatsystemets eventuelle  

 deformation, hvorfor vektorerne skal være udtrykt i cartetiske  

 koordinater (geocentriske koordinater) i EUREF89 (WGS84).
 For såvel terrestriske beregninger som for  

 GPS-beregninger, bør det anvendte udjævningsprogram  

 specificeres, f.eks. ved navn, version, revisionsdato el.lign.
 24. Kort.
 24.1. Indledning.
Når der ønskes foretaget ændringer i  

 matrikelkortet, skal der ifølge § 39, stk.1, i bekendtgørelsen  

 om matrikulære arbejder foreligge et analogt ændringskort og et  

 digitalt indlægningskort, der viser de ønskede forandringer.
Det  

 er dog ikke nødvendigt at udarbejde et indlægningskort, hvis den  

 ønskede ændring udelukkende omfatter skel, der skal slettes i  

 matrikelkortet som følge af inddragelse eller sammenlægning af  

 matrikelnumre.
 Matrikelkortet føres ajour i takt med de  

 matrikulære forandringer, så kortet er ajourført,  

 når meddelelse om en matrikulær forandring sendes fra Kort- og  

 Matrikelstyrelsen til landinspektøren, tinglysningsdommeren og  

 kommunalbestyrelsen m.fl.
Tidligere, da matrikelkortet var et analogt  

 kortværk, skete ajourføringen af kortet ved en gennemprikning af  

 de nye skelpunkter m.v., og ændringskortet skulle derfor være  

 fremstillet på et transparent materiale på grundlag af en  

 nøjagtig kopi af matrikelkortet.
Efter omlægningen af  

 matrikelkortet til et digitalt kortværk, sker ajourføringen af  

 matrikelkortet på grundlag af et digitalt indlægningskort, der er  

 udarbejdet på grundlag af dels skelmålingen på  

 målebladet, dels et digitalt udtræk fra matrikelkortdatabasen.  

 Indlægningskortet angiver således beliggenheden af skel m.v.  

 på matrikelkortet, som det vil fremtræde, efter at kortet er  

 ajourført med hensyn til de matrikulære forandringer og den  

 korttilpasning eller kortopretning, som skelmålingen giver grundlag for  

 at foretage i forbindelse med ajourføringen af matrikelkortet.
 Formålet med ændringskortet er, at det skal  

 give et tydeligt overblik over de matrikulære forandringer, der  

 søges gennemført. Ændringskortet er endvidere til brug  

 for de involverede parter og myndigheder ved vurderingen af de  

 ejendomsretlige forandringer, som sagen vil medføre.
 Med hensyn til materiale, format og udformning m.v.  

 henvises til bekendtgørelsens § 35, vejledningens afsnit 22 og  

 Ajourføringsvejledningen til Det digitale Matrikelkort.
 24.2. Ændringskort.
 Ændringskortet skal som omtalt i afsnit 22.2.1.  

 fremstilles på papir eller på transparent materiale på  

 grundlag af et udtræk af databasen for det gældende matrikelkort,  

 eventuelt efter at der er foretaget korttilpasning eller kortopretning  

 på grundlag af målingen i sagen. Ændringskortet skal  

 normalt foreligge i 1:4000 eller større målforhold.
Ændringskortet skal omfatte de arealer, som  

 forandringerne vedrører, samt tilgrænsende arealer i det omfang,  

 det er nødvendigt for at angive de faste skelpunkter, som  

 målingen omfatter.
Hvis det samlede areal, der fraskilles et matr.nr.,  

 udgør over halvdelen af det hidtidige areal, skal hele  

 matrikelnummeret medtages på kortet.
Nye skel og skel, der søges ændret ved  

 ejendomsberigtigelse, skal indlægges på ændringskortet  

 på grundlag af skelmålingen, jf. bekendtgørelsens § 39,  

 stk. 2. Indlægningen skal ske under hensyntagen til såvel  

 skelmålingens beliggenhed i forhold til referencenettet som  

 skelmålingens beliggenhed i forhold til registrerede skelpunkter i  

 området.
Tidligere, da matrikelkortet var analogt, blev nye skel og  

 ændrede skel også indlagt på ændringskortet på  

 grundlag af skelmålingen, men det var i mange tilfælde  

 nødvendigt på grund af indkrympning og andre  

 unøjagtigheder i matrikelkortet at tilpasse de nye skelpunkters  

 beliggenhed på kortet i forhold til eksisterende skelpunkter.
Kun i de  

 tilfælde, hvor det analoge matrikelkort var et rammekort, jf. afsnit  

 20.5, blev nye og ændrede skel indlagt i forhold til  

 referencenettet.
Efter at matrikelkortet er blevet digitalt, er der  

 mulighed for at ændre beliggenheden i kortet af eksisterende  

 skelpunkter, således at både nye og eksisterende skelpunkter kan  

 indlægges i overensstemmelse med skelmålingen.
Derfor er der i  

 bekendtgørelsens § 39, stk. 3, fastsat bestemmelser om, at en  

 skelmåling, der er knyttet til referencenettet, skal indlægges  

 på ændringskortet og på indlægningskortet i forhold  

 til referencenettet.
Bestemmelserne tager sigte på en løbende  

 forbedring af matrikelkortet, således at beliggenheden på  

 matrikelkortet af de skel, der er omfattet af skelmålingen, forbedres i  

 forhold til referencenettet eller i forhold til eventuelle indmålte  

 bygninger, og således at matrikelkortet bliver bedre egnet til  

 sammenstilling med andre digitale kortværker.
 Det kan dog forekomme, at der i matrikelkortet fortsat er  

 lokale unøjagtigheder, som gør det vanskeligt eller meget  

 ressourcekrævende i forhold til omfanget af den matrikulære sag  

 at indlægge skelmålingen direkte i forhold til referencenettet,  

 jf. § 39, stk. 4. I sådanne tilfælde kan nye og ændrede  

 skel indlægges i ændringskortet og indlægningskortet i  

 forhold til nærliggende indmålte skelpunkter.
 De ændringer, der ønskes registreret på  

 matrikelkortet, skal fremgå tydeligt af ændringskortet, jf. § 39,  

 stk. 5.
Det er af stor betydning, at et areal, der er en del af et  

 matr.nr., er entydigt identificeret under hele sagens forløb.
Dette  

 gælder navnlig ved udstykning og arealoverførsel.
Når  

 sådan identifikation af et delareal ønskes, betegnes arealet med  

 et arabertal, jf. bekendtgørelsens § 39, stk. 5. Alle delarealer i en  

 sag skal have forskellige numre.
Der bør så vidt muligt anvendes  

 en ubrudt nummerering fra nr. 1. Numre på delarealer i forbindelse med  

 udstykning, matrikulering og arealoverførsel vil fremgå af Kort-  

 og Matrikelstyrelsens meddelelse om den matrikulære forandring.
Delarealernes numre må ikke kunne forveksles med  

 matr.nre. (stamnumre) eller andre tal på kortet og skal derfor placeres  

 i en kreds.
Kredsene placeres, så der bliver plads til, at Kort- og  

 Matrikelstyrelsen i givet fald kan anføre nyt matr.nr. i  

 arealet.
 Hvis der sker nummerering af delarealer i andre  

 tilfælde, f.eks. ved ejendomsberigtigelse eller tildeling af matr.nr.  

 efter reglerne i bekendtgørelsens § 23, bør det ske efter de  

 foran omtalte retningslinier.
Ændringskortet og dermed alle eksisterende  

 oplysninger, eventuelt efter foretaget korttilpasning eller kortopretning,  

 skal være fremstillet med sort streg eller skrift. Ændringer, der  

 vedrører korttilpasning eller kortopretning, skal således ikke  

 fremhæves specielt, men fremstår ved at sammenholde  

 ændringskortet med det gældende matrikelkort.
Alle de  

 matrikulære forandringer skal, som det fremgår af  

 bekendtgørelsens § 39, stk. 6, angives på ændringskortet  

 med rød streg eller skrift.
Det gælder f.eks. nye skel og  

 skelpunkter, nye fikspunkter, nye veje, nye grænser for fredskov,  

 strandbeskyttelse, klitfredning og forurenede grunde, overstregninger af skel  

 m.v., der bortfalder, samt numre på delarealer og kredse om  

 sådanne numre.
Nye knækpunkter i skel, herunder treskelspunkter,  

 vises med kreds.
Dette gælder dog ikke skelpunkter i vandløb.  

 Mellempunkter i skellinier skal ikke vises på ændringskort.
Nye veje farvelægges som angivet i § 39, stk. 6.  

 Veje, der bortfalder, slettes ved overstregning.
Ved ændring af veje  

 på matrikelkortet må ændringen så vidt muligt ske i  

 et sådant omfang, at vejforbindelse på kortet ikke afbrydes.
Ved veje anføres oplysning om vejens art  

 (hovedlandevej, landevej, kommunevej, privat fællesvej). Hvis vejen har  

 et navn, anføres det.
Bredden af nye private fællesveje angives  

 i meter med to decimaler, medmindre vejen har varierende bredde.
Når et areal skal have adgang til en offentlig vej,  

 der endnu ikke er optaget på matrikelkortet, tegnes vejen med tynde,  

 punkterede linier.
Det gælder dog ikke, hvor vejgrænsen falder  

 sammen med skel.
Der anføres oplysning om vejens art og om, at den  

 endnu ikke er udskilt i matriklen.
Vejarealet skal ikke  

 farvelægges.
Skellinien for vandløb, der er indmålt ved  

 midten af vandløbet, vises med normal skellinie.
Hvis der er  

 målt til den øverste skråning, jf. vejledningens afsnit  

 17.3., tegnes skellet i midten af vandløbet med enkelt svær  

 stiplet linie.
Efter afslutningen af den landsdækkende  

 fredskovsnotering omfatter matrikelkortets skovsignatur kun fredskov.
Hvor  

 det fredskovspligtige areal ikke følger skel, vil grænsen  

 være vist med en signaturgrænse, der typisk er registreret med en  

 kvalitet svarende til Kort- og Matrikelstyrelsens kort i målforhold  

 1:25.000 (4 cm kort). Nye eller ændrede fredskovsgrænser, jf.  

 bekendtgørelsens § 39, stk. 7, indtegnes som minimum med denne  

 nøjagtighed.
Er der grundlag for en mere nøjagtig  

 indlægning, bør dette dog udnyttes.
Det fremgår af bekendtgørelsens § 39, stk. 8,  

 at hovedpunkter i et fikspunktnet, som skelmålingen er knyttet til,  

 skal angives på kortet med deres betegnelser.
Reglen forudsætter,  

 at punkterne falder inden for kortets område.
Nye fikspunkter skal dog  

 altid indlægges på ændringskortet.
Som hovedpunkter  

 forstås i denne forbindelse anvendte fikspunkter, herunder GI-punkter,  

 samt hjælpepunkter, der anvendes ved indlægning af skel på  

 ændringskortet.
Fikspunkter vises med dobbelte kredse.
Dobbelte kredse  

 anvendes ikke ved andre punkttyper.
 24.3. Indlægningskort.
 Forandringer, der skal foretages på matrikelkortet i  

 forbindelse med en matrikulær sag, skal angives på et digitalt  

 indlægningskort, jf. bekendtgørelsens § 39, stk. 1.
Ved udfærdigelsen af indlægningskortet tager  

 landinspektøren stilling til, hvilke ændringer der skal ske i  

 matrikelkortet som følge af den matrikulære sag.  

 Indlægningskortet skal indeholde de nye skel og øvrige  

 ændringer i matrikelkortet samt den korttilpasning eller kortopretning,  

 som sagen giver anledning til.
Indlægningskortet viser således  

 matrikelkortets udvisende efter den aktuelle matrikulære sag.
 Indlægningskortet skal fremstilles på grundlag  

 af et udtræk fra det gældende matrikelkort, og det skal indsendes  

 til Kort- og Matrikelstyrelsen i DSFL-format.
Der skal indsendes et indlægningskort, når der  

 sker ændringer i matrikelkortet, medmindre der alene er tale om  

 sletning af skel, veje m.v.
Indlægningskortet skal omfatte alle  

 koordinerede skelpunkter og skel.
Skel eller skelkredse, der bortfalder, skal  

 ikke vises på indlægningskortet, ligesom slettemarkeringer heller  

 ikke skal medtages.
Sletninger fremgår alene af  

 ændringskortet.
 Ved sammenlægning eller inddragelse kan der  

 indsendes et indlægningskort, som omfatter de nye skellinier, som  

 opstår, hvor et eller flere skelpunkter (mellempunkter) bortfalder.  

 Desuden kan eventuelt medtages ændret matrikelnummerplacering.
 Hvis et areal skal beregnes efter opmåling, jf.  

 bekendtgørelsens § 32, skal alle skel og skelpunkter, der  

 afgrænser arealet, medtages i indlægningskortet.
Indlægningskortet skal indeholde de skel og  

 skelpunkter, der fremgår af målebladet, uanset om de stammer fra  

 den aktuelle eller fra en tidligere skelmåling.
Indlægningskortet  

 skal endvidere indeholde de skellinier, skelkredse, veje m.v., der  

 ændres som følge af korttilpasning eller kortopretning, herunder  

 skellinier, hvor der sker koordinatændring til ét af liniens  

 endepunkter.
 Indlægningskortet kan enten være udformet som  

 et simpelt indlægningskort eller som et fuldstændigt  

 indlægningskort.
 Simpelt indlægningskort.
 Det simple indlægningskort er en simpel grafisk fil,  

 som indeholder de skel, veje m.m., der dannes i den matrikulære sag,  

 samt de forandringer i matrikelkortet, som sker i forbindelse med  

 tilpasningen af matrikelkortet til målingen.
 Elementerne i det simple indlægningskort skal ikke  

 være tilknyttet de tilstandsdata, som findes i matrikelkortdatabasen,  

 idet de tilknyttes ved ajourføringen i Kort- og Matrikelstyrelsen.
 Med hensyn til indhold og format m.v. henvises til  

 Ajourføringsvejledningen til Det digitale Matrikelkort.
 Fuldstændigt indlægningskort.
Det fuldstændige indlægningskort erstatter  

 matrikelkortets indhold inden for det område, som  

 indlægningskortet omfatter.
Der skal derfor til de enkelte elementer i  

 indlægningskortet være tilknyttet tilstandsdata.
 Det fuldstændige indlægningskort indeholder  

 overordnet set en ændringspolygon (tidligere slettepolygon) og det  

 ændrede skelbillede.
 Ændringspolygonen er en omfangspolygon, der  

 omslutter alle de elementer, der ændres i matrikelkortet som  

 følge af de matrikulære ændringer eller ved korttilpasning  

 eller kortopretning.
Det fuldstændige indlægningskort med det  

 ændrede skelbillede skal udfærdiges således, at det kan  

 erstatte data i matrikelkortet.
Det skal derfor udfærdiges i  

 overensstemmelse med kravene til matrikelkortet for så vidt angår  

 objektkoder og tilstandsdata.
 Med hensyn til indhold og format m.v. henvises til  

 Ajourføringsvejledningen til Det digitale Matrikelkort.
 24.4. Udstykningskort.
Udtrykket "udstykningskort" anvendes her som  

 benævnelse for det kort, der skal forevises ved tinglysning af det  

 første skøde på en ny ejendom, jf. bekendtgørelsen  

 om udstykningskravet.
Det fremgår således ikke af betegnelsen  

 "udstykningskort", om ejendommen er fremkommet ved udstykning eller  

 matrikulering.
 Ifølge reglerne i den nævnte  

 bekendtgørelse skal udstykningskortet være forsynet med  

 erklæring fra en landinspektør med beskikkelse eller fra  

 matrikelmyndigheden om, at det er i overensstemmelse med registreringen i  

 matriklen.
 Det fremgår af § 40, stk. 1, i  

 bekendtgørelsen om matrikulære arbejder, at udstykningskortet  

 skal udarbejdes i forbindelse med den pågældende udstyknings-  

 eller matrikuleringssag.
Reglerne i bekendtgørelsens § 40, stk. 1,  

 gælder dog kun, når et udstykningskort er nødvendigt  

 ifølge bekendtgørelsen om udstykningskravet.
Det er det ikke  

 ved statslige ekspropriationer, jf. 37 i bekendtgørelse om  

 tinglysning.
 Udarbejdelsen af kortet m.v. er matrikulært arbejde,  

 jf. udstykningslovens § 13, stk. 1, og § 29, stk. 2, nr. 2. Det vil  

 således - med den nedenfor omtalte undtagelse - rent praktisk  

 være en beskikket landinspektør i den pågældende  

 landinspektørvirksomhed, der sørger for, at kortet  

 påføres oplysning om den nye ejendoms matrikelbetegnelse,  

 forsyner kortet med den omtalte erklæring og sørger for, at det  

 sendes til rekvirenten eller dennes advokat sammen med meddelelsen fra Kort-  

 og Matrikelstyrelsen om, at den nye ejendom er registreret i matriklen.
 I Københavns og Frederiksberg kommuner fremstilles  

 et udstykningskort (i København et målebrev) af  

 matrikelmyndigheden, der også udfører de øvrige  

 nævnte opgaver.
I tilfælde, hvor en ny ejendom opstår ved  

 udstykning af areal fra flere samlede faste ejendomme (uden for  

 København og Frederiksberg), gælder dog særlige regler.  

 Som det fremgår af reglerne i § 11 i bekendtgørelsen om  

 matrikulære arbejder, skal overdragelsesdokumenterne vedrørende  

 de fraskilte arealer fremsendes af matrikelmyndigheden til  

 tinglysningsdommeren sammen med meddelelsen om, at den nye ejendom er  

 registreret i matriklen.
Det er derfor en praktisk nødvendighed, at  

 udstykningskortet i sådanne sager indsendes til Kort- og  

 Matrikelstyrelsen sammen med sagens øvrige dokumenter.
Der er i  

 bekendtgørelsens § 40, stk. 2, fastsat regler om forholdet.
Kort- og  

 Matrikelstyrelsen påfører udstykningskortet oplysning om den nye  

 ejendoms matr.nr. eller matr.nre. og erklæring om overensstemmelse med  

 matrikelkortet.
I de tilfælde, hvor en ny ejendom opstår ved  

 udstykning af areal fra flere samlede faste ejendomme, der alle  

 tilhører samme ejer, og den nye ejendom ikke agtes overdraget, er det  

 ikke nødvendigt at indsende udstykningskortet til Kort- og  

 Matrikelstyrelsen.
Hvis ejendommen efterfølgende skal overdrages, kan  

 en landinspektør med beskikkelse udfærdige et udstykningskort  

 til brug ved tinglysning af første skøde.
 For at modvirke fejl med hensyn til identifikation af  

 arealer indeholder Kort- og Matrikelstyrelsens meddelelse om registreringen  

 af nye ejendomme foruden oplysning om de nye matr.nre. også  

 oplysning om de numre, landinspektøren har anvendt til identifikation  

 af delarealerne i den matrikulære sag.
Landinspektøren kan yderligere kontrollere, hvilket  

 matr.nr. der er tildelt en ny ejendom ved mod betaling at rekvirere en kopi  

 af matrikelkortet til levering sammen med meddelelsen om udstykningen eller  

 matrikuleringen.
På sagsomslaget er der en rubrik til afkrydsning,  

 når sådant kort ønskes leveret.
Landinspektøren kan  

 eventuelt selv foretage opslag i WEB-Matriklen.
 Reglerne i bekendtgørelsens § 35 gælder  

 også udstykningskort.
 24.5. Oversigtskort.
 I sager om arealoverførsler mellem  

 landbrugsejendomme (jordomlægning) skal der foreligge et oversigtskort,  

 jf. § 41 i bekendtgørelsen om matrikulære arbejder.
 I andre sager, hvor der sker mange arealforandringer, og  

 hvor forandringerne vedrører flere ejendomme, kan det ligeledes  

 være hensigtsmæssigt, at der foreligger et oversigtskort.
Til oversigtskort kan benyttes Kort- og Matrikelstyrelsens  

 topografiske kort eller andet egnet kortmateriale.
I sager om  

 jordomlægning mellem landbrugsejendomme kan oversigtskortet være  

 en kopi af det oversigtskort, der skal foreligge efter reglerne i  

 bekendtgørelse nr. 629 af 26. juli 1999 om ansøgninger i  

 henhold til landbrugsloven.
 25. Skematisk redegørelse.
 25.1. Indledning.
 Når en matrikulær forandring ønskes  

 registreret i matriklen, skal der ifølge § 42 i bekendtgørelsen  

 om matrikulære arbejder foreligge en skematisk redegørelse.  

 Redegørelsen skal angive de ønskede forandringer med hensyn til  

 ejendomsforhold og arealstørrelser m.v. og skal udarbejdes på en  

 blanket, hvis udformning er godkendt af Kort- og Matrikelstyrelsen, jf. bilag  

 3. Med hensyn til materiale, format og underskrift henvises til vejledningens  

 afsnit 22.
I sager om udskillelse af offentlig vej ved  

 arealoverførsel eller ejendomsberigtigelse og i sager om  

 arealoverførsel i forbindelse med andre strækningsanlæg,  

 regulering af vandløb og lign. kan redegørelsen leveres i form  

 af en arealfortegnelse, hvor der alene er redegjort for arealforandringerne  

 for de berørte matr.nre.
Et eksempel på en arealfortegnelse er  

 optaget som bilag 4. Der gælder samme regler for arealfortegnelsen som  

 for skematisk redegørelse med hensyn til format og underskrift  

 m.v.
 Der kan anføres supplerende oplysninger på  

 skematisk redegørelse, jf. afsnit 21.4.
 25.2. Ejendomsforhold før forandring.
Redegørelsen indledes med angivelse af de  

 ejendomme, herunder de matr.nre., der indgår i sagen.
For hver ejendom  

 angives ejerens navn og adresse, jf. bekendtgørelsens § 42, stk. 4, og  

 det anføres, hvis matrikelnummeret alene eller i forening med andre  

 matr.nre. udgør en landbrugsejendom.
For de matr.nre., der forandres, skal de registrerede  

 udgangsoplysninger (matriklens oplysninger) med hensyn til arealer og  

 beregningsgrundlag anføres.
Endvidere skal eventuelle registrerede  

 arealstørrelser for vej, vandløb, fredskov, strandbeskyttelse  

 og klitfredning anføres.
Herefter redegøres for de  

 ønskede matrikulære forandringer.
 25.3. Sagsarternes rækkefølge.
De matrikulære forandringer angives i skematisk  

 redegørelse i en logisk og hensigtsmæssig  

 rækkefølge.
Følgende rækkefølge kan ofte  

 anvendes:
 1)	Ejendomsberigtigelse som følge af hævdserhvervelse  

 eller naturens kræfter.
 2)	Teknisk ændring (tildeling/inddragelse af matr.nr.,  

 ændring af skel, rettelse af fejl i matriklen, ny beregning af  

 areal).
 3)	Sammenlægning (af ejendomme).
 4)	Udskillelse af offentlig vej ved ejendomsberigtigelse eller  

 arealoverførsel.
 5)	Arealoverførsel i øvrigt.
 6)	Optagelse, slettelse eller ændring af privat  

 fællesvej.
 7)	Udstykning/matrikulering.
 25.4. Arealangivelser.
 Redegørelsen skal for alle matr.nre., der  

 forandres, indeholde oplysning om udgangsareal (matriklens areal),  

 forøgelser eller formindskelser af arealet som følge af hver  

 enkelt forandring (for hver sagsart) samt ændringer med hensyn til  

 registreret fredskovsareal, areal indenfor strandbeskyttelseslinien eller  

 klitfredningslinien, vejareal, vandløbs-, dige-, dæmningsareal  

 el.lign. på matrikelnummeret, jf. § 42, stk. 3. Vej- og  

 vandløbsarealer angives efter retningslinierne i vejledningens afsnit  

 21.2.
Arealet af et matr.nr. efter forandringerne skal  

 anføres.
Når et matr.nr. ændres ved  

 arealoverførsel, ejendomsberigtigelse eller teknisk ændring og  

 derefter udstykkes, bør arealet inden udstykningen angives.
Derefter  

 anføres de arealer, hvori matrikelnummeret opdeles ved udstykningen,  

 herunder restarealet.
For delarealer, der vil få tildelt eget matr.nr.  

 ved sagens registrering i matriklen, anføres delarealets nummer.  

 Nummerering af arealerne skal svare til nummereringen på  

 ændringskortet, jf. bekendtgørelsens § 39, stk. 5.
 Størrelsen af en særskilt beliggende del af  

 et matr.nr., der fremkommer eller forandres, skal angives, jf.  

 bekendtgørelsens § 32, stk. 5, og vejledningens afsnit 21.1.
Beregningsmåden for de anførte arealer skal  

 oplyses.
Følgende betegnelser anvendes:
1)	k = beregnet efter matrikelkortet, 2)	o = beregnet efter opmåling, 3)	s = beregnet efter konstruktion.
 Areal beregnet efter koordinater i det digitale  

 matrikelkortsystem angives med beregningsmåde "k".
 25.5. Fremtidig anvendelse.
 For hver ejendom, der fremkommer ved udstykning eller  

 matrikulering, for restejendomme og for areal, der overføres til en  

 samlet fast ejendom ved arealoverførsel, skal der være oplysning  

 om den anvendelse, der agtes gjort af ejendommen eller arealet, jf.  

 bekendtgørelsens § 42, stk. 5.
Det skal oplyses, om ejendommen eller arealet skal  

 bebygges.
Hvis dette er tilfældet, skal der gives oplysning om  

 bebyggelsens art og tilsigtede anvendelse.
For bygninger til beboelse  

 må oplyses, om de agtes anvendt til helårsbeboelse eller alene  

 til sommer- og ferieophold.
Skal bygningerne anvendes til  

 helårsbeboelse, må det oplyses, om der er tale om  

 parcelhusbebyggelse, tæt-lav bebyggelse eller etagebebyggelse.  

 Tilsvarende oplysninger skal gives i tilfælde, hvor der allerede findes  

 bygninger på det pågældende areal.
 De foran omtalte oplysninger er til brug for de  

 myndigheder, der i medfør af bestemmelserne i udstykningslovens § 20  

 skal have sagen forelagt, og for Kort- og Matrikelstyrelsens kontrol, jf.  

 udstykningslovens § 24.
 25.6. Ejendomsforhold efter forandring.
 Efter angivelsen af nye ejendomme, der vil fremkomme ved  

 udstykning eller matrikulering, afsluttes med en opstilling af nye ejendomme,  

 der vil komme til at bestå af flere matr.nre., og af eksisterende  

 samlede faste ejendomme, såfremt der sker ændring med hensyn til,  

 hvilke matr.nre. ejendommene hver for sig består af.
 Nye ejendomme skal tildeles ejendomsnummer i Det  

 fælleskommunale Ejendomsdatasystem (ESR) i forbindelse med sagens  

 forelæggelse for kommunalbestyrelsen efter reglerne i  

 bekendtgørelse om udstykningskontrollen, eller inden sagens indsendes  

 til Kort- og Matrikelstyrelsen, jf. bekendtgørelsens § 42, stk. 3, nr.  

 4. Ejendomsnummeret vil blive registreret i matriklen og medtaget i Kort- og  

 Matrikelstyrelsens meddelelse til kommunalbestyrelsen m.fl. om registreringen  

 af den nye ejendom i matriklen.
 Ved matrikulære forandringer af landbrugsejendomme  

 skal det oplyses, om landbrugspligten ønskes ophævet på et  

 areal og om de berørte landbrugsejendomme efter de ønskede  

 matrikulære forandringer fortsat vil være undergivet  

 landbrugspligt, jf. bekendtgørelsens § 42, stk. 6.
 Når en ønsket matrikulær forandring  

 vedrører arealer, der er kortlagt som forurenede på vidensniveau  

 1 eller 2, jf. §§ 4 og 5 i jordforureningsloven, skal det oplyses, hvilke  

 matr.nre. der vil være kortlagt som forurenet, efter at den  

 matrikulære forandring har fundet sted, jf. bekendtgørelsens §  

 42, stk. 7.
 25.7. Arealfortegnelse.
Det fremgår af bekendtgørelsens § 42, stk. 8,  

 at skematisk redegørelse i sager om udskillelse af offentlig vej og i  

 lignende tilfælde kan udformes som en arealfortegnelse.
Oplysninger som  

 angivet i bekendtgørelsens § 42, stk. 4 og 5, kan da udelades.
 Arealfortegnelsen kan opstilles som vist i bilag 4.
 Der skal altid være anført udgangs- og  

 slutareal for et matr.nr., der forandres.
 Arealfortegnelsen skal desuden indeholde oplysning om  

 størrelsen af de arealer, der i matriklen skal fragå eller  

 tilgå de enkelte matr.nre., samt ved vejudskillelse størrelsen  

 og beregningsgrundlaget for det samlede areal, der udskilles (angivet for  

 hvert enkelt kommunevejsnummer). For hvert matr.nr. angives størrelsen  

 af arealer, der udskilles som offentlig vej, modtages fra udskilt offentlig  

 vej, afgives til andet matr.nr. og modtages fra andet matr.nr.  

 Arealforandringernes art skal fremgå.
 Vejledning nr. 23 af 28. februar 1991 om matrikulære  

 arbejder bortfalder.
Kort- og Matrikelstyrelsen, den 18. april  

 2001 Peter Jakobsen /Birgit Kristiansen Bilag 1 Bilag 2 Fikspunktskitse Bilag 3 Skematisk redegørelse Landinspektørfirmaet:
 Landinspektør j.nr.:
Skematisk redegørelse Der sker ændringer for følgende ejerlav:
Hals By, Hals (600651), Hals Kommune, Nordjyllands Amt  

 Hou By, Hals (600652), Hals Kommune, Nordjyllands Amt Anvendte forkortelser for  

 beregningsmåde  

 k = efter kortet    s = efter konstruktion i  

 større målforhold    o = efter  

 opmåling Areal m² Kommunen skal her anføre ESR-numre til  

 nye og til sammenlagte ejendomme Ejerlav-  

 kode Matr.-  

 nr.
Delnr. (lodantal) Parternes navne og adresser  

 Arealernes anvendelse Beregn.  

 måde Ialt Heraf vej Heraf vandløb m.v.
Heraf fredskov Heraf strand-  

 beskyttet Heraf klitfredet 600652 7bc Lise Ravn Ryesgade 33, 4 8000 Århus C.
 Beliggenhed:
Strandvejen 114 9370 Hals Sommerhus s 1953 569 600652 7ad Lise Ravn Ryesgade 33, 4 8000 Århus C.
 Beliggenhed:
Strandvejen 116 9370 Hals Sommerhus s 2509 250 600651 3k Jens Hansen Strandvejen 92 9370 Hals Landbrugsejendom k 46000 1260 600651 3t k 4070 600652 6k k 12150 45 7400 1200 62420 1305 7400 1200 Der sker følgende ændringer:
600651 3k 1 overføres ved ejendomberigtigelse til matr.nr. 7bc o 48 0 600652 7ad areal nyberegnes o 2556 268 600652 7bc 2 overføres ved arealoverførsel til matr.nr. 7ad o 254 30 600652 7ad 3 udstykkes o 1250 0 Herefter udgør:
600652 7bc Lise Ravn  

 til uændret anvendelse o 1747 539 600652 7ad Lise Ravn  

 til uændret anvendelse o 1560 298 8174567890 600652 nyt nr.
Lise Ravn  

 agtes afhændet til sommerhusbebyggelse o 1250 0 600651 3k Jens Hansen  

 Landbrugsejendom k 46152 1260 600651 3t k 4070 600652 6k k 12150 45 7400 1200 62372 1305 7400 1200 Den Landinspektør Bilag 4 Bilag 5 Stikordsregister A Adgangsforhold; se Veje, private, adgang Adkomst; fælleslodder 15.2., 15.3.
 rådighedsattest 6.6., 8.6., 9.3., 11.3.2.1., 11.3.2.2.,  

 11.3.3.,13.2.2., 13.2.3.1., 13.4.2.
 undersøgelse i tingbogen 6.5.
 utinglyst 11.3.2.5., 13.2.2.
 ved berigtigelse mod søterritoriet 13.4.2.
 ved berigtigelse mod vandløb og søer 13.4.1.
 ved matrikulering 6.1.2., 10.2.
 vej 8.3., 8.4.1., 8.4.2., 8.4.3., 8.4.4., 8.5.
 Administrativ deling; 16.2.4.2.
 Afgift; 9.1., 10.1., 10.3., 15.3., 22.4.
Afmærkning; se Skelafmærkning Afmærkningsgruppe, fikspunkter; 23.2.
Afsætning af skel; se Skelafsætning Ajourføringsvejledningen til Det digitale Matrikelkort; 20.4.,  

  22.3., 23.1., 24.1., 24.3.
 Aktieselskab, erklæring; 6.6.
 Almene veje; 8.1., 8.2., 8.5.
 Almindelige udstykninger; 9.2.
 Amtsgrænse, ændring af; 11.1.
 Analog koordinatliste; 23.1.
 Analoge dokumenter; 22.2.
 Analoge rammekort; 20.2.
 Analogt ændringskort; 24.1., 24.2.
 Andel i fælleslod; 5, 6.1.1., 15.
 Anpartsselskab, erklæring; 6.6.
Ansvar; se Landinspektøren Ansøgninger; 22.1., 22.4.
 Anvendelse af parceller oplyses; 25.5.
 Arbejderbolig; 4.3.
 Arealattest; 16.4., 21.3.
Areal; angivelse, matriklens 21.1., 21.3 attester  16.4., 21.3.
 beregning, almindelige regler 21.1.
 beregning for søer og vandløb 17.3., 21.1., 21.2.
 beregning for udskillelse af offentlig vej 21.2.
 beregning ved fredskov 21.2.
 beregning ved strandbeskyttelse 21.2.
 beregning ved klitfredning 21.2.
 beregning ved vandløb 21.2.
 beregningsmåde 21.2., 25.3.
 berigtiges i matriklen 16.4.
 forbedringer 21.3.
fortegnelse 25.1., 25.7., bilag 4 lodder 21.1.
 restareal 21.1., 25.3.
 veje 21.2.
Arealoverførsel; generelt 11., 14.
 samme ejer 11.3.3.
 Artikelbogen; 16.2.2.
 Artikelnumre; 16.2.2.
 Autoriseret papir; 22.2.1.
B Banestyrelsen; se Infrastrukturforvalter Basispunkter; 19.2.3.
 Bebyggelsesregulerende bestemmelser; 5.3.
Beregning; af arealer, se Areal af koordinater 23.3.
 af net 19.3., 23.3.
 Beregningsbredder ældre veje; 21.2.
 Beregningsmåde, arealer; 21.2., 25.3.
 Berigtigelse af matriklens areal; 16.4., 21.3.
 Blanketter, godkendte; 22.
 Boligfællesskabsloven; 5.3.
 Bredareal; 7.2.1.
 Brugsret; 5.1., 6.1.1., 16.2.5.
 Brugsforhold; 16.2.4.2., 16.2.5.
 Byggelovens § 10 A (lovkoordinering); 5.3.
 Bygning på fremmed grund; 5.1.
 Bygninger, måling; 23.1.
 Bylav; 13.2.3.1.
 Byvej; 8.2.
C Cartetiske koordinater; 23.3.
D Dansk Standard; 22.2.2.
 Delarealer; 23.1.,24.2.,24.4., 25.3.
Delnummer, se Delarealer Den Ledende Landinspektør; 7.3.2., 7.3.4.
Det fælleskommunale Ejendomsdatasystem; 5.2., 16.2.4.2., 25.6.
 Det sønderjyske matrikelkort; 20.5.
 Diger; 25.3.
Digitalt matrikelkort; analog form 20.5., 24.1.
 arealangivelser 25.3.
 arealberegning 21.1.
 indlægning 24.2., 24.3.
 indmåling 17.3.
 forbedringer 20.6.
 nøjagtighed 20.3.
 opbygning 20.2.
 Digital koordinatfil; 23.1.
 Digital signatur; 22.1.
 Digitalt indlægningskort; 24.1., 24.2., 24.3.
 Dispensation; 3.3., 6.2.
 Dokumenter; 22.
DSB; se Infrastrukturforvalter DSFL-format; 23.1., 24.3.
 Dæmning; 25.3.
E Ejendomsberigtigelse; generelt 6.1.3., 7.2.2., 7.3.4., 11.1., 13.1.
 grænsehævd 13.2.
 Ejendomsdom; 13.2.3.1., 13.2.3.2.
Ejendomsgrænse; bestående 7.1., 7.2.3., 7.3.1 mod søterritoriet 7.3.3.
 ny 7.1., 7.2.
 ved vandløb og søer 7.3.3.
 Ejendomsnummer; 25.6.
Ejendomsstamregisteret; se Det fælleskommunale  

 Ejendomsdatasystem Ejerforhold; se Adkomst Ejererklæringer; 6.6., 8.6., 16.4.
 Ejerlavsbetegnelse; 16.2.1.
 Ejerlejlighedsloven; 5.3.
 Ejerskifte; 5.1., 6.1.1., 9.2., 11.1., 25.5.
 Ekspropriation; 3.3., 9.1., 11.1., 14.
 Elektromagnetisk sonde; 19.4.
 Elektronisk arkivering; 22.1.
 Elektronisk dokumenthåndtering; 22.1.
 Elektronisk kommunikation; 22.1.
 Elektroniske dokumenter; 22.3.
 En samlet fast ejendom; 4.2.1., 6.1.1., 6.1.3.,15.1.
Erklæringer; fra landinspektøren 5.3., 6.4., 8.4.2., 8.4.3., 8.4.4.,  

 11.2.2., 13.2.4.
 om ejendomsberigtigelse 13.2.
 om skel, almindelige regler 7.2.2.
 om skel ved udskillelse af offentlig vej 7.2.2.
 papirets format og kvalitet 22.2.
 EUREF89; 19.2.4.
F Familieejendomme; 4.2.3.
 Fejl i matriklen; 7.3.2., 7.3.4., 16.3.
 Fejludtryk (koordinatberegning); 23.3.
Fikspunkter; afmærkning 19.4.
 angives på ændringskort 24.2.
 angives på måleblad 23.1.
 bygningshjørner kan anvendes 19.4.
 nummerering 19.2.
 registrering 19.
 rekvisition af numre 19.2.2.
 retablering 19.4., 23.2.
Fikspunktmærker; indmåling 19.4.
godkendte mærker bilag 1 støttepunkter 19.4.
 tabtgået 19.4.
 Fikspunktnettet; 19.2.
 Fikspunktnettet i Sønderjylland; 19.2.3.
 Fikspunktregisteret; 19.1.
Fikspunktskitse; 19.4., 23.2., bilag 2 Fikspunkttilknytning; 18.2.
 Foldning af kort; 22.2.1.
 Fonde, erklæring; 6.6.
 Forening, erklæring; 6.6.
 Formater på kort; 22.2.1.
 Formodningsregler; 7.3.3.
 Forskudt skelafmærkning; 7.3.4., 17.2.1.
 Forurenede jorder; 4.6.
 Fraskillelse af andel i en fælleslod; 15.2., 23.1.
 Frederiksberg; 3.1., 6.4., 8.2., 13.2.1., 13.2.4., 16.2.1., 24.4.
 Fredskovsgrænse; 16.2.5.
 Fredskovsnotering; 21.1., 21.2., 24.2.
 Fredskovspligt; 4.4.1., 21.2.
 Fri andel i fælleslod; 15.2.
 Fuldmagt; 6.6.
 Fuldstændigt indlægningskort; 24.3.
Fællesarealer; se Gadejord Fælleslodder; andeles fraskillelse 15.2., 23.1.
 generelle forhold 5.1., 6.1.1., 15.
 opdeling (udskiftning) 15.3.
Fællesstier, private; se Veje, private Fællesveje, private; se Veje, private G Gadejord; 6.1.2., 11.3.2.5.,13.2.3.1., 13.2.3.2.
 Generalforsamlingsprotokol, udskrift af; 6.6.
 Geocentriske koordinater; 23.3.
 GI-fikspunktnet; 19.2.
 GI-planfikspunkter; 19.2.1.
 God landinspektørskik; 6.5., 7.2.3., 7.3.4.
 GPS-målinger; 19.3.
 Grusgrave; 6.1.2., 11.3.2.5., 13.2.3.1., 13.2.3.2.
 Grænsehævd; 13.2.
H Havne; 10.2., 11.3.3.
 Hjælpepunkter (fikspunkter); 19.2.2.
 Hævd; 7.3.2., 7.3.3, 13.2.1.
 Højeste daglige vandstand; 7.3.3., 17.3.
I Ideel andel; se Fælleslodder Identifikation af delarealer; 24.4., 25.3.
 Indberetning af arealforbedringer;  21.3.
 Indberetning af supplerende oplysninger; 16.4.
Indberetningspligt; arealberegninger 16.4., 21.3.
 fejl i matriklen 7.3.2., 7.3.4., 16.3.
 supplerende målinger 16.4.
Inddragelse af matrikelnummer; se Matrikelnummer Inddragelse af naboejere; 7.3.4.
 Indkrympning; 20.3, 21.1., 24.2.
 Indlægning af forandringer; 24.2., 24.3.
 Indlægningskort, digitalt; 24.1., 24.2., 24.3.
 Indlægningsmål; 23.1.
 Indmåling; 17.3.
 Indmåling af fikspunkter; 19.4.
 Indmåling af skel; 17.3.
 Indrykket skelafmærkning; 7.3.4., 17.2.1.
 Indsnævring af vej; 8.4.4.
 Indtegning og sletning af skel; 24.2, 24.3.
 Infrastrukturforvalter (jernbane); 7.3.2., 7.3.4., 8.4.2.
 Interne skel; 13.1., 16.2.5.
 Internet; 19.1., 22.1.
J Jernbaner; arealoverførsel 11.2.2., 11.3.2.4.
 ekspropriation 14.4.1.
 færdselsret over 8.4.2.
 grænser 7.3.2.
 hævd 7.3.3.
 udskillelse af vej 13.2.2.
 underretning 7.3.4.
 Jordfordeling; 3.3., 9.1., 11.1., 14.
 Jordforurening; 4.6.
 Jordrente; 4.2.4.
K Kanaler; 7.3.3., 17.2.1.
 Klage over landinspektør; 3.2.
Klitfredningslinie; 4.5., 21.1., 21.2 Kommunegrænse; 13.1., 16.2.1, 16.2.4., 16.2.5.
 Koordinatberegning; 23.3.
 Koordinater angives på måleblad; 23.1.
 Koordinatfil, digital; 23.1.
 Koordinatliste, analog; 23.1.
 Koordinatmiddelfejl; 23.3.
 Koordinatsystem; 17.1., 17.3., 19.1., 19.3., 23.3.
 Koordinering af fikspunkter; 19.3.
 Kort, almindelige bestemmelser; 24.
 Kortdistrikt; 16.2.2.
 Kortopretning; 20.6., 24.2., 24.3.
 Korttilpasning; 20.6., 24.2., 24.3.
 Kredse på kort; 14.4.2., 17.3., 18.2., 20.3, 20.4., 24.2., 24.3.
 Krumningsradier; 23.1.
 Kunstige vandløb; 7.3.3.
 Kurver, afmærkning; 17.2.1.
 Kvadratnet; 23.1.
 Kvalificeret netmåling; 19.3.
 Kvalitetskreds; 18.2.
 Kystdirektoratet/Kystinspektoratet; 3.3., 10.2., 11.3.3.
 Kyster; 13.4.
 Københavns Havn; 10.2.
 Københavns Kommune; 3.1., 6.4., 8.2., 13.2.1., 13.2.4., 16.2.1.
L Labile grænser; 7.3.2., 7.3.3.
 Landbrugsejendom; 4.2., 6.1.1., 16.2.5., 24.5., 25.
 Landbrugsejendom uden beboelsesbygning; 4.2.2.
 Landbrugsloven; 6.1.1., 16.2.5., 24.5.
 Landbrugsnoteringen; 16.2.5.
 Landbrugspligt; 4.2.1., 16.2.5., 25.6.
Landinspektør; ansvar 22.2.4.
 erklæringer 5.3., 6.4., 8.4.2., 8.4.3., 8.4.4., 11.2.2.,  

 13.2.4.
 underskrift 22.2.4.
 Landinspektørnævnet; 3.2.
 Landinspektørskik, god; 6.5., 7.2.3., 7.3.4.
 Ledende Landinspektør, Den; 7.3.2., 7.3.4.
 Lergrave; 6.1.2., 11.3.2.5., 13.2.3.1., 13.2.3.2.
 Lodarealer; 21.1.
 Lov om ejerlejligheder; 5.3.
Lov om landbrugsejendomme; 6.1.1., 16.2.5., 24.5.
 Lov om offentlige veje; 5.3., 10.3., 13.3.1.
 Lov om private fællesveje; 5.3., 8.1.
 Lov om private vejrettigheder; 8.1.
 Lovkoordinering; 5.3.
M Majorater; 4.4.2.
 Markvej; 8.2.
 Materialer og formater; 22.2.1.
 Matrikelbetegnelse; 16.2., 20.1.
 Matrikelbogen; 16.2.2.
 Matrikulering; 3.3., 6.1.2., 7.2.1., 10.
 Matrikulering af nedlagt offentlig vej; 10.3.
 Matrikuleringsveje; 8.2.
 Matrikelkortdatabasen; 20.2., 20.4.
 Matrikelkortet; 7.3.2., 17.3., 20., 24.
 Matrikelmyndighed; 3.1., 6.2., 24.4.
Matrikelnummer; inddragelse 16.2.5.
tildeling 6.1.2., 9.3., 10.1., 16.2.1., 16.2.3., 16.2.4.
 Matrikulære sagsarter; 6.1.3.
 Matrikulært arbejde; 3.2.
 Matrikulært Informations og Ajourføringssystem; 22.1.
 Meddelelse om matrikulære forandringer; 5.2., 24.2.
 Mellempunkter; 17.2.1., 23.1., 24.2., 24.3.
 Metaldetektor; 19.4.
 MIA; 22.1.
 Middelfejl på vægtenhed; 23.3.
 Mininetrenovering; 19.3., 23.3.
 MV-fikspunkter; 19.2.2., 23.2.
 Myndighedserklæringer; 7.2.1.
 Mål, på målebladet; 23.1.
Måleblad; almindelige regler 23.1.
 ved udskillelse af offentlige veje 22.2.1., 23.1.
 målforhold 23.1.
 Målebrev; 24.4.
 Målforhold, måleblad; 23.1.
Måling; detailmåling 23.1.
ejendomsgrænse mod søterritoriet, søer og vandløb 17.3.
 hvad medtages 17.3., 23.1.
 knyttes til eksisterende fikspunkter 18.2.
 knyttes til nye fikspunkter 18.3.
N Naboejere; underretning 6.7.
 inddragelse 7.3.1., 7.3.4.
 ejendomsberigtigelse 13.2.1., 13.4.2.
 supplerende måling 16.4., 17.1.
 Nedklassificering af en udskilt offentlig vej; 8.3.
 Net, etablering; 19.
 Netmåling; 19.3.
 Netobservationer; 23.3.
 Nummerering af delarealer; 24.2.
 Nummerering af fikspunkter; 19.2.
 Nye skel; 7.2.
 Nymålt rammekort; 20.5.
 Nærhedsprincippet; 7.3.3., 13.4.2.
O Objektkoder; 24.3.
 Observationsregister; 23.3.
Offentlige veje; se Veje, offentlige Omfangspolygon; 24.3.
 Omlægning af vej; 8.4.4.
 Opdeling af en fælleslod; 15.3.
 Opgrødearealer; 6.1.2., 7.3.3.
Opmåling; se Måling Opmålingsdistrikt; 19.2.
 Opmålingsdokumenter; 23.
 Orienteringspligten; 7.3.4.
 Ostenfeldpunkter; 19.2.3.
 Ostenfeldsystemet; 19.2.3., 20.5.
 Oversigtskort; 24.5.
P Pantehæftelser; arealoverførsel 11.2.
 ejendomsberigtigelse 13.2.5.
 ekspropriation 14.1.
 fælleslodder 15.2.
 inddragelse 16.2.5.
 jordfordeling 14.1.
 sammenlægning 12.
 udstykning 9.2.
 Pantsætning; 5.1., 6.1.1.
 Papir, autoriseret; 22.2.1.
 Parcelbogen; 16.2.2.
 Parcelkortet (Sønderjylland); 20.5.
 Planbogskort; 14.4.2.
 Preussiske Ostenfeldsystem; 19.2.3.
 Privatvejsloven; 5.3., 8.1.
Privat fællesvej; se Veje, private Private vejrettigheder; 8.1.
 Projekt "Tildeling af Matrikelnummer til Lodder"; 16.2.3., 20.1.
 Punktmiddelfejl; 23.3.
R Rammekort; 20.5.
 Referencenettet; 19.1.
 Referencesystemet; 19.1.
 Registrering i matriklen; 6.3.
 Registreringsdokumenter; 22.1.
 Regulering af vandløb; 25.1.
 Rekvirenten; 6.5.
 Restareal; 21.1., 24.2.
 Retligt gældende ejendomsgrænse; 7.3.1.
Retsplejelovens § 476 (ejendomsdom); 13.2.3.1.
 Ruller, kort og måleblade; 22.2.1.
 Rådet for Danmarks Geografiske Referencenet; 23.2.
Rådighedsattest; 6.6., 8.6., 9.3., 11.3.2.1., 11.3.2.2., 11.3.3., 13.2.2. 13.2.3.1., 13.4.2.
 Rådighedsindskrænkninger, offentligretlige; 4.1.
S Sagsarter, matrikulære; 6.1.3.
 Sagsomslag: 22.2.1., 22.4.
 Samlede skovstrækninger; 4.4.2.
 Samlet fast ejendom; 4.2.1., 6.1.1., 6.1.3., 15.1.
 Sammenlægning; 3.3., 6.1.3., 12.
 Sandgrave; 6.1.2., 11.3.2.5., 13.2.3.1., 13.2.3.2.
 Selskabsregisteret, udskrift af; 6.6.
 Serviceberegning; 19.3., 23.3.
Servitutter; arealoverførsel 11.2.
 ejendomsberigtigelse 13.2.5.
 ekspropriation 14.3.
 fælleslodder 15.2.
 jordfordeling 14.3.
 sammenlægning 12.
 udstykning 9.2.
 Servituterklæring; 13.2.5., 14.3.
 Simpelt indlægningskort; 24.3.
Skel; afsætning 7., 7.3.1., 7.3.4., 17.
 fastlæggelse ved mål 7.1., 7.3.1., 17.1., 17.3.
 formodningsregler 7.3.3.
 uoverensstemmelse 7.3.2., 7.3.4.
Skelafmærkning; almindelige regler 7.2.2., 7.3.1., 17.1., 17.2.
 efter sagens indsendelse 7.2.2., 17.2.1., 23.1.
 erklæring 7.2.2., 13.4.2., 16.4.
 forskudt/indrykket/udflyttet 7.3.4., 17.2.1.
 underjordisk 17.2.1.
 undtagelser 17.2.1.
 ved udskillelse af offentlig vej 17.2.1.
Skelmærker; afstand mellem mærker 17.2.1.
 anbringelse 17.2.1.
 art 17.2.2., 23.1.
 godkendelse af andre former 17.2.2.
Skelforretning; 2.2., 6.4., 7.2.2., 7.3.2., 7.3.4., 13.2.1., 13.2.3., 16.2.4.2., 17.1.
 Skelkreds; 14.4.2., 17.3., 18.2., 20.3., 20.4.
 24.2., 24.3.
 Skelpunkter; 24.2., 24.3.
Skematisk redegørelse; 21.1., 21.2., 22.2.1., 25., bilag 3 Skinnestykke; 17.2.2.
 Skitsegruppe (fikspunkter); 23.2.
 Skrift; 22.2.2.
Skøde; 6.6., 8.3., 9.2., 9.3., 10.2., 11.3.1., 11.3.3., 15.3., 24.4.
 Slettepolygon; 24.3.
 Slutareal; 25.7.
 Smal jordstrimmel; 7.2.1.
 Sognegrænser; 13.1., 16.2.1., 16.2.4., 16.2.5.
 Sokkelgrund; 5.1.
 Sonde, elektromagnetisk; 19.4.
 Standardformater; 22.2.1.
 Standardskrift; 22.2.2.
Stier; se Veje Stormfald; 4.4.3.
 Strandbeskyttelseslinie; 4.5., 21.1., 21.2.
 Streg og skrift; 22.2.2.
 Supplerende måling; 16.4., 17.1.
 Supplerende oplysninger (sagsomslag); 22.4.
 System 2000; 19.2.4.
 System34; 19.1.
 System45; 19.1.
 Søer; 7.3.3.,13.4.
Sønderjylland; 2.3., 6.1.2., 6.4., 7.3.2., 8.2., 8.3., 11.2.2., 16.2.2., 16.5., 19.2.3., 20.2., 20.3., 20.5., 21.2.
Søterritoriet; generelt 5.1.
 ejendomsberigtigelse 13.4.1.
fastsættelse og indmåling af skel 7.3.3., 16.5., 17.3.
 indvinding 6.1.2., 10.2., 11.1., 11.3.3.
T Tegning af kort; 22.2.2.
 Tekniske ændringer; 16.
 Tildeling af matr.nr.; 16.2.4.
Tildeling af matrikelnummer til lodder; 16.2.3., 20.1.
 Tilknytning til fikspunktnettet; 18.2.
 Tilstandsdata; 24.3.
Tingbogen; 4.1., 4.4.1., 4.5., 5.2., 6.1.2., 6.6., 8.3., 9.3., 10.3., 11.2.1., 11.2.2., 11.3.1., 11.3.3., 12., 13.2.5., 14.1., 14.3., 15.2., 15.3., 16.2.4.2., 16.2.5., 20.1., 21.3.
 Tinglysningsfortegnelse; 14.2.
 Titel; 22.2.3.
 TML-projekt; 16.2.3., 20.1.
 10-årsreglen; 5.1.
 30-årsreglen; 5.1.
U Udflyttet afmærkning; 7.3.4., 17.2.1.
 Udgangsareal; 25.3., 25.7.
 Udjævningsprogram; 23.3.
Udskillelse af offentlig vej; se Veje, offentlige Udstykning; almindelige regler 6.1.3., 9.1., 9.2.
 fra flere ejendomme 9.3.
 ekspropriation 14.1.
 tildeling af matrikelnummer 16.2.4.1.
 Udstykningskontrol; 2.2., 3.3., 6.3., 7.2.1., 8.1., 8.4.1., 15.3.,  

 25.6.
 Udstykningskort; 9.3., 10.2., 24.4.
 Udstykningskravet; 5.1., 6.1.1., 9.3., 14.1.
 Udstykningsveje; 8.2.
Umatrikuleret areal; definition 6.1.2.
 indvinding 10.2., 11.3.3.
 leje af 5.1.
 matrikulering 6.1.2., 10.1.
 overdragelse 11.1., 11.3.3.
 pantsætning 5.1.
Umatrikuleret ejendom; definition 5.1., 6.1.2.
 leje af 5.1.
 matrikulering 7.2.1., 10.1., 10.2.
 offentligt vejareal 6.1.2.
 pantsætning 5.1.
 Underretning af ejere; 6.7., 16.1.
 Underretning af naboejere; 6.7.
 Underskrift ifølge fuldmagt; 6.6.
 Underskrift og dato; 22.2.4.
 Undersøgelse af bestående skel; 7.2.3.
 Urkort; 20.5.
V Valdemar; 19.1.
Vandløb; ejendomsberigtigelse af grænser mod vandløb 13.4.1.
 fastsættelse af skel 7.3.3.
 indlægning på matrikelkortet 24.2.
 indmåling 17.3., 23.1.
 særregler Sønderjylland 16.5.
 Vandløbsreguleringer; 14.1., 25.1.
 Vedtægter, udskrift af forenings; 6.6.
 Vejadgang ad en vej, der er optaget på matrikelkortet; 8.4.2.
Veje, almindelige regler for; adkomst 8.3.
 almene 8.1., 8.2., 8.5.
 arealer 8.2., 21.2.
 art og navn på kort 24.2.
 bredde 21.2., 23.1.
 ekspropriation 14.4.1., 14.4.3.
 farvelægning 24.2.
 indlægning på matrikelkortet 8.2.
Veje, offentlige; afmærkning, fritagelse 17.2.1 arealfortegnelse 25.7., bilag 4 arealoverførsel 11.3.2.2., bilag 4 betegnelse 6.1.2., 8.2.
 hævd 7.3.3., 10.3.
 kategori på måleblad 23.1.
 matrikulering af nedlagt offentlig vej 10.3.
 nedklassificering 8.3., 10.3.
udskillelse 7.2.2. 11.1., 13.3., 25.7., bilag 4 Veje, private; adgang 8.4.1., 8.4.2.
 almindelige regler 8, 10.3.
 ejendomsberigtigelse 8.4.3., 8.4.4.
 indsnævring/omlægning 8.4.4.
 nye skel på langs i veje 7.2.1.
 optagelse/udvidelse 8.4.1.
 slettelse 8.4.3.
 udlagt 8.1., 8.4.1.
 Vidensniveau, forurenet jord; 4.6, 25.6.
 Vurderingsformanden; 5.2.
W WGS84; 23.3.
Æ Ændring af kommunegrænse; se Kommunegrænse Ændring af sognegrænse; se Sognegrænse Ændring af interne skel; 16.2.5.
 Ændringskort; 24.1., 24.2.
 Ændringspolygon; 24.3.
Ø Ø, nyopstået på søterritoriet; 7.3.3.
 Økort; 20.5.
Bilag 6 Indholdsfortegnelse 1.	Indledning.
 2.	Udstykningslovgivningen m.v.
 2.1.	Love.
 2.2.	Bekendtgørelser m.v.
 2.3.	Privatisering af de sønderjyske  

 landinspektørkontorer.
 3.	Matrikelvæsenet.
 3.1.	Matrikelmyndigheden.
 3.2.	Praktiserende landinspektører.
 3.3.	Udstykningskontrollen.
 4.	Lovbestemte noteringer i matriklen.
 4.1.	Indledning.
 4.2.	Landbrugsejendomme.
 4.2.1.	Landbrugspligt.
 4.2.2.	Landbrugsejendomme uden beboelsesbygning.
 4.2.3.	Familieejendomme.
 4.2.4.	Jordrenteparceller.
 4.3.	Arbejderboliger.
 4.4.	Fredskov.
 4.4.1.	Fredskovspligt.
 4.4.2.	Samlede skovstrækninger.
 4.4.3.	Stormfald.
 4.5.	Strandbeskyttelses- og klitfredningslinier.
 4.6.	Forurenede jorder.
 5.	Samspillet med tinglysningsdommer og kommunalbestyrelse.
 5.1.	Udstykningskravet.
 5.2.	Underretning om matrikulære forandringer.
 5.3.	Lovkoordinering.
 6.	Generelt vedrørende bekendtgørelsen om  

 matrikulære arbejder.
 6.1.	Definitioner.
 6.1.1.	"En samlet fast ejendom".
 6.1.2.	"Et umatrikuleret areal".
 6.1.3.	Sagsarter.
 6.2.	Dispensation.
 6.3.	Nægtelse af registrering i matriklen.
 6.4.	Bestemmelsernes gyldighedsområde.
 6.5.	Rekvirenten m.v.
 6.6.	Ejererklæringer.
 6.7.	Underretning af ejere og naboer.
 7.	Om afsætning af skel.
 7.1.	Indledning.
 7.2.	Nye skel.
 7.2.1.	Lovbestemte forhold.
 7.2.2.	Skelerklæring.
 7.2.3.	Undersøgelse af bestående skel i  

 forbindelse med udstykning m.v.
 7.3.	Bestående ejendomsgrænser.
 7.3.1.	Hovedregler for afsætning.
 7.3.2.	Grundlaget for afsætning.
 7.3.3.	Formodningsregler og regler, der udelukker  

 hævdserhvervelse.
 7.3.4.	Inddragelse og underretning af naboejere.
 8.	Private fællesveje m.v. på matrikelkortet.
 8.1.	Indledning.
 8.2.	Registreringen i matriklen.
 8.3.	Adkomstforhold.
 8.4.	Forandringer på matrikelkortet.
 8.4.1.	Optagelse af vej.
 8.4.2.	Vejadgang ad en vej, der er optaget på  

 matrikelkortet.
 8.4.3.	Slettelse af vej.
 8.4.4.	Indsnævring eller omlægning af vej.
 8.5.	Almene veje.
 8.6.	Ejererklæringer.
 9.	Udstykning.
 9.1.	Generelle forhold.
 9.2.	Almindelige udstykninger.
 9.3.	Udstykning i særlige tilfælde.
 10.	Matrikulering.
 10.1.	Generelle forhold.
 10.2.	Arealer, der ikke er optaget i matriklen.
 10.3.	Matrikulering af nedlagt offentlig vej m.v.
 11.	Arealoverførsel.
 11.1.	Anvendelsesområde.
 11.2.	Pantehæftelser og servitutter.
 11.2.1.	Hovedregel.
 11.2.2.	Undtagelser fra hovedregel.
 11.3.	Adkomst.
 11.3.1.	Hovedregel, når arealet er overdraget  

 (afhændet m.v.).
 11.3.2.	Undtagelser fra hovedregel.
 11.3.2.1.	Værdien under den fastsatte  

 beløbsgrænse.
 11.3.2.2.	Arealoverførsel til eller fra offentlig  

 vej.
 11.3.2.3.	Overførsel af nedlagt privat  

 fællesvej.
 11.3.2.4.	Arealoverførsel fra baneareal, der  

 tilhører staten.
 11.3.2.5.	Arealoverførsel fra ejendom, hvortil ingen  

 har tinglyst adkomst.
 11.3.3.	Arealoverførsel mellem ejendomme med samme  

 ejer.
 12.	Sammenlægning.
 13.	Ejendomsberigtigelse.
 13.1.	Begreb.
 13.2.	Grænsehævd.
 13.2.1.	Anvendelsesområde.
 13.2.2.	Ejerforhold.
 13.2.3.	Særligt om gadejord og lign.
 13.2.3.1.	Ejendomsberigtigelse mod gadejord og lign.
 13.2.3.2.	Berigtigelse af adkomst til gadejord og lign.
 13.2.4.	Landinspektørerklæring.
 13.2.5.	Pantehæftelser og servitutter.
 13.2.6.	Udskilte offentlige veje og jernbaner.
 13.3.	Udskillelse af ældre offentlig vej eller sti.
 13.3.1.	Anvendelsesområde.
 13.3.2.	Dokumentation.
 13.4.	Kyster, vandløb og søer.
 13.4.1.	Anvendelsesområde.
 13.4.2.	Ejerforhold.
 14.	Ekspropriation og jordfordeling.
 14.1.	Dokumentation.
 14.2.	Tinglysningsfortegnelse.
 14.3.	Servituterklæring.
 14.4.	Planbogskort.
 14.4.1.	Indledning.
 14.4.2.	Generelle regler om planbogskort.
 14.4.3.	Særligt om planbogskort vedrørende  

 vejanlæg.
 14.5.	Cirkulærer og vejledning i øvrigt.
 15.	Fælleslodder.
 15.1.	Generelle forhold.
 15.2.	Fraskillelse af andel i en fælleslod fra en samlet fast  

 ejendom.
 15.3.	Opdeling af en fælleslod i afgrænsede  

 arealer.
 16.	Tekniske ændringer i matriklen.
 16.1.	Indledning.
 16.2.	Matrikelbetegnelsen.
 16.2.1.	Matrikelinddelingen uden for Sønderjylland.
 16.2.2.	Matrikelinddelingen i Sønderjylland.
 16.2.3.	Hovedprincipper.
 16.2.4.	Tildeling af matr.nr.
 16.2.4.1.	Ved udstykning m.v.
 16.2.4.2.	Ved teknisk ændring.
 16.2.5.	Inddragelse af matr.nre. og ændring af interne  

 skel.
 16.3.	Fejl i matriklen.
 16.4.	Indberetning af supplerende oplysninger.
 16.5.	Særlige regler i Sønderjylland.
 17.	Afmærkning og indmåling af skel.
 17.1.	Hovedregler.
 17.2.	Afmærkning.
 17.2.1.	Anbringelse af skelmærker.
 17.2.2.	Skelmærkers art.
 17.3.	Indmåling.
 18.	Fikspunkttilknytning og fikspunktetablering.
 18.1.	Indledning.
 18.2.	Tilknytning til fikspunktnettet.
 18.3.	Etablering af nye fikspunkter.
 19.	Fikspunktnettet.
 19.1.	Indledning.
 19.2.	Fikspunktnettets opbygning.
 19.2.1.	GI-planfikspunkterne.
 19.2.2.	MV-fikspunkterne.
 19.2.3.	Fikspunktnettet i Sønderjylland.
 19.2.4.	EUREF89 og System 2000.
 19.3.	Koordinering af fikspunkter.
 19.4.	Afmærkning og indmåling af fikspunkter.
 20.	Matrikelkortet.
 20.1.	Indledning.
 20.2.	Matrikelkortets opbygning.
 20.3.	Matrikelkortets nøjagtighed.
 20.4.	Oplysninger i matrikelkortdatabasen.
 20.5.	Historiske analoge matrikelkort.
 20.6.	Forbedringer af matrikelkortet.
 21.	Arealberegning.
 21.1.	Generelle regler.
 21.2.	Specielle regler.
 21.3.	Indberetning af arealforbedringer.
 22.	Dokumenters materiale og format m.v.
 22.1.	Indledning.
 22.2.	Analoge dokumenter.
 22.2.1.	Materialer og formater.
 22.2.2.	Streg og skrift.
 22.2.3.	Titel m.v.
 22.2.4.	Underskrift og dato.
 22.3.	Elektroniske dokumenter.
 22.4.	Supplerende oplysninger.
 23.	Opmålingsdokumenter.
 23.1.	Måleblad.
 23.2.	Fikspunktskitse.
 23.3.	Koordinatberegning.
 24.	Kort.
 24.1.	Indledning.
 24.2.	Ændringskort.
 24.3.	Indlægningskort.
 24.4.	Udstykningskort.
 24.5.	Oversigtskort.
 25.	Skematisk redegørelse.
 25.1.	Indledning.
 25.2.	Ejendomsforhold før forandring.
 25.3.	Sagsarternes rækkefølge.
 25.4.	Arealangivelser.
 25.5.	Fremtidig anvendelse.
 25.6.	Ejendomsforhold efter forandring.
 25.7.	Arealfortegnelse.
 Bilag 1.	Godkendte MV-fikspunktmærker.
 Bilag 2.	Fikspunktskitse.
Bilag 3.	Skematisk redegørelse Bilag 4.	Arealfortegnelse.
 Bilag 5.	Stikordsregister.
 Bilag 6.	Indholdsfortegnelse.
