Nr LSF 52 Forslag til Lov om godskørsel Fremsat af trafik- og kommunikationsministeren (H.
P.
Clausen) den 12. oktober 1988 Vedtaget ved tredjebehandling den 9. december 1988 Lov nr. 851 af 21/12/1988 Lovens område m.v.
 § 1. Den, der udfører godskørsel for fremmed regning, skal have tilladelse  

 hertil af Vejtransportrådet, jf. § 8, hvis kørslen foretages med et dansk  

 indregistreret motorkøretøj eller vogntog med en samlet tilladt totalvægt,  

 der overstiger en af trafik- og kommunikationsministeren fastsat vægtgrænse.
 Stk. 2. Godskørsel, der udelukkende udføres inden for dansk område med et  

 motorkøretøj eller vogntog, der er indregistreret i udlandet, kan alene  

 udføres i henhold til international aftale eller regler fastsat af trafik- og  

 kommunikationsministeren.
 Stk. 3. Ved godskørsel for fremmed regning forstås kørsel med motorkøretøj  

 eller vogntog, hvorved der mod betaling af enhver art transporteres gods, der  

 ikke tilhører eller er knyttet til køretøjets bruger på den i stk. 4 nævnte  

 måde.
Stk. 4. Ved firmakørsel forstås kørsel med motorkøretøj eller vogntog,  

 hvorved der kun transporteres gods, der tilhører den, der er registreret som  

 bruger af køretøjet, eller gods som denne lejer, udlejer, låner, udlåner  

 eller har i sin besiddelse med henblik på køb, salg, fremstilling,  

 behandling, bearbejdning eller reparation.
Godskørslen, der kun må være en  

 hjælpefunktion i forhold til virksomhedens samlede aktiviteter, skal udføres  

 af en chauffør ansat hos denne.
 § 2. Trafik- og kommunikationsministeren kan fastsætte regler om, at visse  

 typer af køretøjer eller arter af godskørsel er undtaget fra kravet om  

 tilladelse.
 Stk. 2. Trafik- og kommunikationsministeren kan fastsætte regler med  

 henblik på anvendelse eller gennemførelse af De europæiske Fællesskabers  

 forordninger og direktiver om godskørsel med motorkøretøjer samt af  

 tilsvarende aftaler med andre lande.
Betingelser for meddelelse af tilladelse § 3. Tilladelse i henhold til § 1, stk. 1, kan meddeles personer, der 1) har dansk indfødsret, 2) har bopæl her i landet, 3) ikke er umyndiggjort eller under lavværgemål, 4) hverken har anmeldt betalingsstandsning eller er under konkurs, 5) har økonomisk grundlag for at drive virksomheden forretningsmæssigt  

 forsvarligt, 6) ikke er dømt for strafbart forhold, der begrunder en nærliggende fare  

 for misbrug af adgangen til at udføre vognmandsvirksomhed, jf. borgerlig  

 straffelovs § 78, stk. 2, 7) i faglig henseende er kvalificeret til at drive vognmandsvirksomhed og 8) i øvrigt gør det antageligt, at de vil kunne udøve denne på forsvarlig  

 måde og i overensstemmelse med god skik inden for branchen.
 Stk. 2. Kravet i stk. 1 om indfødsret og bopæl i Danmark bortfalder i det  

 omfang, dette følger af international aftale eller regler fastsat af trafik-  

 og kommunikationsministeren.
 § 4. Tilladelse i henhold til § 1, stk. 1, kan meddeles aktieselskaber  

 eller anpartsselskaber, når selskabet opfylder betingelserne i § 3, stk. 1,  

 nr. 4, 5 og 8.
Stk. 2. Selskabet skal have ansat en godkendt ansvarlig leder, der faktisk  

 og vedvarende skal forestå virksomhedens godskørsel.
Denne skal opfylde  

 betingelserne i § 3, stk. 1, nr. 1-4 og 6-8, jf. stk. 2.
Stk. 3. Der kan under de i stk. 1 og 2 nævnte betingelser meddeles  

 tilladelse til andre her i landet hjemmehørende selskaber med begrænset  

 ansvar, kommanditselskaber, interessentskaber, foreninger, fonde og andre  

 selvejende institutioner.
Der kan ligeledes meddeles tilladelse til  

 offentlige myndigheder og virksomheder.
 Stk. 4. Filialer af udenlandske selskaber m.v. af den i stk. 1 og 3 nævnte  

 art kan meddeles tilladelse, såfremt dette er hjemlet i international aftale  

 eller ved bestemmelser fastsat af trafik- og kommunikationsministeren.
 § 5. Trafik- og kommunikationsministeren kan fastsætte regler om  

 ansøgningers indhold, herunder om hvilke økonomiske eller faglige krav der  

 skal være opfyldt, jf. § 3.
 Tilladelsens indhold m.v.
§ 6. Tilladelser i henhold til denne lov gives for et tidsrum af højst 5  

 år ad gangen.
Der kan gives en ansøger flere tilladelser.
 Stk. 2. Tilladelsen skal medbringes i motorkøretøjet under kørslen,  

 herunder i udlandet.
 Stk. 3. Tilladelsen skal udnyttes af den virksomhed, der har opnået denne,  

 og den kan hverken helt eller delvis overgå til andre.
 Stk. 4. Tilladelsen og godkendelsen meddeles i øvrigt på nærmere af  

 Vejtransportrådet fastsatte vilkår for virksomhedens udøvelse.
 Stk. 5. Indehaveren af en tilladelse skal følge de bestemmelser om løn- og  

 arbejdsvilkår for chauffører, der findes i de pågældende kollektive  

 overenskomster.
Vejtransportrådet § 7. Vejtransportrådet består af 7 medlemmer, der beskikkes af trafik- og  

 kommunikationsministeren. 3 af medlemmerne beskikkes efter indstilling fra  

 henholdsvis Danske Vognmænd og Vognmandsfagets Arbejdsgiverforening i  

 fællesskab, SiD samt Industrirådet, Det danske Handelskammer og  

 Landbrugsrådet i fællesskab.
 Stk. 2. Trafik- og kommunikationsministeren udpeger blandt rådets  

 medlemmer formanden, der skal have juridisk eller økonomisk uddannelse.
 Stk. 3. For formanden og de øvrige medlemmer beskikkes en suppleant efter  

 reglerne i stk. 1 og 2.
§ 8. Vejtransportrådet træffer afgørelse om tilladelse og godkendelse i  

 henhold til § 1, stk. 1, og § 4, stk. 2, om fornyelse af tilladelse samt om  

 tilbagekaldelse af en tilladelse eller godkendelse.
Afgørelsen kan ikke  

 indbringes for anden administrativ myndighed.
Stk. 2. Direktoratet for Vejtransport fungerer som sekretariat for  

 Vejtransportrådet.
Trafik- og kommunikationsministeren kan efter aftale med  

 Vejtransportrådet fastsætte regler om, at direktoratet bemyndiges til at  

 træffe afgørelse efter loven.
Ministeren kan herunder bestemme, at  

 afgørelser, der er truffet af direktoratet, ikke kan indbringes for højere  

 administrativ myndighed.
Sådanne bestemmelser er ikke til hinder for, at  

 Vejtransportrådet på eget initiativ kan tage en afgørelse, der er truffet af  

 direktoratet, op til nærmere undersøgelse og afgørelse.
Afmærkning af køretøjer § 9. Trafik- og kommunikationsministeren kan fastsætte regler om  

 afmærkning m.v. af køretøjer, der anvendes til godskørsel.
Gebyr § 10. Trafik- og kommunikationsministeren kan fastsætte regler om gebyr  

 for behandling af ansøgninger og for udstedelse af tilladelse og godkendelse  

 samt for udlevering af afmærkningsskilt og for udstedelse af bevis for  

 anmeldelse i henhold til § 11.
 Stk. 2. Der er udpantningsret for gebyrer efter stk. 1.
Firmakørsel § 11. Et motorkøretøj eller vogntog, hvis samlede tilladte totalvægt  

 overstiger en af trafik- og kommunikationsministeren fastsat vægtgrænse,  

 skal, såfremt det anvendes til firmakørsel, anmeldes til et motorkontor,  

 medmindre brugeren har tilladelse i henhold til § 1, stk. 1. Trafik- og  

 kommunikationsministeren kan efter forhandling med justitsministeren  

 fastsætte regler herom.
 Stk. 2. Beviset for anmeldelsen af det pågældende køretøj i henhold til  

 stk. 1 skal medbringes under kørslen.
 Tilbagekaldelse og bortfald af tilladelser m.v.
 § 12. Tilladelsen kan tilbagekaldes, hvis indehaveren eller den, der  

 optræder i virksomhedens interesse, groft eller gentagne gange har overtrådt  

 vilkårene for tilladelsen, jf. § 6, bestemmelserne i denne lov eller  

 forskrifter udstedt i medfør af loven.
Stk. 2. Det samme gælder, såfremt betingelsen i § 3, stk. 1, nr. 8, eller  

 i § 4, jf. § 3, stk. 1, nr. 8, for meddelelse af tilladelse ikke længere er  

 til stede.
Tilbagekaldelse sker på tid fra 1-5 år eller indtil videre.
 Stk. 3. Godkendelse som ansvarlig leder efter § 4, stk. 2, kan ligeledes  

 tilbagekaldes efter stk. 1 og 2.
§ 13. En afgørelse efter § 12, stk. 2, og § 12, stk. 3, jf. stk. 2, kan af  

 den, afgørelsen vedrører, forlanges indbragt for domstolene.
Anmodning herom  

 skal inden 4 uger efter, at afgørelsen er meddelt den pågældende, fremsættes  

 over for Vejtransportrådet, der anlægger sag mod den pågældende i den  

 borgerlige retsplejes former.
 Stk. 2. Bestemmelsen i stk. 1 gælder også, såfremt Vejtransportrådet  

 bestemmer, at tilladelsen ikke kan fornys på grund af, at ansøgeren ikke  

 længere opfylder betingelsen i § 3, stk. 1, nr. 8, eller i § 4, jf. § 3, stk.  

 1, nr. 8.
Stk. 3. Anmodning om sagsanlæg har opsættende virkning, men retten kan ved  

 kendelse bestemme, at den pågældende under sagens behandling ikke må udøve  

 den virksomhed, tilladelsen eller godkendelsen vedrører.
Hvis  

 tilbagekaldelsen findes lovlig ved dommen, kan det i denne bestemmes, at anke  

 ikke har opsættende virkning.
Stk. 4. En tilbagekaldelse efter § 12, stk. 2, og § 12, stk. 3, jf. stk.  

 2, kan til enhver tid efter ansøgning ophæves af Vejtransportrådet.
En  

 ansøgning herom kan dog kun indgives med 1 års mellemrum.
Hvis ansøgningen  

 afslås, kan ansøgeren forlange afgørelsen prøvet ved domstolene, såfremt  

 tilbagekaldelsen er sket indtil videre og der er forløbet mindst 5 år efter  

 tilbagekaldelsen og mindst 2 år efter, at ophævelse senest er nægtet ved dom.  

 Stk. 1, 2. pkt., finder tilsvarende anvendelse.
 § 14. Tilladelsen eller godkendelsen bortfalder, hvis indehaveren af en  

 tilladelse eller godkendelse afgår ved døden eller ophører med at opfylde  

 betingelserne i § 3, stk. 1, nr. 1-4, eller § 4, jf. § 3, stk. 1, nr. 1-4.
Stk. 2. Efter anmeldelse inden 14 dage til Direktoratet for Vejtransport  

 kan et dødsbo, en ægtefælle, der sidder i uskiftet bo, en skyldner, der har  

 anmeldt betalingsstandsning, et konkursbo eller en værge for en umyndiggjort  

 midlertidigt få tilladelse til at fortsætte virksomheden med henblik på  

 afvikling, afhændelse eller lignende.
Adgangen hertil gælder kun indtil seks  

 måneder fra dødsfaldet, betalingsstandsningens anmeldelse, konkursdekretets  

 afsigelse eller umyndiggørelsen.
I særlige tilfælde kan fristen forlænges.
 § 15. En tilladelse, der er tilbagekaldt, frakendt eller bortfaldet, jf.  

 §§ 12-14, skal sammen med et i henhold til § 9 udleveret afmærkningsskilt  

 straks afleveres til Direktoratet for Vejtransport.
 § 16. Der kan ske tilbageholdelse af et motorkøretøj, såfremt der udføres  

 godskørsel i strid med lovgivningen.
Straffebestemmelser § 17. Medmindre højere straf er forskyldt efter anden lovgivning, straffes  

 med bøde den, der 1) overtræder § 1, stk. 1 og 2, § 4, stk. 2, 1. pkt., § 6, stk. 2, 3 og 5,  

 § 11 eller § 15, 2) overtræder vilkår, der er fastsat i en tilladelse eller godkendelse i  

 henhold til loven eller forskrifter, der er udstedt i medfør af loven, 3) overtræder bestemmelser, der er indeholdt i De Europæiske Fællesskabers  

 forordninger om godskørsel.
 Stk. 2. I forskrifter, der fastsættes i medfør af loven, kan der  

 fastsættes straf af bøde for overtrædelse af bestemmelserne i forskrifterne.
Stk. 3. Er en overtrædelse begået af et aktieselskab, anpartsselskab eller  

 lignende, kan der pålægges selskabet som sådant bødeansvar.
Er overtrædelsen  

 begået af staten, en kommune eller et kommunalt fællesskab, der er omfattet  

 af § 60 i lov om kommunernes styrelse, kan der pålægges staten, kommunen  

 eller det kommunale fællesskab bødeansvar.
Ikrafttrædelses- og overgangsbestemmelser § 18. Loven træder i kraft den 1. januar 1989.
 Stk. 2. Samtidig ophæves lov nr. 293 af 23. maj 1973 om godstransport med  

 motorkøretøjer.
 Stk. 3. Tilladelser til godskørsel for fremmed regning, som er udstedt,  

 forbliver i kraft med de begrænsninger, der er fastsat herfor.
Stk. 4. Regler fastsat i henhold til §§ 5, 8, stk. 1, og 21 i lov nr. 293  

 af 23. maj 1973 forbliver i kraft, indtil de ophæves.
Overtrædelse af disse  

 regler straffes med bøde. § 17, stk. 3, finder tilsvarende anvendelse.
 § 19. Loven gælder ikke for Færøerne og Grønland.
Oprindeligt fremsat forslag Lovens område m.v.
 § 1. Den, der udfører godskørsel for fremmed regning, skal have tilladelse  

 hertil af Vejtransportrådet, jf. § 8, hvis kørslen foretages med et dansk  

 indregistreret motorkøretøj eller vogntog med en samlet tilladt totalvægt,  

 der overstiger en af trafik- og kommunikationsministeren fastsat vægtgrænse.
 Stk. 2. Godskørsel, der udelukkende udføres inden for dansk område med et  

 motorkøretøj eller vogntog, der er indregistreret i udlandet, kan alene  

 udføres i henhold til international aftale eller regler fastsat af trafik- og  

 kommunikationsministeren.
 Stk. 3. Ved godskørsel for fremmed regning forstås kørsel med motorkøretøj  

 eller vogntog, hvorved der mod betaling af enhver art transporteres gods, der  

 ikke tilhører eller er knyttet til køretøjets bruger på den i stk. 4 nævnte  

 måde.
Stk. 4. Ved firmakørsel forstås kørsel med motorkøretøj eller vogntog,  

 hvorved der kun transporteres gods, der tilhører den, der er registreret som  

 bruger af køretøjet, eller gods som denne lejer, udlejer, låner, udlåner  

 eller har i sin besiddelse med henblik på køb, salg, fremstilling,  

 behandling, bearbejdning eller reparation.
Godskørslen, der kun må være en  

 hjælpefunktion i forhold til virksomhedens samlede aktiviteter, skal udføres  

 af en chauffør ansat hos denne.
 § 2. Trafik- og kommunikationsministeren kan fastsætte regler om, at visse  

 typer af køretøjer eller arter af godskørsel er undtaget fra kravet om  

 tilladelse.
 Stk. 2. Trafik- og kommunikationsministeren kan fastsætte regler med  

 henblik på anvendelse eller gennemførelse af De europæiske Fællesskabers  

 forordninger og direktiver om godskørsel med motorkøretøjer samt af  

 tilsvarende aftaler med andre lande.
Betingelser for meddelelse af tilladelse § 3. Tilladelse i henhold til § 1, stk. 1, kan meddeles personer, der 1) har dansk indfødsret, 2) har bopæl her i landet, 3) ikke er umyndiggjort eller under lavværgemål, 4) hverken har anmeldt betalingsstandsning eller er under konkurs, 5) har økonomisk grundlag for at drive virksomheden forretningsmæssigt  

 forsvarligt, 6) ikke er dømt for strafbart forhold, der begrunder en nærliggende fare  

 for misbrug af adgangen til at udføre vognmandsvirksomhed, jf. borgerlig  

 straffelovs § 78, stk. 2, 7) i faglig henseende er kvalificeret til at drive vognmandsvirksomhed, og 8) i øvrigt gør det antageligt, at de vil kunne udøve denne på forsvarlig  

 måde og i overensstemmelse med god skik inden for branchen.
 Stk. 2. Kravet i stk. 1 om indfødsret og bopæl i Danmark bortfalder i det  

 omfang, dette følger af international aftale eller regler fastsat af trafik-  

 og kommunikationsministeren.
 § 4. Tilladelse i henhold til § 1, stk. 1, kan meddeles aktieselskaber  

 eller anpartsselskaber, når selskabet opfylder betingelserne i § 3, stk. 1,  

 nr. 4, 5 og 8.
Stk. 2. Selskabet skal have ansat en godkendt ansvarlig leder, der faktisk  

 og vedvarende skal forestå virksomhedens godskørsel.
Denne skal opfylde  

 betingelserne i § 3, stk. 1, nr. 1-4 og 6-8, jf. stk. 2.
Stk. 3. Der kan under de i stk. 1 og 2 nævnte betingelser meddeles  

 tilladelse til andre her i landet hjemmehørende selskaber med begrænset  

 ansvar, kommanditselskaber, interessentskaber, foreninger, fonde og andre  

 selvejende institutioner.
Der kan ligeledes meddeles tilladelse til  

 offentlige myndigheder og virksomheder.
 Stk. 4. Filialer af udenlandske selskaber m.v. af den i stk. 1 og 3 nævnte  

 art kan meddeles tilladelse, såfremt dette er hjemlet i international aftale  

 eller ved bestemmelser fastsat af trafik- og kommunikationsministeren.
 § 5. Trafik- og kommunikationsministeren kan fastsætte regler om  

 ansøgningers indhold, herunder om hvilke økonomiske eller faglige krav der  

 skal være opfyldt, jf. § 3.
 Tilladelsens indhold m.v.
§ 6. Tilladelser i henhold til denne lov gives for et tidsrum af højst 5  

 år ad gangen.
Der kan gives en ansøger flere tilladelser.
 Stk. 2. Tilladelsen skal medbringes i motorkøretøjet under kørslen,  

 herunder i udlandet.
 Stk. 3. Tilladelsen skal udnyttes af den virksomhed, der har opnået denne,  

 og den kan hverken helt eller delvis overgå til andre.
 Stk. 4. Tilladelsen og godkendelsen meddeles i øvrigt på nærmere af  

 Vejtransportrådet fastsatte vilkår for virksomhedens udøvelse.
 Stk. 5. Indehaveren af en tilladelse skal følge de bestemmelser om løn- og  

 arbejdsvilkår for chauffører, der findes i de pågældende kollektive  

 overenskomster.
Vejtransportrådet § 7. Vejtransportrådet består af 7 medlemmer, der beskikkes af trafik- og  

 kommunikationsministeren. 3 af medlemmerne beskikkes efter indstilling fra  

 henholdsvis Danske Vognmænd og Vognmandsfagets Arbejdsgiverforening i  

 fællesskab, SiD, samt Industrirådet, Det danske Handelskammer og  

 Landbrugsrådet i fællesskab.
 Stk. 2. Trafik- og kommunikationsministeren udpeger blandt rådets  

 medlemmer formanden, der skal have juridisk eller økonomisk uddannelse.
 Stk. 3. For formanden og de øvrige medlemmer beskikkes en suppleant efter  

 reglerne i stk. 1 og 2.
§ 8. Vejtransportrådet træffer afgørelse om tilladelse og godkendelse i  

 henhold til § 1, stk. 1, og § 4, stk. 2, om fornyelse af tilladelse, samt om  

 tilbagekaldelse af en tilladelse eller godkendelse.
Afgørelsen kan ikke  

 indbringes for anden administrativ myndighed.
Stk. 2. Direktoratet for Vejtransport fungerer som sekretariat for  

 Vejtransportrådet.
Trafik- og kommunikationsministeren kan efter aftale med  

 Vejtransportrådet fastsætte regler om, at direktoratet bemyndiges til at  

 træffe afgørelse efter loven.
Ministeren kan herunder bestemme, at  

 afgørelser, der er truffet af direktoratet, ikke kan indbringes for højere  

 administrativ myndighed.
Sådanne bestemmelser er ikke til hinder for, at  

 Vejtransportrådet på eget initiativ kan tage en afgørelse, der er truffet af  

 direktoratet, op til nærmere undersøgelse og afgørelse.
Afmærkning af køretøjer § 9. Trafik- og kommunikationsministeren kan fastsætte regler om  

 afmærkning m.v. af køretøjer, der anvendes til godskørsel.
Gebyr § 10. Trafik- og kommunikationsministeren kan fastsætte regler om gebyr  

 for behandling af ansøgninger og for udstedelse af tilladelse og godkendelse  

 samt for udlevering af afmærkningsskilt og for udstedelse af bevis for  

 anmeldelse i henhold til § 11.
 Stk. 2. Der er udpantningsret for gebyrer efter stk. 1.
Firmakørsel § 11. Et motorkøretøj eller vogntog, hvis samlede tilladte totalvægt  

 overstiger en af trafik- og kommunikationsministeren fastsat vægtgrænse,  

 skal, såfremt det anvendes til firmakørsel, anmeldes til et motorkontor,  

 medmindre brugeren har tilladelse i henhold til § 1, stk. 1. Trafik- og  

 kommunikationsministeren kan efter forhandling med justitsministeren  

 fastsætte regler herom.
 Stk. 2. Beviset for anmeldelsen af det pågældende køretøj i henhold til  

 stk. 1 skal medbringes under kørslen.
 Tilbagekaldelse og bortfald af tilladelser m.v.
 § 12. Tilladelsen kan tilbagekaldes, hvis indehaveren eller den, der  

 optræder i virksomhedens interesse, groft eller gentagne gange har overtrådt  

 vilkårene for tilladelsen, jf. § 6, bestemmelserne i denne lov eller  

 forskrifter udstedt i medfør af loven.
Stk. 2. Det samme gælder, såfremt betingelsen i § 3, stk. 1, nr. 8, eller  

 i § 4, jf. § 3, stk. 1, nr. 8, for meddelelse af tilladelse ikke længere er  

 til stede.
Tilbagekaldelse sker på tid fra 1-5 år eller indtil videre.
 Stk. 3. Godkendelse som ansvarlig leder efter § 4, stk. 2, kan ligeledes  

 tilbagekaldes efter stk. 1 og 2.
§ 13. En afgørelse efter § 12, stk. 2 og § 12, stk. 3, jf. stk. 2, kan af  

 den, afgørelsen vedrører, forlanges indbragt for domstolene.
Anmodning herom  

 skal inden 4 uger efter, at afgørelsen er meddelt den pågældende, fremsættes  

 over for Vejtransportrådet, der anlægger sag mod den pågældende i den  

 borgerlige retsplejes former.
 Stk. 2. Bestemmelsen i stk. 1 gælder også, såfremt Vejtransportrådet  

 bestemmer, at tilladelsen ikke kan fornys på grund af, at ansøgeren ikke  

 længere opfylder betingelsen i § 3, stk. 1, nr. 8, eller i § 4, jf. § 3, stk.  

 1, nr. 8.
Stk. 3. Anmodning om sagsanlæg har opsættende virkning, men retten kan ved  

 kendelse bestemme, at den pågældende under sagens behandling ikke må udøve  

 den virksomhed, tilladelsen eller godkendelsen vedrører.
Hvis  

 tilbagekaldelsen findes lovlig ved dommen, kan det i denne bestemmes, at anke  

 ikke har opsættende virkning.
Stk. 4. En tilbagekaldelse efter § 12, stk. 2 og § 12, stk. 3, jf. stk. 2  

 kan til enhver tid efter ansøgning ophæves af Vejtransportrådet.
En ansøgning  

 herom kan dog kun indgives med 1 års mellemrum.
Hvis ansøgningen afslås, kan  

 ansøgeren forlange afgørelsen prøvet ved domstolene, såfremt tilbagekaldelsen  

 er sket indtil videre, og der er forløbet mindst 5 år efter tilbagekaldelsen  

 og mindst 2 år efter, at ophævelse senest er nægtet ved dom.
Stk. 1, 2. pkt.,  

 finder tilsvarende anvendelse.
 § 14. Tilladelsen eller godkendelsen bortfalder, hvis indehaveren af en  

 tilladelse eller godkendelse afgår ved døden eller ophører med at opfylde  

 betingelserne i § 3, stk. 1, nr. 1-4 eller § 4, jf. § 3, stk. 1, nr. 1-4.
Stk. 2. Efter anmeldelse inden 14 dage til Direktoratet for Vejtransport  

 kan et dødsbo, en ægtefælle, der sidder i uskiftet bo, en skyldner, der har  

 anmeldt betalingsstandsning, et konkursbo, eller en værge for en  

 umyndiggjort, midlertidigt få tilladelse til at fortsætte virksomheden med  

 henblik på afvikling, afhændelse eller lignende.
Adgangen hertil gælder kun  

 indtil seks måneder fra dødsfaldet, betalingsstandsningens anmeldelse,  

 konkursdekretets afsigelse eller umyndiggørelsen.
I særlige tilfælde kan  

 fristen forlænges.
 § 15. En tilladelse, der er tilbagekaldt, frakendt eller bortfaldet, jf. §  

 12-14, skal sammen med et i henhold til § 9 udleveret afmærkningsskilt straks  

 afleveres til Direktoratet for Vejtransport.
 § 16. Der kan ske tilbageholdelse af et motorkøretøj, såfremt der udføres  

 godskørsel i strid med lovgivningen.
Straffebestemmelser § 17. Medmindre højere straf er forskyldt efter anden lovgivning straffes  

 med bøde den, der 1) overtræder § 1, stk. 1 og 2, § 4, stk. 2, 1. pkt., § 6, stk. 2, 3 og 5,  

 § 11 eller § 15, 2) overtræder vilkår, der er fastsat i en tilladelse eller godkendelse i  

 henhold til loven eller forskrifter, der er udstedt i medfør af loven.
 3) overtræder bestemmelser, der er indeholdt i De europæiske Fællesskabers  

 forordninger om godskørsel.
 Stk. 2. I forskrifter, der fastsættes i medfør af loven, kan der  

 fastsættes straf af bøde for overtrædelse af bestemmelserne i forskrifterne.
Stk. 3. Er en overtrædelse begået af et aktieselskab, anpartsselskab eller  

 lignende, kan der pålægges selskabet som sådant bødeansvar.
Er overtrædelsen  

 begået af staten, en kommune eller et kommunalt fællesskab, der er omfattet  

 af § 60 i lov om kommunernes styrelse, kan der pålægges staten, kommunen  

 eller det kommunale fællesskab bødeansvar.
Ikrafttrædelses- og overgangsbestemmelser § 18. Loven træder i kraft den 1. januar 1989.
 Stk. 2. Samtidig ophæves lov nr. 293 af 23. maj 1973 om godstransport med  

 motorkøretøjer.
 Stk. 3. Tilladelser til godskørsel for fremmed regning, som er udstedt,  

 forbliver i kraft med de begrænsninger, der er fastsat herfor.
Stk. 4. Regler fastsat i henhold til §§ 5, 8, stk. 1 og 21 i lov nr. 293  

 af 23. maj 1973 forbliver i kraft indtil de ophæves.
Overtrædelse af disse  

 regler straffes med bøde. § 17, stk. 3, finder tilsvarende anvendelse.
 § 19. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 15. januar 1988 blev der fremsat forslag til lov om godskørsel, der  

 var til 1. behandling i Folketinget den 25. januar 1988, jf.  

 Folketingstidende 1988 sp. 7434 f, og sendt til udvalgsbehandling i Udvalget  

 om Offentlige Arbejder, der ikke har afgivet betænkning, idet forslaget  

 bortfaldt som følge af udskrivning af valg.
 Forslag til lov om godskørsel fremsættes med enkelte ændringer.
 1. Den gældende lovgivning vedrørende godskørsel ad landevej er indeholdt  

 i lov nr. 293 af 23. maj 1973 om godstransport med motorkøretøjer som ændret  

 ved lov nr. 311 af 19. juni 1974.
Ved denne lov blev godskørsel for fremmed regning (vognmandskørsel)  

 med motorkøretøjer, hvis samlede totalvægt overstiger 6 tons, undergivet en  

 offentlig regulering.
Dels gælder en kvantitativ begrænsning, idet det  

 samlede antal tilladelser til vognmandskørsel fastsættes under hensyn til en  

 række angivne forhold i loven, og videre stilles der en række  

 kvalifikationskrav til den, der ansøger om at kunne udføre  

 vognmandsvirksomhed.
Disse krav vedrører den pågældendes økonomiske og  

 faglige baggrund samt vandelsmæssige forhold.
De mindre motorkøretøjer blev  

 ikke inddraget under reguleringen, idet disse køretøjer kun udfører en meget  

 begrænset del af transportarbejdet, hvorfor en reguleringsordning ikke står i  

 rimeligt forhold til de administrative omkostninger, dette ville medføre.
Loven videreførte den tidligere gældende tilladelsesordning vedrørende  

fragtmandskørsel, det vil sige den kørsel, som sker i fast rute.  

 Kravet om tilladelse til fragtmandskørsel gælder uanset motorkøretøjets  

 størrelse, men såfremt dette har en totalvægt på over 6 tons skal der  

 endvidere foreligge en tilladelse til almindelig vognmandskørsel.
Ved loven  

 blev der foretaget en klarere afgrænsning af fragtmandskørsel over for den  

 almindelige vognmandskørsel, hvilket spørgsmål gav anledning til problemer  

 under den tidligere lovgivning.
 Adgangen til at udføre firmakørsel, det vil sige en virksomheds  

 benyttelse af eget motorkøretøj til kørsel med egne produkter, blev ikke  

 begrænset ved loven, men såfremt motorkøretøjets totalvægt overstiger 6 tons  

 skal der ske særlig anmeldelse heraf, hvilket muliggør at følge udviklingen  

 inden for firmakørsel samt at kontrollere overholdelsen af reglerne om  

 vognmandskørsel.
 2. Lovforslaget går ud på revision af loven om godstransport, men det er  

 under hensyn til ændringernes karakter fundet hensigtsmæssigt at foreslå en  

 ny lov til afløsning af den gældende i stedet for at foretage ændringer heri.
 De væsentligste ændringer i forhold til den gældende lov er følgende:
Lovforslaget indebærer i overensstemmelse med regeringens målsætning om  

 afbureaukratisering og afskaffelse af regulerende ordninger, der hæmmer en  

 friere erhvervsudfoldelse, afskaffelse af den særlige tilladelsesordning  

 vedrørende fragtmandskørsel, idet der ikke længere er tungtvejende  

 grunde til at opretholde denne, hvortil kommer de vanskeligheder reguleringen  

 heraf giver, og i øvrigt altid har givet anledning til siden de første regler  

 om fragtmandskørsel blev fastsat i 1927. Dernæst indebærer lovforslaget en  

 ophævelse af den antalsmæssige (kvantitative) begrænsning vedrørende  

godskørsel for fremmed regning (vognmandskørsel). Baggrunden herfor  

 er, at erfaringerne har vist, at denne ordning ikke er et egnet  

 styringsmiddel til regulering af vognmandskørsel.
Udførelse af godskørsel  

 for fremmed regning vil imidlertid fremover stadig kræve tilladelse, og i  

 følge lovforslaget skal tilladelse gives, såfremt vedkommende opfylder de  

 fastsatte kvalifikationskrav, som foreslås udbygget i forhold til den  

 nugældende lov.
3. Baggrunden for at indføre reguleringsordningen for godstransport for  

 fremmed regning var bl.a. ønsket om at skabe mere lige konkurrencevilkår  

 inden for erhvervet og bedre sociale kår for vognmandserhvervets udøvere samt  

 at understøtte de bestræbelser, der fra samfundets side udfoldes for at øge  

 færdselssikkerheden.
Indtil godstransportloven kunne vognmandskørsel udføres  

 alene på grundlag af et næringsbrev, og dette sammenholdt med mulighederne  

 for ved hjælp af afbetalingssystemet at kunne etablere sig uden nogen større  

 kapitalindsats medførte en tendens til permanent overfyldning af erhvervet.  

 Dette resulterede sammen med erhvervets omkostningsstruktur i, at der i vidt  

 omfang blev udført transporter, der ikke kunne dække omkostningerne, og den  

 svage økonomi indebar en forøget risiko for overtrædelse af bl.a.  

 færdselslovens bestemmelser især i form af kørsel med overlæs, mangelfuld  

 vedligeholdelse af materiellet og kørsel med trætte chauffører ved rattet,  

 med deraf følgende konsekvenser for færdselssikkerheden.
De anførte  

 begrundelser for en regulering har fortsat gyldighed og formålet med  

 lovforslaget er derfor at skabe det mest hensigtsmæssige grundlag for at  

 opfylde dette mål i lyset af de gjorte erfaringer med 1973-loven og den skete  

 udvikling.
4. Som anført omfatter den nuværende lovgivning såvel en kvantitativ som  

 kvalitativ regulering.
Vejtransportrådet skal træffe beslutning om hvor stort  

 et antal tilladelser til vognmandskørsel, der skal udstedes.
Denne beslutning  

 skal jf. § 4 i den gældende lov træffes under hensyn bl.a. til antallet af  

 udstedte tilladelser og udnyttelsen af disse, det samlede behov for  

 vognmandskørsel, udviklingen af priserne ved salg af vognmandstilladelser,  

 samt udviklingen inden for firmakørsel.
Videre skal rådet sørge for, at der  

 er en rimelig dækning af transportbehovet overalt i landet.
Erfaringerne med den nuværende ordning viser, at det ikke er muligt at  

 tilpasse antallet af tilladelser på den måde, der er forudsat i loven,  

 hvilket bl.a. skyldes de betydelige ændringer i erhvervslivets struktur og  

 lokalisering, som det ikke er muligt at kvantificere på en sådan måde, at  

 kriteriet vedrørende det samlede transportbehov kan anvendes på en rimelig  

 måde.
Som anført er prisen ved salg af tilladelser, der kan overdrages i  

 henhold til den gældende lov, et andet af de kriterier, der skal anvendes ved  

 fastsættelsen af antallet af tilladelser.
Ved øget produktion og omsætning  

 har der vist sig kraftige stigninger i priserne, og det er fundet stødende,  

 at en offentlig tilladelse kan omsættes til en betydelig pris.
Siden 1984 er  

 der således udstedt godt 4.000 nye tilladelser, hvorefter der ved udgangen af  

 1987 eksisterer ca. 7.300 vognmandsvirksomheder med i alt ca. 24.700  

 tilladelser.
Derimod vil det ikke være muligt for Vejtransportrådet, når der er nedgang  

 i produktion og omsætning og dermed i behovet for vognmandskørsel, at  

 inddrage tilladelserne på kort sigt, idet tilladelserne er udstedt med en  

 gyldighed på 5 år.
Hertil kommer, at det i praksis vil være yderst vanskeligt  

 at nægte fornyelse af tilladelser vedrørende virksomheder, der ikke har  

 overtrådt bestemmelserne i lovgivningen, med den konsekvens, at de må ophøre  

 eller indskrænke.
Det må derfor konstateres, at den antalsmæssige regulering ikke er et  

 egnet styringsmiddel til regulering af erhvervet, og det er derfor ikke  

 hensigtsmæssigt at opretholde denne regulering.
Lovforslaget indeholder  

 derfor ingen bestemmelse om fastsættelse af det samlede antal tilladelser,  

 der kan udstedes.
Ophævelsen af den antalsmæssige begrænsning vil endvidere  

 være i overensstemmelse med udviklingen i De europæiske Fællesskaber, hvor  

 der vedrørende den internationale godstransport er opnået enighed om  

 afskaffelse af kvantitative begrænsninger i 1992.
5. Efter den gældende lov kan en tilladelse til at udføre godskørsel for  

 fremmed regning alene gives til en ansøger, der har økonomisk baggrund for at  

 drive en sådan virksomhed, og som i faglig henseende er kvalificeret hertil.  

 Ansøgerens vandel skal endvidere være i orden, hvilket vil sige, at den  

 pågældende ikke må være dømt for et strafbart forhold, der kan begrunde en  

 nærliggende fare for misbrug af tilladelsen, eller som giver grund til at  

 antage, at ansøgeren ikke vil drive virksomheden på forsvarlig måde.
Der er i  

 De europæiske Fællesskaber i direktiv 74/561 fastsat regler om adgang til  

 erhvervet med godstransport ad landevej i indenlandsk og international  

 transport, der vedrører de nævnte kvalifikationskrav.
 I lovforslaget bibeholdes de eksisterende kvalifikationskrav, men det  

 foreslås at foretage en opstramning heraf, hvilket direktivet giver mulighed  

 for, ligesom dette vil være i overensstemmelse med indholdet af et forslag  

 til ændring af direktivet.
Til brug for vurderingen af, hvorvidt en ansøger opfylder kravet om  

 økonomisk baggrund, skal der udarbejdes et årsbudget og en finansieringsplan  

 for det første driftsår for den virksomhed, ansøgeren påtænker at drive.
På  

 baggrund af disse oplysninger vurderes det, om den påtænkte virksomhed kan  

 antages at blive rentabel.
Der indhentes videre en skatteattest for det  

 seneste afsluttede indkomstår, og der er i flere sager meddelt afslag, fordi  

 ansøgeren havde betydelige restancer til det offentlige.
Denne ordning vil  

 blive bibeholdt i henhold til lovforslaget, men herudover vil der blive  

 indført et krav om, at ansøgeren råder over en nærmere fastsat positiv  

 egenkapital eller der stilles bankgaranti for et tilsvarende beløb, hvilket  

 også vil komme til at gælde vognmænd, der ansøger om yderligere tilladelser.
For at en ansøger kan anses for fagligt kvalificeret, skal vedkommende i  

 en periode have været beskæftiget i en transportvirksomhed,  

 speditionsvirksomhed eller anden dermed beslægtet virksomhed og herigennem,  

 eventuelt kombineret med kursusuddannelse eller lignende, have opnået  

 kendskab til driften af en vognmandsvirksomhed.
Såfremt beskæftigelsen har  

 været som chauffør skal der gennemføres et kursus, der i dag forestås af  

 foreningen Danske Vognmænd.
Med henblik på at sikre størst muligt kendskab  

 til de økonomiske og retlige vilkår, der gælder for godskørsel, indeholder  

 lovforslaget adgang til at indføre et krav om obligatorisk deltagelse i  

 kursus, således at fritagelse herfor kun kan forekomme i særlige tilfælde.
Til brug for vurdering af, hvorvidt en ansøgers vandel kan godkendes,  

 indhentes i dag en fuldstændig straffeattest, hvilket også sker ved ansøgning  

 om fornyelse af tilladelser.
Ved lovforslaget er den eksisterende ordning,  

 hvorefter der kan meddeles afslag på en ansøgning på grund af vedkommendes  

 strafbare forhold, opretholdt.
Der kan således bl.a. meddeles afslag i  

 tilfælde, hvor vedkommende er dømt for berigelseskriminalitet samt for  

 overtrædelse af færdselsloven og bestemmelserne om køre- og hviletid m.v.  

 Disse bestemmelser har en direkte relation til udførelsen af  

 vognmandserhvervet, og der skal derfor ikke gives tilladelse til ansøgere,  

 der de seneste år inden ansøgningen er dømt for strafbart forhold, der  

 begrunder en nærliggende fare for misbrug af adgangen til at udføre  

 vognmandsvirksomhed.
Ligeledes indebærer lovforslaget, at der kan nægtes  

 tilladelse i tilfælde, hvor ansøgeren ikke kan antages at ville udføre  

 virksomheden på forsvarlig måde og i overensstemmelse med god skik inden for  

 branchen, hvilket bl.a. kan være tilfældet, hvis vedkommende tidligere er  

 afskediget fra en stilling på grund af uredelighed.
6. Vognmandstilladelser kan udstedes til et selskab eller anden juridisk  

 person, der opfylder kravet til økonomisk baggrund, såfremt det yderligere  

 dokumenteres, at selskabet som ansvarlig leder har ansat en person, der  

 opfylder det faglige krav og vandelskravet.
Vejtransportrådet kræver  

 dokumentation for eksistensen af et reelt ansættelsesforhold i de tilfælde,  

 hvor den ansvarlige leder ikke ejer hele virksomheden selv.
Formålet hermed  

 er bl.a. at hindre »stråmandsvirksomhed« i selskaber, der ønsker at  

 drive vognmandsvirksomhed.
Dette har særlig betydning ved ansøgninger fra  

 selskaber, der efter økonomiske vanskeligheder i en tidligere virksomhed  

 påbegynder vognmandsvirksomhed på ny med samme personkreds som i den  

 tidligere virksomhed, men med en faglig kvalificeret indsat som ansvarlig  

 leder.
Baggrunden herfor kan være, at den tidligere leder af virksomheden  

 ikke kan godkendes som ansvarlig leder, idet vedkommende efter en bedømmelse  

 af årsagerne til de økonomiske vanskeligheder i den tidligere  

 vognmandsvirksomhed ikke opfylder de faglige kvalifikationskrav.
Efter  

 lovforslaget bibeholdes ordningen med godkendelse af ansvarlig leder, ligesom  

 der i forslaget er indeholdt bestemmelser, hvorefter en godkendelse kan gives  

 på en række vilkår og i øvrigt kan tilbagekaldes.
7. Tilladelser udstedt i henhold til den nuværende lov kan tilbagekaldes,  

 idet der alene herved kan tilgodeses de formål loven tilsigter.  

 Vejtransportrådet kan således tilbagekalde en tilladelse, hvis indehaveren  

 har gjort sig skyldig i grov eller oftere gentagen overtrædelse af vilkårene  

 for tilladelsen eller forskrifter udstedt i medfør af loven, og afgørelsen om  

 tilbagekaldelse kan ikke påklages til anden administrativ myndighed.
Såfremt  

 tilladelsesindehaveren ikke kan acceptere afgørelsen, må han anlægge sag mod  

 rådet ved domstolene, og domstolsprøvelsen følger de almindelige regler om  

 domstolskontrol med forvaltningen i grundlovens § 63. Vejtransportrådet kan  

 endvidere tilbagekalde en tilladelse, såfremt indehaveren i udøvelsen af sin  

 virksomhed har gjort sig skyldig i andre forhold, der giver grund til at  

 antage, at han ikke fremtidig vil drive virksomheden på forsvarlig måde.  

 Vejtransportrådet kan herefter tilbagekalde tilladelser på grund af  

 straffelovsovertrædelser eller overtrædelser af relevant særlovgivning d.v.s.  

 overtrædelse af andre bestemmelser, der har sammenhæng med udøvelsen af  

 vognmandsvirksomheden.
Afgørelsen om tilbagekaldelse kan heller ikke i dette  

 tilfælde påklages til anden administrativ myndighed, men den, afgørelsen  

 vedrører, kan forlange afgørelsen undergivet en såkaldt kvalificeret  

 domstolsprøvelse, hvorefter Vejtransportrådet skal anlægge sag mod den  

 pågældende.
I lovforslaget opretholdes ovennævnte adgang for Vejtransportrådet til at  

 tilbagekalde tilladelser, men der foreslås en udvidelse i adgangen til  

 tilbagekaldelse, således at denne også skal kunne foretages, såfremt  

 overtrædelsen begås af personer, der optræder i virksomhedens interesse.
Der  

 vil således ved grov eller gentagen overtrædelse af bl.a. bestemmelser om  

 køre- og hviletid, overlæs og transport af farligt gods kunne ske  

 tilbagekaldelse.
 8. Efter lovforslaget forudsættes der som hidtil udstedt en tilladelse for  

 hvert køretøj, der anvendes til godskørsel for fremmed regning, og det vil  

 kunne bestemmes, at tilladelsen skal være knyttet til et bestemt køretøj.  

 Tilladelsen, der vil blive udstedt på navn, skal medføres under kørslen.  

 Tilsvarende skal beviset for anmeldelsen af et motorkøretøj, der anvendes til  

 firmakørsel, medbringes under kørslen.
Kontrollen med overholdelsen af de i lovforslaget indeholdte regler  

 forudsættes som hidtil i det væsentlige baseret på, at politiet i forbindelse  

 med færdselskontrollen foretager en stikprøvekontrol af, om chaufføren kan  

 fremvise en tilladelse til godskørsel for fremmed regning eller bevis for, at  

 køretøjet er anmeldt til firmakørsel.
Endvidere forudsættes der også en  

 stikprøvekontrol af det gods, der transporteres på firmavogne.
Køretøjerne skal med det formål at lette kontrollen på vejene efter  

 lovforslaget forsynes med særlige kendetegn i form af skiltning eller  

 lignende, som angiver, om køretøjet anvendes til almindelig godskørsel for  

 fremmed regning eller er anmeldt til firmakørsel.
På køretøjerne skal endelig  

 på en synbar og ikke let fjernelig måde, f.eks. påmaling på vognsiden, være  

 angivet navn m.v. på den, i hvis navn køretøjet er indregistreret.
 9. Den nuværende godstransportlov opererer med en speciel  

 tilladelsesordning vedrørende fragtmandskørsel, der blev indført i 1927 på en  

 historisk baggrund, der ikke er gældende i dag.
 1927-lovens afgrænsning af fragtmandskørsel over for den dengang  

 uregulerede almindelige vognmandskørsel viste sig imidlertid at være  

 uhensigtsmæssig, og der opstod en omfattende »kontraktskørsel i  

 rute«, som efter gældende domspraksis ikke var underkastet en  

 tilladelsespligt.
 I godstransportloven fra 1973 blev der foretaget ændring af definitionen  

 for fragtmandskørsel, således at kravet om fragtmandstilladelse nu også  

 omfatter »kontraktkørsel i rute«, men hovedparten af de ruter, der  

 fandtes ved godstransportlovens gennemførelse, blev legaliseret dels af  

 trafikudvalgene i de enkelte amter, der udsteder tilladelse, såfremt kørslen  

 udelukkende foregår inden for en enkelt amtskommune, og i øvrigt af  

 Vejtransportrådet.
 Antallet af ruter pr. 1. april 1974, hvortil der var udstedt tilladelse,  

 var herefter 418 ruter under Vejtransportrådets kompetence, og 420 under  

 trafikudvalgenes kompetence.
I overensstemmelse med godstransportloven er der foretaget en præcis  

 angivelse af, i hvilke områder gods må optages og afsættes.
Der er herved  

 taget hensyn til det forhold, at fragtmændene har pligt til at have  

 holdeplads på de autoriserede fragtcentraler, hvor sådanne findes i de  

 områder, hvor fragtmanden må optage og afsætte gods.
Betydningen heraf er  

 bl.a., at gods undertiden må omekspederes på fragtcentraler til lokalruter,  

 hvilket kan indebære, at godset transporteres direkte gennem den by eller  

 lokalitet, der er dets bestemmelsessted for at blive transporteret tilbage  

 med en lokalrute.
Sådanne transporter må anses for urationelle, og kunderne  

 finder dem uhensigtsmæssige såvel omkostningsmæssigt som tidsmæssigt.
Igennem de senere år er der påny opstået en række problemer vedrørende  

 fragtmandskørsel.
Der er således opstået en ny form for stykgodstransport,  

 der har mange lighedspunkter med fragtmandskørsel, men hvis udøvere ikke er  

 indehavere af fragtmandstilladelser, og heller ikke har noget ønske om at  

 erhverve sådanne tilladelser med de forpligtelser dette medfører i form af  

 tilslutningspligt til fragtcentraler m.v.
Kørslen har fået fællesbetegnelsen  

 »distributionskørsel« og kan beskrives som samtidig  

 lastbiltransport mod vederlag af stykgods fra flere virksomheder til disses  

 kunder i hele landet eller en del heraf.
Særlige former for  

 distributionskørsel er dels den kørsel, der består i, at samlegods, der er  

 ankommet fra udlandet efter opbevaring hos f.eks. en speditør,  

 videredistribueres som stykgods til modtagerne, dels pakkedistribution.
Der  

 foreligger ikke nogen samlet opgørelse over omfanget af distributionskørslen,  

 men der er tale om en meget omfattende stykgodskørsel, som har udviklet sig  

 bl.a. som følge af strukturændringer i erhvervslivet, og det er givet, at  

 denne kørsel udfylder et reelt behov hos erhvervslivet.
Dette gælder også den  

 kørsel, der udføres af de såkaldte pakkeservicefirmaer, der tilgodeser  

 erhvervslivets behov for hurtige og præcise forsendelser som led i ofte  

 verdensomspændende net.
Et andet problem i relation til fragtmandsreglerne udgør den transport,  

 der udføres af DSB via egne godsterminaler, der kan sammenlignes med  

 fragtcentralerne.
Det har ikke været muligt at opnå en domstolsprøvelse af  

 spørgsmålet om, hvorvidt den landsomfattende stykgodskørsel, DSB udfører med  

 egne køretøjer eller med fremmede vognmænd, er i strid med fragtmandsreglerne  

 eller ej, idet godstransportlovens straffebestemmelse ikke gør det muligt at  

 straffe en offentlig myndighed.
Det tredje problem, de nuværende regler om fragtmandskørsel giver  

 anledning til, er, at lovgivningen hindrer, at P&T og DSB, der begge  

 opererer landsdækkende stykgodssystemer, indleder et nærmere samarbejde på  

 stykgodsområdet med hensyn til lettere gods.
I statsrevisorberetning nr. 3  

 fra 1983 om DSB's godsbefordring er der peget på det mindre hensigtsmæssige i  

 opretholdelsen af to statslige konkurrenter på pakketransportområdet, og det  

 blev anbefalet at undersøge, hvilke muligheder der foreligger for en  

 koordinering af disse pakketransporter med henblik på etablering af en mere  

 rationel driftsform.
Godstransportlovens fragtmandsregler hindrede imidlertid  

 en gennemførelse af et forsøgsprojekt om »samkørsel«.
Fragtmændene er - udover konkurrencen fra P&T og DSB - udsat for en  

 stigende konkurrence fra distributionskørslen, der giver anledning til  

 betydelige problemer med hensyn til afgrænsning og kontrol af, hvad der  

 kræver tilladelse eller kan anses for fritaget fra tilladelseskravet.
I  

 praksis har det på grund af bevismæssige forhold vist sig vanskeligt at  

 gennemføre sager til domfældelse, og det er ikke muligt at opstille ganske  

 præcise definitioner af de forskellige former for kørsel, der kan anvendes i  

 det daglige, selvom der måtte blive foretaget en betydelig udvidelse af  

 kontrollen med bestemmelsernes overholdelse.
Det er således uhensigtsmæssigt  

 at opretholde bestemmelserne, der særligt regulerer stykgodsområdet, og  

 lovforslaget indeholder derfor ikke bestemmelser om fragtmandskørsel.
Dette  

 vil løse problemerne i relation til den stigende distributionskørsel og  

 pakketransport, ligesom dette vil åbne mulighed for en ressourcebesparende  

 »samkørsel« mellem P&T og DSB.
Den eksisterende konkurrence fra distributionskørslen har ikke medført  

 ændringer i eller nedbrydning af det eksisterende landsdækkende rutenet, der  

 omfatter 37 godkendte fragtcentraler, og det må derfor antages, at  

 fragtmændene også efter en ophævelse af bestemmelserne om fragtmandskørsel  

 vil være konkurrencedygtige, men i fremtiden vil konkurrencen ske på grundlag  

 af markedskræfterne, hvorfor der antagelig vil blive foretaget en række  

 rationaliseringer, herunder sammenlægning af ruter.
En ophævelse af  

 bestemmelserne om fragtmandskørsel vil indebære, at fragtmandssystemet  

 fremover alene vil blive reguleret af en frivillig ordning mellem  

 fragtmændene indbyrdes, hvilket muliggør, at disse frit kan fastsætte  

 køreplan og takster samt fastlægge ruterne.
Antallet af ruter, der betjener yderdistrikterne, er allerede blevet  

 reduceret gennem årene, og der er ingen tegn på, at denne udvikling vil blive  

 vendt.
Ved udgangen af 1987 eksisterer der 400 ruter under Vejtransportrådets  

 kompetence og ca. 300 under trafikudvalgenes kompetence.
Såvel med som uden  

 regler vedrørende fragtmandskørsel vil der derfor kunne ske ændringer, idet  

 ingen vognmænd kan forpligtes til at drive fragtmandskørsel ud over det  

 punkt, hvor virksomheden er rentabel.
Det må imidlertid forventes, at  

 fragtmandssystemet vil blive opretholdt selvom der ikke er nogen regulering  

 heraf, således at der fortsat vil være en fyldestgørende betjening af  

 yderdistrikterne og dækning af transportbehovet i disse områder, ligesom også  

 de rutenet, der opereres af P&T og DSB, vil bidrage til at sikre dette.
 10. Lovforslaget vil ikke indebære øgede udgifter eller øget  

 administration for amtskommuner og kommuner.
Direktoratet for Vejtransport skal som hidtil udføre  

 sekretariatsfunktionerne for Vejtransportrådet.
Den daglige administration,  

 der følger af lovforslaget, kan ikke antages at være forbundet med økonomiske  

 konsekvenser af betydning i forhold til den eksisterende ordning.
 11. Lovforslaget er forud for fremsættelsen den 15. januar 1988 sendt til  

 høring hos de myndigheder og organisationer m.v., der berøres af forslaget,  

 hvorfor der ikke er foretaget en fornyet høring forud for genfremsættelsen,  

 idet der i forhold til det tidligere forslag alene er foretaget mindre  

 ændringer af overvejende teknisk karakter.
Det skal imidlertid oplyses, at Danske Vognmænd, der tidligere har udtalt  

 sig imod forslaget om en ophævelse af den særlige tilladelsesordning  

 vedrørende fragtmandskørsel, har meddelt, at organisationen har ændret  

 standpunkt, og i stedet har foreslået en ordning med autorisation af  

 fragtcentraler.
Der ses imidlertid ikke at være tungtvejende grunde herfor.
Bemærkninger til lovforslagets enkelte bestemmelser Til § 1 Bestemmelsen i stk. 1, svarer indholdsmæssigt til § 3 i den gældende lov  

 og indeholder kravet om, at godskørsel for fremmed regning med et dansk  

 indregistreret køretøj kræver en forud meddelt tilladelse fra  

 Vejtransportrådet.
Kravet om tilladelse er ikke begrænset til den kørsel, som  

 alene foregår nationalt, hvorfor der også kræves tilladelse efter  

 bestemmelsen i relation til international godskørsel med danske køretøjer.  

 Herudover finder lov nr. 257 af 22. maj 1974 om international godstransport  

 med motorkøretøjer m.v. anvendelse.
 Kravet om tilladelse omfatter i dag godskørsel med motorkøretøjer eller  

 vogntog, hvis tilladte eller samlede tilladte totalvægt overstiger 6 tons.  

 Denne vægtgrænse er ikke medtaget i forslaget, idet der foreslås, at trafik-  

 og kommunikationsministeren fastsætter en vægtgrænse, således at godskørsel  

 for fremmed regning med motorkøretøjer, der har en samlet tilladt totalvægt,  

 der overstiger denne grænse, kræver tilladelse.
Denne ændring i forhold til den gældende lov skyldes, at der i EF er rejst  

 forslag om en ændring af direktiv 74/561, hvorefter der skal kræves  

 tilladelse, når den samlede tilladte totalvægt overstiger 3,5 tons.  

 Erfaringerne med den nuværende reguleringsordning tilsiger ikke at inddrage  

 mindre vogne, der især anvendes i den lokale distributionskørsel, under  

 tilladelsesordningen, når henses til de administrative omkostninger og  

 ulemper, der vil være forbundet hermed.
Mindre vogne vil derfor kun blive  

 inddraget under tilladelsesordningen, såfremt ovennævnte forslag måtte blive  

 vedtaget.
 Afgørende for om der foreligger tilladelsespligtig godskørsel for fremmed  

 regning er, at den skal være udført med motorkøretøj eller vogntog.  

 Motorkøretøjer m.v. skal forstås i overensstemmelse med den i færdselsloven  

 indeholdte definition, og lovforslaget omfatter derfor ikke kørsel med  

 køretøjer, der som f.eks. traktorer og motorredskaber ifølge færdselsloven  

 ikke er motorkøretøjer.
 Påhængsvogne, sættevogne og andre ikke selvkørende køretøjer, der anvendes  

 til godskørsel for fremmed regning, må, såfremt vogntogets samlede tilladte  

 totalvægt overstiger den af trafik- og kommunikationsministeren fastsatte  

 vægtgrænse, kun tilkobles motorkøretøjer, der er omfattet af en tilladelse i  

 henhold til bestemmelsen i stk. 1.
Tilladelsen udstedes på navn til vedkommende person eller selskab.
Den  

 gælder for eet motorkøretøj.
Bestemmelsen i stk. 2, er ny i forhold til den eksisterende lovgivning og  

 vedrører den såkaldte »cabotagekørsel«, hvorved forstås, at der med  

 et køretøj, der er registreret i udlandet, udføres transporter mellem steder  

 her i landet.
I medfør af EF-traktatens artikel 75, stk. 1, litra b, skal  

 Rådet fastsætte de betingelser, under hvilke transportvirksomheder har adgang  

 til at udføre interne transporter i en medlemsstat, hvor de ikke er  

 hjemmehørende.
EF-domstolen har i dom af 22. maj 1985 i sag 13/83 fastslået,  

 at Rådet er forpligtet til inden for en rimelig frist at gennemføre  

 princippet om fri udveksling af tjenesteydelser i forbindelse med den  

 pågældende form for kørsel, men disse regler er endnu ikke fastsat.
Fri  

 udveksling af tjenesteydelser på godstransportområdet betyder, at en  

 transportvirksomhed i en medlemsstat har ret til at udføre transporter i en  

 anden medlemsstat på samme betingelser som denne stats egne  

 transportvirksomheder uden at være etableret i denne medlemsstat.
 Bestemmelsen i stk. 2, der omfatter såvel godskørsel for fremmed regning  

 som firmakørsel, indebærer, at cabotagekørsel som udgangspunkt er forbudt  

 uanset motorkøretøjets tilladte totalvægt, men at denne kørsel kan udføres  

 uden tilladelse i henhold til § 1, stk. 1, såfremt dette følger af en  

 international aftale, herunder EF-regler, eller af regler fastsat af trafik-  

 og kommunikationsministeren.
Bestemmelsen i stk. 3 indeholder en definition af begrebet  

 »godskørsel for fremmed regning« (vognmandskørsel), og afgørende  

 for om denne form for kørsel foreligger er, at der under kørsel mod betaling  

 af enhver art transporteres gods, der ikke er knyttet til køretøjets bruger  

 på en sådan måde, at kørslen falder ind under begrebet  

 »firmakørsel«.
Definitionen af dette begreb er derfor af afgørende  

 betydning for definitionen af begrebet godskørsel for fremmed regning.
Den i stk. 4 indeholdte definition af »firmakørsel« er i forhold  

 til definitionen i den nugældende lov ændret, så den svarer til indholdet af  

 bestemmelsen om firmakørsel i EF-direktiv 80/49. Afgørende for, om der  

 foreligger firmakørsel, er, at det transporterede gods tilhører køretøjets  

 registrerede bruger eller på anden i stk. 4, nærmere angiven måde er knyttet  

 til denne.
De i stk. 4, angivne former for en sådan tilknytning er  

 udtømmende, og selve transporten må - sammenlignet med firmaets samlede  

 aktivitet - repræsentere en underordnet funktion.
Det forhold f.eks., at  

 køretøjets bruger eller dennes virksomhed forsender gods i eget navn, men for  

 andres regning (speditørvirksomhed) bringer således ikke kørslen ind under  

 reglerne om firmakørsel.
Ligeledes bringer det ikke kørslen ind under  

 begrebet firmakørsel, at køretøjets bruger har opbevaret godset eller påtaget  

 sig andre opgaver for godsets ejer.
Den virksomhed, der ejer godset - eller til hvem godset på den angivne  

 måde er knyttet - skal være indregistreret som bruger af det køretøj, der  

 benyttes til transporten, og kørslen skal udføres af en hos brugeren ansat  

 chauffør.
Hvis et firma danner en selvstændig juridisk enhed, der skal udføre  

 transporterne af firmaets gods, falder en sådan kørsel uden for firmakørslens  

 område.
Til § 2 Efter bestemmelsen i stk. 1, kan trafik- og kommunikationsministeren  

 fastsætte regler om, at kravet om tilladelse efter § 1, stk. 1, ikke skal  

 finde anvendelse på bestemte typer af motorkøretøjer eller arter af  

 godskørsel.
Afgørelsen vil bero på en konkret vurdering af, hvorvidt der  

 foreligger sådanne omstændigheder, at tilladelseskravet kan fraviges.  

 Bestemmelsen kan finde anvendelse i relation til køretøjer, der ejes af  

 offentlige myndigheder, herunder forsvaret og civilforsvaret samt kommunale  

 myndigheder.
Endvidere kan der efter bestemmelsen ske undtagelse fra  

 tilladelseskravet vedrørende køretøjer, der anvendes til specielle formål,  

 ligesom visse former for godskørsel for fremmed regning af særlig karakter  

 vil kunne undtages fra kravet om tilladelse.
Bestemmelsen i stk. 2, indeholder hjemmel for trafik- og  

 kommunikationsministeren til at fastsætte de fornødne  

 iværksættelsesforanstaltninger med henblik på anvendelse eller gennemførelse  

 af De europæiske Fællesskabers forordninger og direktiver om godskørsel samt  

 af tilsvarende regler med andre lande.
I henhold til bestemmelsen vil der  

 således bl.a. kunne fastsættes nærmere regler om udenlandske motorkøretøjers  

 adgang til at udføre godskørsel mellem steder i Danmark (cabotagekørsel), om  

 gensidig anerkendelse af kvalifikationsbeviser og om afgivelse af statistiske  

 oplysninger m.v.
Til § 3 Bestemmelsen indeholder en angivelse af de krav, som skal være opfyldt,  

 for at en tilladelse kan gives til en person til den i lovforslagets § 1,  

 stk. 1, angivne kørsel.
Det vil sige den kørsel, der er omfattet af den  

 nuværende ordning med »grønne tilladelser«.
Bestemmelsen finder  

 ligeledes anvendelse ved ansøgninger om fornyelse af tilladelser.
Der henvises til de almindelige bemærkninger, hvori er redegjort for den  

 eksisterende ordning med hensyn til vurdering af en ansøgers økonomiske og  

 faglige baggrund, ligesom det er anført, at Danmark i henhold til  

 forpligtelser i medfør af EF-medlemsskabet skal fastsætte bestemmelser om  

 adgang til erhvervet med godstransport ad landevej i indenlandsk og  

 international transport.
EF-reglerne er indeholdt i Rådets direktiv 74/561,  

 der foreskriver, at en ansøger skal opfylde krav vedrørende vandel, økonomisk  

 evne og faglig dygtighed.
 Kravet i stk. 1, nr. 1-4, er ikke indeholdt i den nuværende lovgivning,  

 men svarer til de krav, der sædvanligvis stilles i anden lovgivning  

 vedrørende virksomhed, hvortil der kræves godkendelse, tilladelse, bevilling  

 eller lignende.
 Kravet i stk. 1, nr. 5, om, at ansøgeren skal have den fornødne økonomiske  

 baggrund svarer til § 5, stk. 1, i lov om godstransport med motorkøretøjer.
Den økonomiske baggrund dokumenteres i dag ved, at ansøgeren bl.a. skal  

 indsende årsbudget og finansieringsplan, således at indtægtsmuligheder og  

 omkostninger, herunder afskrivning og forrentning, kan vurderes.
En  

 gennemgang heraf kan ikke alene sikre, at virksomheden kan drives  

 hensigtsmæssigt eller forsvarligt.
Det er derfor nødvendigt at udstedelse af  

 tilladelser gøres betinget af, at ansøgeren råder over en nærmere fastsat  

 positiv egenkapital eller der eventuelt stilles bankgaranti, idet kravene kan  

 være forskellige afhængigt af virksomhedens størrelse og de benyttede  

 køretøjer.
Det skal også gælde i relation til eksisterende vognmænd, der  

 ønsker yderligere tilladelser.
Dette krav vil sikre en højere grad af  

 økonomisk forsvarlig drift og modvirke kørsel i strid med reglerne om køre-  

 og hviletid, overlæs m.v.. Ved ansøgning om fornyelse skal indsendes  

 årsregnskab for det seneste regnskabsår og i tilfælde af dårlig økonomi kan  

 fornyelse ske for et kortere tidsrum end normalt, ligesom fornyelse helt kan  

 nægtes eller kun vil omfatte en del af en virksomheds tilladelser.
Ved  

 nyetablering vil tilladelsen ligeledes kunne gives for en kortere periode end  

 normalt, så virksomhedens økonomiske forhold kan blive efterprøvet efter få  

 år.
 Kravet i stk. 1, nr. 6, om, at vedkommende ikke må være dømt for strafbart  

 forhold, der begrunder en nærliggende fare for misbrug af adgangen til at  

 udføre vognmandsvirksomhed, er indeholdt i § 5, stk. 3, i den gældende lov,  

 og tilsvarende bestemmelse er indeholdt i anden lovgivning om  

 tilladelsesordninger.
Henvisningen i bestemmelsen til borgerlig straffelovs § 78, stk. 2,  

 indebærer, at den skal fortolkes på samme måde som straffelovens  

 bestemmelser.
Hvorvidt det pådømte strafbare forhold begrunder en nærliggende  

 fare for misbrug af adgangen til at udøve vognmandsvirksomhed, afhænger  

 således først og fremmest af, om det begåede forhold efter sin art viser en  

 særlig fare for kriminalitet i forbindelse med udøvelsen af  

 vognmandsvirksomhed.
Ved farebedømmelsen er det afgørende, hvilken risiko der  

 er for tilbagefald for netop denne gerningsmand.
Der må derfor tages hensyn  

 til de omstændigheder, hvorunder forholdet blev begået, forbrydelsens grovhed  

 og udførelsesmåde, gerningsmandens personlige forhold på gerningstidspunktet  

 og nu, om det er førstegangskriminalitet eller gentagelse, og - ikke mindst -  

 hvor lang tid der er gået siden lovovertrædelsen.
Med hensyn til personer,  

 der er dømt for berigelseskriminalitet eller for overtrædelse af reglerne i  

 denne lov samt reglerne i færdselsloven og vedrørende køre- og hviletid,  

 indebærer bestemmelsen, at man som udgangspunkt bør være tilbageholdende med  

 at meddele tilladelse.
Henvisningen til straffelovens bestemmelse indebærer i øvrigt, at nægtelse  

 af tilladelse på begæring af ansøgeren skal indbringes for retten af  

 anklagemyndigheden, jf. straffelovens § 78, stk. 3. Såfremt nægtelsen  

 godkendes af retten, kan spørgsmålet på ny indbringes for retten, dog  

 tidligst efter 2 års forløb.
Efter retsplejelovens § 684, stk. 1, nr. 4,  

 behandles sagen for retten i strafferetsplejens former.
Efter bestemmelsen i stk. 1, nr. 7, skal en ansøger i faglig henseende  

 være kvalificeret til at udøve vognmandsvirksomhed, hvorfor der kan  

 fastsættes krav om, at vedkommende i en årrække skal have været beskæftiget i  

 vognmandsvirksomhed, og herigennem have opnået kendskab til erhvervet.
Der  

 vil blive fastsat krav om obligatorisk deltagelse i et godkendt kursus med et  

 nærmere angivet indhold, hvorved risikoen reduceres for, at ansøgere,  

 herunder ansøgere, der alene har udført godskørsel med køretøjer, hvortil der  

 ikke kræves tilladelse, ikke har kendskab til de økonomiske og retlige  

 vilkår, der gælder for godskørsel.
Det er videre efter bestemmelsen i stk. 1, nr. 8, 1. led, en betingelse  

 for meddelelse af tilladelse, at ansøgeren i øvrigt gør det antageligt, at  

 vedkommende vil kunne udøve virksomheden på forsvarlig måde.
Bestemmelsen  

 omfatter således tilfælde, hvor en ansøger har begået et eller flere  

 strafbare forhold, der imidlertid ikke begrunder en nærliggende fare for  

 misbrug af adgangen til at udføre vognmandsvirksomhed, jf. stk. 1, nr. 6, men  

 herudover omfatter bestemmelsen også forhold, der ikke har medført  

 strafferetlig tiltale.
Det kan således være oplyst, at ansøgeren er  

 afskediget fra en stilling på grund af uredelighed, der ikke har medført  

 straffesag, eller at ansøgeren i anden virksomhed på grov måde har tilsidesat  

 hensynet til sine kunder.
Videre kan omstændigheder ved en eventuel tidligere  

 konkurs, betalingsstandsning m.v. medføre, at den pågældende ikke kan anses  

 for at kunne udføre virksomheden på forsvarlig måde.
Efter stk. 1, nr. 8, 2. led, skal ansøgeren endvidere gøre det antageligt,  

 at han vil udøve virksomheden i overensstemmelse med god skik inden for  

 branchen, herunder at han vil kunne drive virksomheden på en sådan måde, at  

 den vil kunne leve op til de inden for branchen gældende regler og kutymer  

 for god og sædvanlig, faglig kompetent transportvirksomhed.
Det må i øvrigt  

 understreges, at de krav, der følger af 1. og 2. led, i vidt omfang vil være  

 sammenfaldende, og at der også vil kunne nægtes tilladelse, såfremt  

 vedkommende f.eks. ikke tidligere har overholdt de kollektive overenskomster,  

 eller som anført ovenfor har gjort sig skyldig i et eller flere strafbare  

 forhold, der efter en samlet vurdering medfører, at vedkommende ikke kan gøre  

 det antageligt, at virksomheden vil blive udøvet på forsvarlig måde og i  

 overensstemmelse med god skik inden for branchen.
Såfremt nægtelse af  

 tilladelse sker efter stk. 1, nr. 8, vil afgørelsen kunne efterprøves ved  

 domstolene efter den almindelige regel om domstolskontrol med forvaltningen i  

 grundlovens § 63. Sagen skal af den pågældende anlægges for landsretten i 1.  

 instans, men byretsbehandling vil dog kunne vedtages, jf. retsplejelovens §  

 226.
Bestemmelsen i stk. 2 medfører, at kravet om dansk indfødsret og bopæl  

 bortfalder i det omfang, dette har hjemmel i international aftale eller ved  

 bestemmelser fastsat af trafik- og kommunikationsministeren.
Bestemmelsen i  

 EF-traktaten om etablering gælder for vognmandsvirksomhed, og derfor gælder  

 kravet om indfødsret og bopæl ikke for personer, der er omfattet af disse  

 regler.
I henhold til bestemmelsen kan trafik- og kommunikationsministeren i  

 øvrigt fastsætte, at kravet om dansk indfødsret m.v. ikke skal gælde for  

 f.eks. nordiske statsborgere.
Til § 4 Tilladelse til godskørsel for fremmed regning, jf. § 1, stk. 1, kan som  

 hidtil udstedes til et selskab eller anden juridisk person, såfremt  

 betingelserne i lovudkastets § 3, stk. 1, nr. 4, 5 og 8, er opfyldt.  

 Bestemmelsen i § 3, stk. 1, nr. 8, kan anvendes således, at der nægtes  

 tilladelse til et selskab, hvor personkredsen bag dette helt eller delvis  

 ikke selv vil kunne få udstedt en tilladelse f.eks. på grund af, at de  

 pågældende tidligere ikke har drevet transportvirksomhed på forsvarlig måde  

 eller i overensstemmelse med god skik inden for branchen.
 Det er videre en betingelse for at opnå en tilladelse, at der i selskabet  

 m.v. er ansat en af Vejtransportrådet godkendt ansvarlig leder, jf.  

 bestemmelsen i stk. 2, hvorefter denne skal opfylde betingelserne i § 3, stk.  

 1, nr. 1-4 og 6-8.
 Den ansvarlige leder skal faktisk og vedvarende forestå godskørslen i  

 virksomheden, og Vejtransportrådet kan derfor med henblik på sikring heraf,  

 således at der ikke forekommer »stråmandsvirksomhed«, kræve  

 ansættelseskontrakten forelagt til godkendelse, ligesom det kan fastsættes,  

 at vedkommende er tegningsberettiget og udelukkende skal være ansat i  

 selskabet, og ikke må drive virksomhed ved siden af arbejdet som ansvarlig  

 leder.
Til § 5 Bestemmelsen indeholder hjemmel for trafik- og kommunikationsministeren  

 til at fastsætte nærmere regler om udformningen af ansøgninger om tilladelse  

 til godskørsel for fremmed regning og om godkendelse som ansvarlig leder,  

 herunder om hvilke økonomiske eller faglige krav, der skal være opfyldt.
Til § 6 Bestemmelsen i lovforslagets stk. 1 om, at en tilladelse gives for et  

 tidsrum af højst 5 år, medfører, at der med passende mellemrum gives  

 Vejtransportrådet mulighed for at overveje, hvorvidt betingelserne for at  

 drive virksomheden fortsat er til stede.
Bestemmelsen svarer til den  

 nugældende ordning vedrørende tilladelser til godskørsel.
Den har bl.a. en  

 præventiv virkning, og bestemmelsen vil kunne anvendes til at fastsætte en  

 kortere periode for gyldigheden af tilladelser til nystartede virksomheder,  

 således at der kan foretages en vurdering af virksomheden hurtigere end i  

 dag.
Der kan gives en ansøger flere tilladelser forudsat betingelserne for  

 udstedelse heraf er til stede.
Tilladelsen skal medføres under kørslen,  

 herunder i udlandet.
Efter den gældende lovgivning er tilladelsen personlig,  

 og denne ordning foreslås opretholdt ved bestemmelsen i stk. 3. Forbudet mod,  

 at tilladelsen hverken helt eller delvis kan overgå til andre, omfatter salg,  

 bortforpagtning, udleje, udlån, pantsætning, kreditorforfølgning, arv eller  

 lignende.
En tilladelse eller godkendelse skal meddeles på nærmere fastsatte vilkår,  

 som det ikke er fundet hensigtsmæssigt at angive i selve loven, idet  

 vilkårene ikke nødvendigvis skal være ens i relation til alle typer af  

 tilladelser eller godkendelser.
Bestemmelsen i stk. 4 giver en vidtgående  

 hjemmel til at fastsætte vilkår i selve tilladelsen eller godkendelsen,  

 herunder at tilladelsesindehaveren skal være registreret som bruger af et  

 køretøj for hver tilladelse vedkommende har fået udstedt, at der afgives  

 statistiske oplysninger, og vedrørende forsikringsforhold m.v.
Denne  

 angivelse er imidlertid ikke udtømmende, og den vil således bl.a. også kunne  

 danne grundlag for at fastsætte vilkår om, at tilladelsesindehaveren skal  

 have en fast ejendom til rådighed for virksomheden, således at køretøjer, der  

 benyttes af denne, kan henstå på ejendommen.
Der vil endvidere kunne  

 fastsættes vilkår om, at der kun må udføres godskørsel med motorkøretøjer med  

 en nærmere fastsat totalvægt, hvilket kan komme på tale i forbindelse med en  

 tilladelsesordning for motorkøretøjer med en tilladt totalvægt på ned til 3,5  

 tons, idet der herved er mulighed for en smidigere behandling af det  

 betydelige antal ansøgninger, dette vil medføre.
Det forudsættes endvidere,  

 at der kan ske ændring i vilkårene i tilladelsens eller godkendelsens  

 gyldighedsperiode, hvilket kan blive tilfældet som følge af f.eks. nye  

 EF-bestemmelser.
Bestemmelsen i stk. 5 svarer til den nugældende bestemmelse i § 6, stk. 2,  

 i lov om godstransport med motorkøretøjer.
Som hidtil er sigtet med  

 bestemmelsen at bidrage til udviklingen af sunde konkurrencevilkår samt - for  

 så vidt angår de i de kollektive overenskomster indeholdte regler om  

 arbejdstid og lignende vilkår - at fremme færdselssikkerheden.
Bestemmelsen  

 tager primært sigte på situationer, der indebærer konkurrenceforvridninger.
Til § 7 og 8 I henhold til den gældende lovgivning er det Vejtransportrådet, der giver  

 tilladelser - »grønne tilladelser« - til godskørsel for fremmed  

 regning, og tager stilling til spørgsmålet om fornyelse og eventuel  

 tilbagekaldelse heraf.
Denne ordning foreslås opretholdt ved bestemmelsen i  

 forslagets § 8, idet Vejtransportrådet også skal træffe afgørelse om  

 godkendelse af ansvarlig leder, tilbagekaldelse af en sådan godkendelse m.v..  

 Endelig indeholder bestemmelsen en præcisering af, at Vejtransportrådets  

 afgørelser ikke kan indbringes for anden administrativ myndighed.  

 Sammensætningen af rådet er ændret i forhold til den gældende lov, idet  

 organisationen Danske Vognmænd og Vognmandsfagets Arbejdsgiverforening i  

 fællesskab udpeger eet medlem mod hidtil alene Danske Vognmænd.
Til § 9 I lighed med § 21 i den gældende lov indeholder lovforslaget bemyndigelse  

 for trafik- og kommunikationsministeren til at fastsætte bestemmelser om  

 afmærkning af køretøjer, der anvendes til godskørsel, omfattende såvel  

 firmakørsel som godskørsel for fremmed regning.
Bemyndigelsen kan videre  

 benyttes til udfærdigelse af bestemmelser vedrørende kontrolforanstaltninger,  

 herunder om fabrikation af skilte.
Til § 10 Bestemmelsen i stk. 1, indeholder som gældende lovgivning en hjemmel for  

 trafik- og kommunikationsministeren til at fastsætte gebyrer for udstedelse  

 af tilladelser og udstedelse af bevis for anmeldelse af køretøjer til  

 firmakørsel, jf. lovforslagets § 11. Herudover åbner bestemmelsen mulighed  

 for at fastsætte gebyr for godkendelse som ansvarlig leder og for behandling  

 af ansøgninger.
Ligeledes kan der opkræves gebyr for udstedelse af  

 tilladelser i forbindelse med indførelsen af nye typer tilladelser og for  

 udlevering af afmærkningsskilte.
I medfør af bestemmelsen i stk. 2, er der  

 udpantningsret for de nævnte gebyrer.
Til § 11 Som under den gældende lovgivning er firmakørsel holdt uden for  

 reguleringen.
Formålet med bestemmelsen er på en relativ enkel måde at kunne  

 kontrollere overholdelsen af reglerne om den almindelige vognmandskørsel ved,  

 at der skal gennemføres en anmeldelse og afmærkning af alle køretøjer, der  

 anvendes til firmakørsel når motorkøretøjet har en tilladt samlet totalvægt,  

 der overstiger en af trafik- og kommunikationsministeren fastsat vægtgrænse.  

 Den gældende vægtgrænse er 6 tons, og der vil alene blive inddraget  

 motorkøretøjer med en lavere tilladt totalvægt, såfremt der i EF vedtages det  

 under bemærkningerne til § 1, stk. 1, nævnte forslag.
Anmeldelsen vil som  

 hidtil skulle ske til vedkommende motorkontor.
Til §§ 12 og 13 Efter lovforslagets § 12, stk. 1, vil en tilladelse kunne tilbagekaldes af  

 Vejtransportrådet, hvis indehaveren eller den, der optræder i virksomhedens  

 interesse, groft eller gentagne gange har overtrådt bestemmelser i loven,  

 forskrifter udstedt i medfør af loven eller vilkårene for tilladelsen.
En  

 tilbagekaldelse på dette grundlag er underkastet domstolskontrol efter de  

 almindelige regler om domstolskontrol med forvaltningen i grundlovens § 63,  

 og det er ikke en forudsætning for anvendelsen af bestemmelsen, at den  

 pågældende virksomhed eller indehaveren heraf er kendt skyldig i  

 overtrædelserne ved en domstolsafgørelse.
Således vil f.eks. konstateringen  

 af, at et selskab gennem en periode ikke har haft ansat en ansvarlig leder  

 kunne medføre tilbagekaldelse Bestemmelsen i § 12, stk. 2 indebærer en udvidelse af adgangen til  

 tilbagekaldelse i forhold til den nuværende lov.
Mens betingelsen for  

 frakendelse af retten til at udøve en bestemt virksomhed i henhold til  

 straffelovens § 79 forudsætter en nærliggende risiko for misbrug, jf. også  

 forslagets § 3, stk. 1, nr. 6, omfatter henvisningen til § 3, stk. 1, nr. 8,  

 bl.a. lovovertrædelser, der hver for sig ikke er så graverende, men som ud  

 fra en samlet vurdering fører til, at virksomheden ikke har gjort det  

 antageligt, at denne vil blive udført på forsvarlig måde og i  

 overensstemmelse med god skik inden for branchen.
Der vil således i første  

 række kunne ske tilbagekaldelse, såfremt der er konstateret overtrædelse af  

 anden lovgivning, herunder bestemmelserne om køre- og hviletid, overlæs og  

 transport af farligt gods, samt reglerne vedrørende skatte- og  

 afgiftsforhold.
Det er ikke en betingelse, at overtrædelsen er konstateret  

 ved en straffesag.
Herudover kan der ske tilbagekaldelse, såfremt  

 virksomhedens indehaver eller de, der optræder i virksomhedens interesse, i  

 øvrigt har handlet på en sådan måde, at de ikke længere kan gøre det  

 antageligt, at virksomheden vil blive udøvet på forsvarlig måde og i  

 overensstemmelse med god skik inden for branchen.
I en folketingsbeslutning  

 af 28. maj 1986 om skærpelse af køre- og hviletids- samt kontrolbestemmelser  

 for buschauffører er indeholdt bestemmelse om, at tilladelsen skal kunne  

 tilbagekaldes ved alvorlige overtrædelser af køre- og hviletidsreglerne, og  

 de samme hensyn gør sig gældende vedrørende godskørsel.
En tilbagekaldelse efter § 12, stk. 2, er undergivet en kvalificeret  

 domstolsprøvelse i henhold til lovforslagets § 13, der svarer til  

 bestemmelsen i den nugældende lovs § 19 og tilsvarende bestemmelser i anden  

 lovgivning vedrørende erhvervsregulering, idet dog bestemmelsen i stk. 3, er  

 ny.
Denne bestemmelse indebærer adgang til kvalificeret domstolsprøvelse,  

 såfremt en tilladelse ikke kan fornys på grund af, at ansøgeren ikke længere  

 opfylder betingelsen i § 3, stk. 1, nr. 8.
 I henhold til bestemmelsen i udkastets § 12, stk. 3, vil godkendelse som  

 ansvarlig leder ligeledes kunne tilbagekaldes efter både bestemmelsen i stk.  

 1 og 2, idet tilbagekaldelsen i sidstnævnte tilfælde er undergivet  

 kvalificeret domstolsprøvelse.
Til § 14 Bestemmelsen i stk. 1, er indholdsmæssigt i overensstemmelse med § 20 i  

 den gældende lov, men er nu affattet i overensstemmelse med tilsvarende  

 bestemmelser i anden nyere lovgivning.
 Reglen i stk. 2 indeholder en adgang til at kunne fortsætte virksomheden  

 på grundlag af en midlertidig tilladelse, selv om den oprindelige tilladelse  

 er bortfaldet, men såfremt der i afviklingsperioden sker overtrædelse af  

 lovgivningen m.v., vil adgangen til at fortsætte virksomheden kunne bringes  

 til ophør efter bestemmelserne i §§ 12 og 13. I særlige tilfælde kan  

 anmeldelsesfristen og fristen til at udøve midlertidig virksomhed forlænges.
Til § 15 Bestemmelsen er indholdsmæssigt i overensstemmelse med § 22 i den gældende  

 lov.
Hvis en indehaver ikke udleverer det pågældende kendetegn, kan  

 Direktoratet for Vejtransport i medfør af retsplejelovens regler om  

 umiddelbare fogedforretninger begære sig indsat i besiddelsen heraf.
Til § 16 Bestemmelsen, der er ny i forhold til den gældende lov, indebærer, at  

 politiet kan tilbageholde et motorkøretøj eller vogntog i tilfælde af, at der  

 udføres godskørsel i strid med lovgivningen.
Det må bero på en konkret  

 vurdering om tilbageholdelse (kørselsforbud) er nødvendigt eller  

 tilstrækkeligt for eventuelt at hindre yderligere overtrædelser.  

 Udgangspunktet ved mere formelle overtrædelser må fortsat være, at en bøde  

 efter § 17 er tilstrækkelig.
Tilbageholdelse kan således ske, hvis tilladelse  

 til godskørsel ikke er meddelt, eller der køres med overlæs, eller  

 fartskriver ikke er installeret og lignende.
Undertiden vil den konstaterede  

 godskørsel i strid med lovgivningen være af en sådan karakter, at kørslen  

 ikke må fortsættes.
I sådanne tilfælde, herunder når registreringsgrundlaget  

 er forkert, kan nummerpladerne inddrages.
Til § 17 Det foreslås i overensstemmelse med den gældende lovgivning, at  

 strafferammen for overtrædelse af loven bliver bøde.
Forbeholdet, der ikke  

 findes i den gældende lov, om, at højere straf kan være forskyldt efter anden  

 lovgivning, henviser specielt til straffelovens § 131, hvorefter straffen er  

 bøde, hæfte eller fængsel indtil 6 måneder for den, som uden offentlig  

 bemyndigelse udøver en virksomhed, til hvilken en sådan kræves, eller  

 vedblivende udøver en virksomhed, til hvilken retten er ham frakendt.
Det er meget vigtigt at modvirke, at vognmandsvirksomhed udøves uden  

 tilladelse, eller at denne virksomhed udøves ved anvendelse af stråmænd.  

 Stråmandsvirksomhed kan straffes efter straffelovens § 131, stk. 2, hvorefter  

 den, som medvirker til, at en person, der er fradømt retten til at udøve en  

 virksomhed, udøver denne, straffes med bøde eller under særlig skærpede  

 omstændigheder med hæfte.
Herudover gælder det almindelige medvirkenansvar  

 jf. straffelovens § 23.
I § 17, stk. 3, er det foreslået, at der også vil kunne pålægges staten og  

 kommuner et bødeansvar.
Tilsvarende gælder for et konkursbo m.v.
Til §§ 18 og 19 Det foreslås, at loven skal træde i kraft den 1. januar 1989, og ophæve  

 den eksisterende lovgivning på området fra samme dato.
Bestemmelsen i § 18,  

 stk. 3, opretholder de under den tidligere lovgivning givne tilladelser med  

 de begrænsninger, der er fastsat herfor, idet bestemmelserne i lovforslaget i  

 øvrigt finder anvendelse herpå.
 Endelig indeholder lovforslagets § 19 sædvanlige forbehold vedrørende  

 Færøerne og Grønland.
