Vejledning om tilskud til fællesindsatser inden for akvakultur, 2015 Kolofon Vejledning om tilskud til fællesindsatser inden for akvakultur  2015.
Denne vejledning er udarbejdet af Miljø- og Fødevareministeriet  NaturErhvervstyrelsen - i 2015 Foto: Susanne Kamstrup-Braad © Miljø- og Fødevareministeriet Miljø- og Fødevareministeriet NaturErhvervstyrelsen Nyropsgade 30 1780 København V Tlf. : 33 95 80 00 mail@naturerhverv.dk Indhold 1. Indledning 2. Ordningens formål 3. Administration af ordningen 4. Afsatte midler 5. Ansøgningsfrist 6. Hvordan søger du om tilskud 7. Hvem kan søge om tilskud 8. Tilskuddets størrelse og projektets finansiering 9. Hvilke projekter og aktiviter giver vi tilskud til 10. Afgørelse om tilsagn om tilskud eller afslag, herunder prioritering 11. Hvilke udgifter kan du få tilskud til 12. Særligt om løn til personale 13. Hvilke udgifter kan du ikke få tilskud til 14. Udgifternes rimelighed 15. Udbudsregler 16. Betingelser for tilsagn om tilskud 17. Særligt om information og offentlig omtale "skiltning" 18. Særligt om opretholdelse af projektet 19. Igangsætningstilladelse 20. Besked om afgørelse om tilsagn 21. Projektperioden 22. Klageadgang 23. Ændring af projektet 24. Afslutning af projekt 25. Udbetaling af tilskud 26. Sagsbehandlingstid 27. Evaluering efter projektets afslutning 28. Projektet opgives 29. Kontrol på stedet 30. Bortfald af tilsagn og tilbagebetaling eller nedsættelse af tilskud 31. Straffebestemmelser og svig 32. Force majeure 33. NaturErhvervstyrelsens brug af data 34. Lovgrundlag 35. Yderligere oplysninger Bilag: Love og bekendtgørelser til vurdering af ansøgers antagelighed 1. Indledning Denne vejledning skal du bruge, når du ønsker at søge tilsagn om tilskud til projekter om fællesindsatser inden for akvakultur.
Her finder du oplysninger om tilskudsordningens formål, hvem der kan søge, hvad du kan søge til, hvordan du gør, og om de forskellige betingelser der findes for at få tilskud.
Der findes desuden en vejledning om udbetaling af tilskud under ordningen, som du skal bruge, når du skal søge om at få udbetalt det tilskud, som du har fået tilsagn om.
Det er en god idé også at læse udbetalingsvejledningen, når du søger om tilsagn om tilskud.
 Alle vejledninger findes på NaturErhvervstyrelsens hjemmeside naturerhverv.dk i Tilskudsguide under Fællesindsatser inden for akvakultur.
2. Ordningens formål Tilskudsordningen Fællesindsatser inden for akvakultur er en del af det danske hav- og fiskeriudviklingsprogram 2014-20, der overordnet set har til formål at medvirke til at indfri EU2020-målene om intelligent, bæredygtig og inklusiv vækst.
Det vil ske gennem fremme af en fiskeripolitik, der balancerer hensyn til miljø, natur og behov for vækst og beskæftigelse i fiskeri og akvakultur.
Formålet er altså at støtte innovation i akvakultur gennem udvikling af teknisk, videnskabelig og organisatorisk viden samt udvikling af produktion af nye akvakulturarter med markedspotentiale, nye produkter og processer samt indførelsen af nye arter på markedet.
Det danske Hav- og fiskeriudviklingsprogram fremhæver betydningen af støtte til fortsat innovation i akvakultur, herunder især fortsat udvikling af recirkulationsteknologi, havbrugsproduktion og en markedsorienteret innovation rettet mod udvikling af konkurrencedygtig akvakultur.
 Du skal allerede på ansøgningstidspunktet sandsynliggøre, at projektet vil være med til at understøtte formålet.
3. Administration af ordningen NaturErhvervstyrelsen administrerer ordningen og træffer afgørelse om tildeling af tilskud.
Al skriftlig kommunikation med NaturErhvervstyrelsen i forbindelse med tilskud under ordningen skal via e-mail: erhverv@naturerhverv.dk 4. Afsatte midler Til ansøgningsrunden på ordningen i 2015 er der afsat i alt 11,0 mio. kr.
5. Ansøgningsfrist Vi kan modtage din ansøgning fra den 2. november 2015.
 Din ansøgning skal være modtaget i NaturErhvervstyrelsen senest tirsdag den 5. januar 2016 kl. 23:59.
 Hvis vi modtager din ansøgning efter ansøgningsfristen, vil den ikke blive behandlet, og den vil ikke blive oveført til næste ansøgningsrunde.
6. Hvordan søger du om tilskud Du skal sende din ansøgning om tilsagn om tilskud på et særligt skema, som du finder på vores hjemmeside naturerhverv.dk i Tilskudsguide under Fællesindsatser inden for akvakultur.
Du skal sende din ansøgning med e-mail til: erhverv@naturerhverv.dk Din ansøgning skal indeholde:
  Hovedansøgningsskema.
 Samarbejdsaftale, hvis projektet laves i samarbejde med andre  Evt. deltageransøgningsskemaer.
  Aktivitetsbeskrivelse for dine ansattes arbejde i projektet.
  Aktivitetsbeskrivelse for konsulentbistanden i projektet.
  To direkte sammenlignelige tilbud fra leverandører vedrørende alle udgifter over 50.000 kr.
  Nødvendige tilladelser fra offentlige myndigheder, hvis tilladelserne er opnået på det tidspunkt, hvor du søger om tilsagn om tilskud.
  Udfylde gennemførlighedsundersøgelsen, hvis du er en iværksætter.
  Indsende tro-og-love  erklæring vedr. antagelighed, hvis du er en akvakulturbruger eller hvis en akvakulturbruger deltager i projektet.
Det er vigtigt, at dit ansøgningsskema er fyldestgørende, og at du har sendt alle relevante bilag med.
Hvis ansøgningsskemaet er mangelfuldt, fx hvis du ikke har beskrevet projektet tilstrækkeligt fyldestgørende - eller ikke har indhentet to tilbud på udgifter alle over 50.000 kr., kan det betyde, at du får et afslag eller nedsat tilskudsbeløb.
Hvis du laver projektet i samarbejde med andre, så er det vigtigt at ansøgningen indsendes samlet.
Det vil sige at der skal indsendes en hovedansøgning, en samarbejdsaftale samt et deltageransøgningsskema fra hver deltager i projektet.
Kvittering for modtagelse af ansøgning Vi kvitterer med kvitteringsbrev for at have modtaget din ansøgning.
7. Hvem kan søge om tilskud Tilsagn om tilskud kan gives til følgende:
  Offentlige eller private videnskabelige eller tekniske organer, som er anerkendt i Danmark.
  Akvakulturvirksomheder, hvis projektet udføres i samarbejde med offentlige eller private videnskabelige eller tekniske organer, som er er anerkendt i Danmark.
 Offentlige eller private videnskabelige eller tekniske organer kan fx være universiteter som DTU Aqua eller GTS-institutter som DHI.
 Akvakulturvirksomheder kan fx være en virksomhed, der producerer portionsørreder eller renseteknologi eller en brancheorganisation som Dansk Akvakultur.
Krav om samarbejde Vær opmærksom på, at hvis du som ansøger er en akvakulturvirksomhed, så skal du udarbejde projektet i samarbejde med et offentligt eller privat videnskabeligt eller teknisk organ, som er anerkendt i Danmark.
Der skal udarbejdes en samarbejdsaftale, som skal sendes sammen med en ansøgning fra hver samarbejdspartner.
Det vil sige, at med to samarbejdspartnere bliver der to tilsagnshavere! Tilsagnshaver Tilsagnshaver er den, der:
 Søger om tilsagn om tilskud,  Modtager tilsagnet,  Er ansvarlig for, at projektet gennemføres,  Afholder udgifterne i projektet, dvs. modtager fakturaer fra leverandører,  Betaler udgifterne i projektet,  Søger om udbetaling af tilskud og  Modtager tilskuddet.
Antagelighed på akvakultur Hvis ansøger er en akvakulturbruger, eller hvis én eller flere akvakulturbrugere deltager i projektet, skal alle opfylde kravet om antagelighed.
Ved manglende antagelighed forstås, at en ansøgning ikke antages til støtte under EHFF, hvis det er konstateret, at ansøgeren eller projektdeltageren/deltagerne har begået en alvorlig overtrædelse.
Se mere om manglende antagelighed i Europa-Parlamentets og Rådets Forordning (EU) Nr. 508/2014, artikel 10.
 Det vil sige, at du skal oplyse NaturErhvervstyrelsen, hvis du eller en eller flere af projektdeltagerne er blevet straffet for overtrædelse af artikel 3 eller 4 i Europa-Parlamentets og Rådets direktiv 2008/99/EF af 19. november 2008 om strafferetlig beskyttelse af miljøet (Miljøstraffedirektivet). I bilaget sidst i denne vejledning kan du se en liste over de love og bekendtgørelser, der implementerer Miljøstraffedirektivets artikel 3 og 4.
 Foruden at vise antagelighed på ansøgningstidspunktet, skal du og samtlige projektdeltagere efter indsendt ansøgning og opnået tilsagn, fortsat opfylde kravene for antagelighed i hele projektperioden og i en periode på 5 år efter at den sidste betaling er foretaget.
 Det er NaturErhvervstyrelsen, der kontrollerer om tilsagnshaver viser manglende antagelighed, dvs. om ansøger har overtrådt Miljøstraffedirektivets artikel 3 og 4.
8. Tilskuddets størrelse og projekets finansiering Det samlede, offentlige tilskud kan udgøre op til 100 pct. af de samlede, tilskudsberettigede udgifter til projektet.
 Offentlige videnskabelige organer kan fx være universiteter som DTU-AQUA.
 Private videnskabelige eller tekniske organer kan fx være GTS-institutter som DHI.
 Akvakulturvirksomheder kan fx være en virksomhed, der producerer portionsørreder eller renseteknologi, eller brancheorganisationer som Dansk Akvakultur.
 Innovative projekter er projekter, der er nyskabende i forhold til virksomheden eller branchen i Danmark.
 Kollektiv interesse vil sige, at projektet er til gavn for flere modtagere.
 NaturErhvervstyrelsens tilskud til projekterne finansieres delvist af EU (75 pct.) via Den Europæiske Hav- og Fiskerifond (EHFF), og delvist af nationale midler fra Miljø- og Fødevareministeriet (25 pct.).
Det er vigtigt, at du redegør for hele projektets finansiering i ansøgningen.
Den samlede finansiering af et projekt må ikke overstige projektets samlede udgifter.
 Vær opmærksom på at projektets samlede støtteberettigede udgifter højest kan udgøre 7,4 mio. kr.
Anden offentlig, national medfinansiering Tilskuddet fra NaturErhvervstyrelsen kan kombineres med andet offentligt, nationalt tilskud, i form af garanti, kaution eller lignende, til udgifter, der er tilskudsberettigede under ordningen.
 Hvis du får andet offentligt, nationalt tilskud i form af garanti, kaution eller lignende til projektet til udgifter, der er tilskudsberettigede (herunder vækstkaution fra Vækstfonden), nedsætter vi tilskuddet fra NaturErhvervstyrelsen til de tilskudsberettigede udgifter, så det samlede, offentlige tilskud ikke overstiger 100 pct.
Du skal anføre størrelsen af eventuelt andet offentligt, nationalt tilskud til projektet i ansøgningsskemaet.
Både når du søger om tilsagn om tilskud, og når du søger om udbetaling af tilskud.
 Hvis du modtager vækstkaution til projektets finansiering fra Vækstfonden, opgør vi værdien af disse garantier til 15,23 pct. af kautionens størrelse - med mindre andet fremgår af oplysninger fra Vækstfonden.
Andre EU-tilskud Du kan ikke få tilskud til udgifter, som du får EU-tilskud til under en anden ordning eller på anden måde.
9. Hvilke projekter og aktiviteter giver vi tilskud til Indsatsområder NaturErhvervstyrelsen kan give tilskud indenfor følgende tre indsatsområder:
 1. Udvikling af teknisk, videnskabelig, eller organisatorisk viden inden for akvakulturproduktion, som især reducerer indvirkningen på miljøet, reducerer afhængigheden af fiskemel og  olie, fremmer en bæredygtig anvendelse af ressourcer i akvakultursektoren, forbedrer dyrevelfærd eller letter nye bæredygtige produktionsmetoder.
 2. Udvikling af en produktion af nye akvakulturarter med godt markedspotentiale, nye eller væsentligt forbedrede produkter, nye eller forbedrede processer og nye eller forbedrede forvaltnings- og organisationssystemer.
 3. Undersøgelse af den tekniske eller økonomiske gennemførlighed af innovativ produktion eller processer.
Du skal placere dit projekt i ét af de 3 indsatsområder.
Et projekt kan ikke placeres i mere end ét indsatsområde.
Du skal vælge dét indsatsområde, som er mest dækkende for dit projekt.
Projekttyper Vi kan give tilsagn om tilskud til:
 Undersøgelser  Forsøg  Pilotprojekter.
Krav til projekterne  De samlede, tilskudsberettigede udgifter kan højest udgøre 7,4 mio. kr.
 Der skal være bæredygtige markedsudsigter for den art, projektet omhandler, jf.
NaturErhvervstyrelsens analyse af markedsudsigter for arter opdrættet i dansk akvakultur, som er tilgængelig på NaturErhvervstyrelsens hjemmeside.
  Iværksættere på vej ind i akvakultursektoren, skal vedlægge ansøgningen en forretningsplan og, hvis investeringsbeløbet overstiger 375.000 kr., en gennemførlighedsundersøgelse, herunder en miljøvurdering af operationerne.
Baggrund for projekterne Du skal beskrive sammenhængen mellem de konkrete udfordringer og behov, der ligger til grund for de valgte aktiviteter i projektet, når du søger om tilsagn om tilskud til dit projekt.
 Vi giver 
ikke
 tilskud til:
  Opdræt af genetisk modificerede organismer.
  Akvakulturaktivteter i beskyttede havområder, hvis det på baggrund af en miljøkonsekvensvurdering er fastslået, at den pågældende aktivitet vil få en betydelig negativ indvirkning på miljøet, som ikke kan modvirkes på tilstrækkelig vis.
10. Afgørelse om tilsagn om tilskud eller afslag, herunder prioritering Afslag og delvist afslag Vi kan give afslag eller delvist afslag til et projekt, hvis vi vurderer, at:
 Ansøgningen ikke er tilstrækkeligt oplyst,  De anslåede udgifter ikke er rimelige,  De anslåede udgifter ikke er tilskudsberettigede  Effekten af det ansøgte projekt ikke i tilstrækkeligt omfang bidrager til at opfylde målsætningerne i den nationale akvakulturstrategi, eller  Effekten af det ansøgte projekt ikke står i rimeligt forhold til projektets samlede anslåede udgifter.
Prioritering af projekter og pointsystem I det omfang vi modtager tilskudsberettigede ansøgninger med ansøgte beløb, som samlet set overstiger rammen for ordningen, vil ansøgningerne blive prioriteret på baggrund af deres effekt inden for følgende kriterier, som støtter op om formålet med ordningen:
 Projekterne bliver prioriteret i nedenstående rækkefølge:
 1. Videns projekter (Projekter med fokus på teknisk, videnskabelig eller organisatorisk viden inden for akvakulturproduktion) og innovative projekter (Projekter om nye akvakulturarter, nye produkter eller nye processer).
 2. De projekter, der får flest point, jf. nedenstående pointsystem.
 3. Antal samarbejdspartnere.
 4. Bidrag til gennemførelsen af den fælles fiskeripolitiks målsætninger i artikel 5, i EU forordning nr. 508/2014.
 5. Projekter vedrørende gennemførlighedsundersøgelser af innovativ produktion eller processer prioriteres efter kriterierne gennemsnitlig pris samt erhvervserfaring.
 Ad 1): Videns- og innovationsprojekter.
Vi prioriterer først alle de ansøgninger, der har søgt til videns- og innovationsprojekter.
Hvis det samlede tilskudsberettigede beløb er mindre end rammen, tildeles tilskud til alle ansøgninger.
 Ad 2): De projekter, der får flest point.
 Hvis der på videns- og innovationsprojekter er søgt for mere end rammen, prioriteres projekterne efter antallet af point, og de projekter, der har fået flest point prioriteres først.
Vi tildeler projekterne point ud fra nedenstående kriterier.
Projekterne tildeles point på baggrund af:
 a) Erhvervsøkonomisk betydning (1-3 point).
 b) Omkostningseffektivitet (1-3 point).
Og de innovative projekter får også point ud fra deres a) Innovationshøjde.
 Nedenfor er en uddybning af hvordan projekterne tildeles point.
a) Erhvervsøkonomisk betydning Du skal i ansøgningen angive dit projekts implementeringspotentiale, dvs. du skal angive antallet af anlæg pr. anlægstype (økologisk, model 3, FREA mm), hvor projektet vil kunne implementeres samt driftsresultatet pr. anlægstype.
Du skal desuden vurdere de økonomiske konsekvenser på et anlæg, der vælger at indføre den udviklede teknologi, proces eller praksis i deres produktion.
Det kan være forskelligt, hvor lang tid der går, før fx en ny teknologi er indkørt.
Derfor skal du angive ændringen i driftsresultat på anlægget på det tidspunkt, hvor den udviklede teknologi, proces eller praksis er fuldt indkørt og fungerer optimalt.
 Du skal i ansøgningsskemaet angive, hvad du tager udgangspunkt i, dvs. du skal angive antallet af fysiske anlæg pr. anlægstype, der vil kunne få gavn af projektet, og du skal angive, hvad den gennemsnitlige ændring af driftsresultatet bliver pr. anlægstype, som følge af projektet.
 Du skal begrunde, hvordan du er kommet frem til antallet af anlæg samt driftsresultatet.
 Hvis du vurderer, at dit projekt kan anvendes i flere typer anlæg, skal du for hver anlægstype angive hvor mange anlæg, der vil få gavn af investeringen samt den gennemsnitlige ændring af driftsresultatet pr. anlægstype, som følge af projektet.
 Ansøgningerne inddeles i tre grupper i forhold til deres erhvervsøkonomiske betydning, og tildeles 3 (størst betydning), 2 eller 1 point (mindst betydning).
b) Omkostningseffektivitet I ansøgningsskemaet har du angivet de anlægstyper, hvor dit projekt kan implementeres samt effekten af projektet på anlæggets driftsresultat.
På baggrund af disse oplysninger samt hvor meget du har søgt i tilskud, kan vi beregne dit projekts omkostningseffektivitet.
Omkostningseffektiviteten er et udtryk for, hvor meget projektet forventes at løfte erhvervsøkonomi pr. tilskudskrone.
 Hvis vi tager udgangspunkt i eksemplet fra før, og hvis projektet søger et tilskud på 1.500.000 kr., kan vi beregne projektets omkostningseffektivitet til:
= 255.000/1.500.000 = 0,17 Når alle projekternes omkostningseffektivitet er beregnet, tildeles projekterne point.
 Vi tildeler point i forhold til 
omkostningseffektiviteten
 ved at inddele ansøgningerne i tre grupper:
 a) Den tredjedel af ansøgningerne, der har den laveste omkostningseffektivitet, tildeles 1 point.
 b) Den mellemste tredjedel af ansøgningerne tildeles 2 point.
 c) Den tredjedel af ansøgningerne, der har den højeste omkostningseffektivitet, tildeles 3 point.
c) Projektets innovationshøjde (nyhedsværdi) i forhold til virksomheder, akvakulturbranchen og verden.
Dette punkt skal kun udfyldes, hvis dit projektet er et innovationsprojekt! Du skal i ansøgningsskemaet angive din vurdering af projektets nyhedsværdi af den udviklede akvakulturart, produkt eller proces.
Innovation er succesfuld udnyttelse af en eller flere gode ideer, som skaber merværdi og en mere lønsom drift af virksomheden.
Et projekts innovative indhold omhandler nye ideer/løsninger, der rummer en nyhedsværdi og et væsentligt potentiale, der bidrager til at styrke virksomhedens konkurrencesituation.
Projektet skal generere en merværdi, og dermed øge virksomhedens lønsomhed og konkurrencedygtighed.
 Du skal begrunde om den nye akvakulturart, nye produkt eller nye proces:
 Er ny for virksomheden?  Er ny for branchen?  Er ny for verden? Vi tildeler point i forhold til 
nyhedsværdi
 på følgende måde:
 a) Projekter, som er ny for virksomheden, tildeles 1 point.
 b) Projekter, som er ny for branchen, tildeles 2 point.
 c) Projekter, som er ny for verden, tildeles 3 point.
 Innovationsprojekter får hermed ekstra point frem for vidensprojekter, og for at opveje det divideres pointværdien med en faktor 1,33. De to typer projekter bliver så ligestillet.
Ad 3): Prioritering efter antal led i værdikæden Der gives tilskud til de øverst prioriterede projekter, men hvis der ikke er midler til alle projekter, så prioriteres de to eller flere projekter, der har det samme høje point inden for det samme kriterie.
Der prioriteres ud fra, om projektet bliver udført i samarbejde med en eller flere samarbejdspartnere.
NaturErhvervstyrelsen lægger vægt på, at projektet bliver udført i samarbejde med flere forskellige typer af samarbejdspartnere, dvs. jo flere led jo højere vægt.
Hvis et projekt udføres i et samarbejde mellem en akvakulturvirksomhed og en forskningsinstitution, prioriteres projektet højere end det projekt, der alene udføres af en vidensinstitution.
 Vi tildeler point i forhold til 
antallet af samarbejdspartnere
 på følgende måde:
 a) Ansøgninger uden deltagelse af andre samarbejdspartnere, tildeles 1 point.
 b) Ansøgninger med én samarbejdspartner, tildeles 2 point.
 c) Ansøgninger med mindst 2 samarbejdspartnere, tildeles 3 point.
Ad 4): Bidrag til gennemførelsen af den fælles fiskeripolitiks målsætninger Hvis der fortsat er pointlighed, prioriteres det projekt, der bidrager mest til gennemførelsen af den fælles fiskeripolitiks målsætninger, jf. artikel 5, i forordning 508/2014, der henviser til artikel 2 i forordning 1380/2013 Link.
 Du skal som ansøger selv redegøre for sammenhængen med fiskeripolitikken og den relevans og de mulige effekter, som projektet har i forhold til målene i fiskeripolitikken.
Ansøgningerne inddeles i tre grupper i forhold til deres bidrag til gennemførelse af målsætningerne i den fælles fiskeripolitik.
Bidraget vurderes af NaturErhvervstyrelsen, og tildeles 3 (højt bidrag), 2 eller 1 point (lavt bidrag).
Ad 5): Gennemførlighedsundersøgelser Projekter vedrørende gennemførlighedsundersøgelser af innovativ produktion eller processer prioriteres i tilfælde af, at der fortsat er midler på rammen efter prioritering af videns- og innovations projekter.
Projekterne prioriteres på baggrund af  Hvad er den gennemsnitlige timepris for at udarbejde gennemførlighedsundersøgelsen.
  Hvor mange års erfaring har den/de personer, der skal udarbejde gennemførlighedsundersøgelsen.
 Du skal i ansøgningen redegøre for ovenstående spørgsmål.
 Ansøgningerne opdeles i tre grupper for hvert spørgsmål, og tildeles 1, 2 eller 3 point, hvor projekter med en lav timepris tildeles 3 point, 2 point og 1 point (til projekter med den højeste timepris). Tilsvarende tildeles 3 point til de projekter, der har den højeste antal års erfaring, tilsvarende 2 point og 1 point til de projekter, der har den laveste årserfaring.
11. Hvilke udgifter kan du få tilskud til Udgifterne skal være nødvendige for at gennemføre projektet, og de skal være direkte relateret til projektaktiviteterne og til gennemførelse af projektet.
Det er dit ansvar at redegøre for dette i ansøgningen.
Du skal derfor udspecificere alle udgifter, når du søger om tilsagn om tilskud.
Det betyder, at du skal beskrive og forklare udgiftsposterne i detaljer.
Nødvendige udgifter er udgifter, uden hvilke projektet eller projektaktiviteterne ikke kan gennemføres.
Det kan f.eks. være et havforsøg, hvor forsøget ikke kan gennemføres uden et afmærket område, hvor udgiften til afmærkningspæle derfor er tilskudsberettigede.
Omvendt er udgifter til analyse af miljø- og energimæssige forhold samt af forbedringsforslag med investeringsbehov hos de deltagende virksomheder ikke en nødvendig udgift, når projektet vedrører kompetenceudvikling, hvor der skal ske læring og erfaringsudveksling blandt deltagerne.
Et eksempel på at udgifterne skal være direkte relateret til projektet, kan være en virksomhed, der søger om tilskud til investering i miljøeffektivt udstyr til fremstilling af fødevarer.
Investeringsprojektet kan ikke omfatte udvikling af en kogebog med opskrifter på egnsretter med de producerede fødevarer.
Det skyldes, at udvikling af kogebogen ikke er direkte relateret til det at investere i udstyr (= købe og installere udstyr).
Vi kan kun udbetale tilskud til udgifter, som er afholdt af tilsagnshaver inden for projektperioden.
En udgift er afholdt, når leverandøren har udstedt en faktura til tilsagnshaver.
 Udgifter er kun tilskudsberettigede, hvis de er betalt af tilsagnshaver tidligst ved projektperiodens start, og hvis de er betalt af tilsagnshaver, inden ansøgning om udbetaling af tilskud sendes til NaturErhvervstyrelsen.
Oversigt over tilskudsberettigede udgifter De tilskudsberettigede udgifter kan omfatte udgifter til:
Vi kan godkende andre udgifter end de ovennævnte som tilskudsberettigede.
Det er en betingelse for godkendelse, at vi vurderer, at udgifterne er af væsentlig betydning for at gennemføre projektet.
 Følgende udgifter fratrækkes de tilskudsberettigede udgifter:
 Scrapværdi  Indtægter.
Løn til tilsagnshavers personale Se afsnittet Særligt om løn til personale.
Rejseudgifter Der kan kun ydes tilskud til rejseomkostninger til tilsagnshaver og tilsagnshavers personale.
Ved udgifter til tog, bus, fly og færge gives kun tilskud til økonomiklasse.
Billetter accepteres som gyldig dokumentation for både afholdt og betalt udgift.
Ved udbetaling af tilskud skal du kunne dokumentere udgifterne ved kopi af billetter.
Indkvartering og diæter registreres efter satsreguleringen for tjenesterejser i staten for det år, hvor udgiften er afholdt.
Se Finansministeriets cirkulære om satsregulering for tjenesterejser.
Indkvartering skal ske i nærheden af bestemmelsesstedet.
I nævnte cirkulære er hoteldispositionsbeløbet for hotelophold i udlandet angivet ved en sats for det enkelte land, fx 88 Euro i Portugal og 127 Euro i Italien1. Hoteldispositionsbeløbet for Danmark er angivet til 1.264 kr. inkl. moms, hvilket er 1011,20 kr. ex moms.
Det er disse satser, vi vurderer som rimelige, og som du skal anvende, når du søger om tilsagn om tilskud.
Ved udbetaling af tilskud til hotelophold kan kun faktiske udgifter indgå, dog max. satsreguleringen.
Det betyder, at hvis dit hotelophold viser sig at blive dyrere end satsen i statens cirkulære, vil du kun kunne få tilskud ud fra satsen i cirkulæret.
Hvis dit hotelophold bliver billigere end satsen i statens cirkulære, vil du kun kunne få tilskud ud fra den faktiske pris på hotelopholdet.
Refusion for kørsel i egen bil kan kun ske til statens laveste kørselstakst.
Der kan ikke gives tilskud til brændstof.
Udgiften skal kunne dokumenteres ved kørselsregnskab for den enkelte medarbejder.
Dette kørselsregnskab skal sendes med, når du søger om udbetaling af tilskud.
 Kørselsregnskabet skal indeholde:
  Information om hvem der har kørt.
  Dato for hvornår kørslen er foretaget.
  Antallet af kilometer.
  Formålet med kørslen, fx møde med samarbejdspartner NN.
  Adresser på hvorfra kørslen starter og slutter.
Konsulentbistand Hvis du søger om tilskud til konsulentbistand, skal timeantallet og timeprisen fremgå af din ansøgning om tilsagn om tilskud, og du skal beskrive, hvilken opgave konsulenten skal udføre.
 Alle udgifter, inkl. rejseudgifter, betalt af konsulenten skal være indeholdt i konsulentens timepris, da de ellers vil blive trukket ud af tilskudsgrundlaget før udbetaling.
Fakturaen for konsulentbistanden skal være tilstrækkelig detaljeret til, at vi kan afgøre, om den er i overensstemmelse med tilsagnet og projektbeskrivelsen og vedrører projektet.
Antal timer, timepris og udførte opgaver skal fremgå af fakturaen.
Udstyr Udstyr er fx maskiner, inventar og analyseudstyr.
Du kan kun få tilskud til køb af nyt udstyr og ikke til køb af brugt udstyr.
Du kan ikke få tilskud til reparation af udstyr.
Materialer Materialer er som udgangspunkt varer, som forbruges i projektet, og som ikke kan genbruges efter projektet.
Overhead Overhead beregnes som 15 pct. af de samlede, tilskudsberettigede udgifter til løn til tilsagnshavers personale.
Se også afsnittet Særligt om løn til personale, hvor det beskrives, hvad de tilskudsberettigede udgifter til løn kan omfatte.
Hvis de samlede, tilskudsberettigede udgifter til løn er 100.000 kr., er de samlede, tilskudsberettigede udgifter til overhead 15.000 kr. (15 pct. af 100.000 kr.).
Leje af lokaler Hvis du har behov for at leje lokaler uden for din virksomhed for at gennemføre aktiviteterne i projektet, kan du få tilskud til dette.
Tilskudsberettigede udgifter til leje af lokaler omfatter rene lejeudgifter og ikke udgifter til fx indkvartering og forplejning i forbindelse hermed.
Kun udgifter til leje af lokaler i projektperioden er tilskudsberettigede.
Gebyr til videnskabelige konferencer Deltagelsen i konferencen skal være af væsentlig betydning for at gennemføre projektet og være direkte relateret til aktiviteterne i projektet.
Gebyret til selve konferencen er tilskudsberettiget, men udgifter til rejser, kørsel, indkvartering og forplejning i forbindelse med konferencen er ikke tilskudsberettiget.
I ansøgningsskemaet skal du angive udgifter til gebyrer til videnskabelige konferencer under budgetposten andre udgifter.
Scrapværdi Prisen for udstyr skal fratrækkes en scrapværdi.
Scrapværdien beregnes pr. stk. indkøbt udstyr.
Du skal oplyse og fratrække scrapværdien, allerede når du søger om tilsagn om tilskud, da scrapværdien skal være fratrukket i det godkendte budget i tilsagnet.
NaturErhvervstyrelsen fastsætter scrapværdien.
Du skal kun fratrække scrapværdi for udstyr med en anskaffelsespris på 50.000 kr. og derover.
Udstyr med en anskaffelsespris under 50.000 kr. afskrives straks i regnskabsåret, og der fratrækkes ikke scrapværdi.
Som udgangspunkt skal du ikke fratrække scrapværdi for udgifter til installering af udstyret.
Idet scrapværdi fratrækkes, får du tilskud ud fra den værdi, som udstyret repræsenterer i projektperioden.
Og du får dermed ikke tilskud ud fra udstyrets anskaffelsespris.
 Som udgangspunkt fratrækker vi scrapværdi af alt udstyr på 50.000 kr. og derover, idet udstyret repræsenterer en værdi efter projektets afslutning  uafhængigt af om du sælger udstyret efter projektperioden, eller om udstyret er forsøgsudstyr til det aktuelle projekt.
Scrapværdien for udstyr fastsættes ved en lineær afskrivning over 5 år, idet IT-udstyr dog afskrives lineært over 3 år.
Se efterfølgende tabel til beregning af scrapværdi.
Tabel: Beregning af scrapværdi Perioden for nedskrivningen svarer til projektperioden.
Det betyder, at hvis projektet er 1-årigt, er scrapværdien 80 pct. af anskaffelsesværdien, og hvis projektet er 2-årigt, er scrapværdien 60 pct. af anskaffelsesværdien.
Hvis projektperioden er mere end 1 år, men mindre end 2 år, sættes scrapværdien til 60 pct. af anskaffelsesværdien.
Ved beregning af scrapværdien tages der ikke hensyn til, hvornår i projektet udstyret købes, men udelukkende til projektperiodens længde.
Scrapværdien for almindeligt udstyr vil aldrig kunne være mindre end 60 pct. af anskaffelsesprisen - og for IT aldrig mindre end 33 pct. af anskaffelsesprisen, da projektperioden som udgangspunkt ikke kan være mere end 2 år.
 Scrapværdien kan ikke ændres, hvis projektperioden forlænges i løbet af projektet, idet tilsagnsbeløbet ikke kan forhøjes i forbindelse med en projektændring.
Indtægter 
i
 projektperioden Hvis projektet genererer indtægter i projektperioden, fx entréindtægter, lejeindtægter og salg af prøveproduktion, fisk eller andet, skal indtægterne fratrækkes de samlede, tilskudsberettigede udgifter.
Dette sker på udbetalingstidspunktet.
På ansøgningstidspunktet skal du oplyse, om du forventer, at projektet genererer indtægter i projektperioden.
12. Særligt om løn til personale Personale Tilsagnshavers personale kan udføre arbejde i projektet i projektperioden, og udgifterne hertil kan indgå som tilskudsberettigede udgifter.
Ved tilsagnshavers personale forstås medarbejdere, som allerede er ansat hos tilsagnshaver, og nye medarbejdere som ansættes hos tilsagnshaver for en tidsbegrænset periode i forbindelse med det konkrete projekt.
Hvis tilsagnshaver er en virksomhed, er det virksomhedens personale, der kan udføre arbejde i projektet.
Hvis tilsagnshaver er en forening eller organisation, er det foreningens eller organisations personale, der kan udføre arbejde i projektet.
Virksomhedsejere og private ansøgere kan ikke ansætte sig selv i et projekt og kan ikke få tilskud til egen løn.
Du kan ikke få tilskud til aflønning af tegningsberettigede bestyrelsesmedlemmer, herunder formænd, i foreninger og organisationer.
Lønkategorier, timesatser og årsløn Hver medarbejder, der modtager løn i projektet, skal placeres inden for én af fem kategorier, alt efter hvilken type arbejde medarbejderen udfører i projektet.
Du skal derfor vurdere, hvilke typer af opgaver hver medarbejder løser i projektet, da det er opgavetypen (og ikke uddannelse eller stillingsbetegnelse), der bestemmer hvilken lønkategori en given medarbejder skal placeres i.
Til hver kategori er der knyttet en timesats, som er den maksimale timeløn, der kan godkendes som tilskudsberettiget inden for kategorien (både på tilsagns- og udbetalingstidspunkt). Der kan dog kun udbetales til den faktiske timeløn for en medarbejder.
Hvis en medarbejder er placeret i lønkategori 2, hvor den maksimale timesats er 378 kr., kan der kun udbetales til en timeløn på 362 kr., hvis medarbejderens faktiske timeløn er 362 kr.
 *) I særlige tilfælde kan lønkategori 1 omfatte arbejde, der forudsætter særlig erfaring og relevant specialviden på højeste niveau inden for et fagområde, som skal tilgodeses i projektet.
Timelønnen udregnes som årslønnen delt med det timeantal, der udgør ét årsværk.
Et årsværk er på 1513 timer.
 Årslønnen må indeholde:
  Ferieberettiget løn.
  Arbejdsgivers betalte pensionsudgift.
  Arbejdsgivers betalte ATP-udgift.
  Arbejdsgivers betalte udgifter til andre lønrelaterede omkostninger (fx barselsfonden, flexfonde).
  Feriepenge optjent under ansættelsen på projektet.
 Årslønnen må ikke indeholde (listen er ikke udtømmende):
  Gratialer.
  Provisioner.
  Andre ikke-overenskomstmæssige ydelser.
  Fri bil, telefon, fri kost og logi, personalegoder m.m.
Overhead Overhead beregnes som 15 pct. af de samlede, tilskudsberettigede udgifter til løn til tilsagnshavers personale.
Se også afsnittet Hvilke udgifter kan du få tilskud til.
Personalets arbejdsopgaver og tidsforbrug i projektet Når du søger om tilsagn om tilskud, er det vigtigt, at du beskriver medarbejdernes arbejdsopgaver i projektet så detaljeret, at opgaverne kan placeres inden for de fem lønkategorier og samtidig kan relateres til de konkrete aktiviteter i projektbeskrivelsen.
 Projektet inddeles i arbejdspakker/delaktiviteter, fx 1) planlægge forsøg, 2) gennemføre forsøg, 3) behandle resultater, 4) rapportere.
For hver arbejdspakke skal du uddybe de konkrete arbejdsopgaver.
For hver arbejdspakke skal du fordele arbejdsopgaverne i de fem lønkategorier.
Du skal desuden angive det tilhørende timeantal for hver lønkategori og timesatsen.
Vi bruger oplysningerne til at vurdere, om opgaverne er placeret i den rigtige lønkategori, dvs. til at vurdere om priserne er rimelige.
 Du må ikke angive et timeantal og en timesats i en arbejdspakke, uden også at beskrive medarbejdernes arbejdsopgaver detaljeret.
Ved ansøgning om tilsagn er det ikke nødvendigt at angive navne på alle konkrete medarbejdere.
Du skal dog oplyse navne på nøglepersoner i projektet.
Beskrivelsen af arbejdsopgaver for hver lønkategori for hver arbejdspakke skal som udgangspunkt laves på medarbejderniveau.
Hvis et projekt omfatter mange medarbejdere (to eller flere) inden for samme lønkategori, der udfører samme type af opgaver i projektet, kan de grupperes i samme arbejdsbeskrivelse.
Timeregnskab Ved ansøgning om udbetaling af tilskud skal det være muligt at henføre en konkret medarbejder til en konkret arbejdsopgave i projektet.
Du skal derfor sende information om, hvilke medarbejdere, der har udført hvilke arbejdsopgaver.
Det gøres ved at sende timeregnskab for medarbejderne.
Du skal ikke sende timeregnskab for fuldtidsansatte medarbejdere, der arbejder fuldtids på projektet.
Du skal sende timeregnskab for medarbejdere, der arbejder deltids på projektet.
Timeregnskabet skal udarbejdes regelmæssigt for den enkelte medarbejder og som minimum på månedsbasis.
Det er tilladt at bruge virksomhedens eget system til timeregnskab.
 Af timeregnskabet skal fremgå antallet af timer pr. aktivitet, dato for arbejdets udførelse og vigtigste arbejdsopgaver, som er gennemført inden for aktiviteten.
 Timeregnskabet skal underskrives og dateres af medarbejderen og arbejdsgiveren.
Lønsedler Når du søger om udbetaling af tilskud, skal du sende lønsedler for alle de medarbejdere, der indgår i udbetalingsanmodningen, idet der kun kan udbetales til den faktiske timeløn.
Du skal sende lønsedler for hele den periode, som udbetalingsanmodningen vedrører.
Aftaler Ved udbetaling af tilskud til løn til medarbejdere, skal du sende en aftale om projekttilknytning for hver medarbejder, der har udført arbejde i projektet.
 Aftalen skal bl.a. indeholde:
  Projektets titel.
  Medarbejderens navn.
  Perioden for medarbejderens arbejde på projektet, start- og slutdato.
  Timeantallet for udført arbejde i projektet i den periode, der ønskes udbetalt tilskud for.
  Beskrivelse af hvilke opgaver medarbejderen har udført i projektet.
Der kan kun udbetales tilskud til løn, når der foreligger en konkret tidsbegrænset og skriftlig aftale med den ansatte.
Aftalen skal være underskrevet af medarbejderen og arbejdsgiveren.
Du finder skema til aftale om projekttilknytning på vores hjemmeside i Tilskudsguide under Fællesindsatser inden for akvakultur.
13. Hvilke udgifter kan du ikke få tilskud til De tilskudsberettigede udgifter kan ikke omfatte (listen er ikke udtømmende):
Almindelige driftsudgifter Almindelige driftsudgifter omfatter fx husleje, forsikringer af enhver art, energiforbrug, kontorholdsudgifter, telefon, abonnementer på tidsskrifter mv.
Udgifter, der vedrører aktiviteter, som du er forpligtet til at gennemføre i medfør af anden lovgivning Som eksempel kan nævnes en nystartet virksomhed, der søger om tilskud til et projekt om udvikling af en ny fødevare.
Projektet kan ikke omfatte udvikling af et egenkontrolprogram.
Det skyldes, at der er lovkrav om, at virksomheder skal udarbejde et risikobaseret egenkontrolprogram, som omfatter den fødevaresikkerhedsmæssige del af virksomhedens egenkontrol (Hygiejneforordningen, artikel 4).
 Investeringer i teknologi, der foretages for at efterleve et krav eller påbud angående din eksisterende produktion, fx ved revurdering af en miljøgodkendelse, er ikke tilskudsberettigede.
Simple genanskaffelser Ved en simpel genanskaffelse forstås udskiftning af en maskine med en ny med fx samme teknologi, ydeevne eller miljøeffekt.
Naturalydelser Ved naturalydelser forstås levering af bygge- og anlægsarbejder, varer, tjenesteydelser og jord og fast ejendom, for hvilke ingen kontantbetalinger dokumenteret ved fakturaer eller dokumenter med en tilsvarende bevisværdi er foretaget.
14. Udgifternes rimelighed Du skal i ansøgningen om tilsagn udspecificere alle udgiftsposter i projektet og angive, hvilke opgaver der skal udføres, og hvilke genstande der forventes indkøbt.
Ved udspecificering menes, at du skal beskrive og forklare udgiftsposterne i detaljer.
Når vi modtager en ansøgning om tilskud, skal vi vurdere, om udgifterne til projektet er rimelige.
Det betyder, at du i alle tilfælde skal dokumentere, at der er tale om rimelige udgifter/priser.
Denne vurdering hænger ikke sammen med, om projektet skal konkurrenceudsættes.
Se afsnittet Udbudsregler.
 For alle udgifter gælder, at du på udbetalingstidspunktet skal kunne dokumentere udgiften ved faktura eller kvittering, som du skal sende sammen med udbetalingsanmodningen.
 Udgifter over 50.000 kr.
 Ved alle udgifter over 50.000 kr. skal du sende to direkte sammenlignelige tilbud, der viser, at du skal betale, hvad der svarer til markedspris for den pågældende vare eller ydelse.
Du kan kun opnå tilskud til det billigste tilbud.
Du må gerne vælge det dyre tilbud, men det er det billigste, som tilskuddet bliver beregnet ud fra.
På tidspunktet for ansøgning om tilsagn skal tilbuddene anvendes til at fastsætte et godkendt budget for projektet.
På udbetalingstidspunktet kan alene faktiske udgifter, som fremgår af fakturaer fra leverandør, indgå ved beregning af tilskuddet.
 Det er vigtigt, at vi kan identificere beløbene fra tilbuddene i budgettet i ansøgningen.
Hvis en budgetpost vedrører en vare eller ydelse, der er så speciel, at der kun er én udbyder/leverandør, skal du vedlægge det indhentede tilbud sammen med din forklaring på, hvorfor du kun har indhentet ét tilbud.
Du skal desuden vedlægge dokumentation fra forhandleren på, at han er eneforhandler af en bestemt teknologi.
Vi vurderer, om vi kan godkende din forklaring og dokumentation.
 Udgifter på og under 50.000 kr.
Ved udgifter til indkøb af varer og ydelser, hvor prisen på ansøgningstidspunktet er og forventes at være på eller under 50.000 kr., er det ikke nødvendigt at sende tilbud.
Vi skal dog stadig vurdere, om priserne er rimelige, og vi kan efterspørge dokumentation på udgifter på og under 50.000 kr. ved vurdering af ansøgningen.
Du skal efterfølgende kunne dokumentere udgiften ved faktura, kvittering eller lignende.
Udgifter til konsulentbistand Kravet om, at du skal sende to tilbud for udgifter over 50.000 kr., gælder også for udgifter til konsulentbistand.
Du skal angive timeprisen og timeantallet i ansøgningen.
Du skal redegøre detaljeret for, hvilken opgave konsulenten skal udføre i projektet og for prisen for opgaven, når du søger om tilsagn om tilskud.
På udbetalingstidspunktet skal du sende en detaljeret faktura for konsulentbistanden, idet fakturaen skal indeholde timeantallet, timeprisen og beskrivelse af opgaven.
Den maksimale timepris for konsulentbistand, vi kan godkende som rimelig, er 1.200 kr. pr. time.
Vi foretager en konkret vurdering af timesatsens rimelighed for hver konsulentydelse i det enkelte projekt, idet vi ser på, hvilken opgave konsulenten skal udføre.
Handel mellem afhængige parter/armslængdeprincippet Prisen for en given ydelse må ikke være påvirket af sammenfald af interesser mellem sælger og køber, dvs. at udvekslingen af varer og tjenesteydelser sker fuldt ud som på det frie marked under fuld konkurrence.
Med interesseforbunden/afhængig part menes, at der mellem to parter er et indbyrdes ejerforhold, en bestemmende eller betydelig indflydelse, familiemæssige relationer eller en fælles tilknytning til samme større organisatoriske enhed.
 Eksempel på parter, som altid anses for interesseforbundne/afhængige, er:
  Ægtefæller eller anden familie, hvor den ene er tilskudsmodtager, og den anden driver den virksomhed, der leverer varer eller tjenesteydelser til projektet.
  Virksomheder ejet af sammen person.
  En virksomhed, der ejer en anden virksomhed (fx moder- og datterselskab).
  Øvrige koncernforbundne virksomheder.
Er tilbuddet afgivet af en af ansøger afhængig virksomhed, kan du kun få tilskud til kostprisen af varen/ydelsen.
Kostprisen er den faktiske afholdte og betalte nettoudgift hos den part, som leverer varen/ydelsen.
Du skal vedlægge dokumentation for kostprisen.
Hvis du ikke kan dokumentere kostprisen, vil vi nedsætte prisen ud fra en skønsmæssig vurdering.
Hvis det ikke er muligt for os at vurdere kostprisen skønsmæssigt, vil vi nedsætte prisen med 25 pct.
Krav til et tilbud Et tilbud fra en leverandør skal indeholde:
  Leverandørens CVR nr.
  Leverandørens navn, adresse mv.
  Dato.
  Beskrivelse af, hvad der leveres (hvilket udstyr (herunder model), hvilke materialer, hvilken opgave).
  Oplysning om mængden af det leverede.
  Prisen pr. stk. og samlet for det leverede.
  Beskrivelse af, hvad der evt. er inkluderet i leverancen og prisen, fx installering, levering, oplæring af personale i brug af maskinen mm.
  Eventuelle rabatter og generelle prisnedslag.
  Angivelse af, om prisen er med eller uden moms.
 Der skal være tale om reelle tilbud fra en leverandør, dvs. at leverandøren har til hensigt at sælge den pågældende vare til den oplyste pris.
Hvis du, som konsulent for ansøger, har udarbejdet ansøgningen som tilsagn om tilskud til projektet, kan et tilbud fra dig ikke være med til at dokumentere den rimelige pris på projektet.
Der skal derfor sendes to tilbud fra andre sammen med ansøgningen.
Sammenlignelige tilbud For at to tilbud er direkte sammenlignelige, skal følgende være opfyldt:
  Leverandørerne skal have forskellige CVR nr.
  Leverandørerne skal være uafhængige (se punktet Handel mellem afhængige parter i afsnittet Udgifternes rimelighed).
 Tilbuddene skal omfatte det samme produkt, så prisen kan sammenlignes.
Det ene tilbud må fx ikke være på en Fiat 500 og det andet på en Lamborghini, da det ikke er samme kategori af køretøj.
 Hvis det ene tilbud indeholder poster/elementer, som det andet tilbud ikke gør, skal det være muligt at trække udgiften for disse poster fra, så priserne kan sammenlignes.
Hvis fx det ene tilbud indeholder udstyr og installering af dette udstyr, og det andet tilbud kun indeholder selve udstyret uden installering, skal prisen for installering oplyses separat på tilbuddet, så det er muligt at sammenligne prisen på selve udstyret.
Tilbuddene skal være tilstrækkeligt detaljerede til, at vi kan vurdere, om de er direkte sammenlignelige.
Du skal forklare, hvordan tilbuddene er sammenlignelige.
15. Udbudsregler Udbud skal både sikre effektiv konkurrence, så alle virksomheder har lige adgang til offentlige støttede kontrakter, og sikre, at der indkøbes bedst og billigst.
 Som tilsagnshaver efter denne ordning, kan du være omfattet af EUs udbudsregler eller reglerne i den danske tilbudslov (bekendtgørelse af lov nr. 1410 af 07/12/2007 om indhentning af tilbud på visse offentlige og offentligt støttede kontrakter).
 Hvis dit projekt er omfattet af en kontrakt, der er omfattet af EUs udbudsregler eller tilbudslovens regler, skal du oplyse om det allerede i ansøgningen.
 Vær opmærksom på, hvis du vil tilføje noget til et projekt eller udvide et projekt, som allerede har været i udbud, skal den nye del også i udbud.
 Hvis de projektaktiviteter, vi kan give tilskud til, indgår som del af et større projekt, er det det samlede projekts kontraktsum, der afgør, om du er omfattet af udbudsreglerne, og om det er tilbudsloven eller EU's udbudsdirektiv, som gælder.
Du skal senest, ved anmodning om udbetaling dokumentere, at du har opfyldt reglerne.
Det betyder også, at vi kan bede dig om at sende dokumentation for, at du har gennemført udbud for dele af dit projekt, som ikke er omfattet af NaturErhvervstyrelsens tilsagn.
Hvis dit projekt er en bygge- og anlægsopgave til over 300.000 kr., og dermed omfattet af tilbudslovens § 12, stk. 4, bør din opfordring til tilbudsgiverne være skriftlig, selv om loven ikke kræver det.
Ellers kan du ikke dokumentere over for styrelsen, at du har overholdt reglerne.
Du skal opbevare al dokumentation for, at reglerne er overholdt, dvs. ikke kun det, som skal indsendes, i mindst 5 år fra datoen for slutudbetaling.
Det betyder blandt andet, at du også skal opbevare de tilbud, du ikke har accepteret.
 Vi kan på ethvert tidspunkt forlange at se materialet.
Nedsættelse Du skal også være opmærksom på, at vi nedsætter værdien af de tilskudsberettigede projektudgifter for et projekt, hvis vi konstaterer, at EUs udbudsregler eller reglerne i tilbudsloven ikke er overholdt.
Det nedsatte tilskud vil blive fastsat ud fra en vurdering af art og grovhed af overtrædelsen, og ud fra en vurdering af det økonomiske tab for Den Europæiske Hav- og Fiskerifond (EHFF), der vurderes at være forbundet hermed.
 Hvis det viser sig, at du ikke har holdt at dokumentation tilgængelig i 5 år, jf. ovenfor, kan det medføre, at tilskuddet nedsættes forholdsmæssigt ud fra en vurdering af art og grovhed af overtrædelsen og det eventuelle tab for fonden.
Reglerne Det er vigtigt, at du selv orienterer dig om udbuds- og tilbudsreglerne.
Du finder informationen på Konkurrence- og Forbrugerstyrelsens hjemmeside, http://www.kfst.dk/Offentlig-konkurrence/Regler-og-vejledninger-mm 16. Betingelser for tilsagn om tilskud Betingelser Det er en betingelse for tilsagn om tilskud, at:
 1. Hvis du er en akvakulturbruger, eller hvis én eller flere akvakulturbrugere deltager i projektet, skal alle opfylde kravet om antagelighed.
 2. Ansøgere, der er iværksættere, på vej ind i akvakultursektoren, indsender en forretningsplan, og, hvis investeringerne til det samlede projekt overstiger 375.000 kr., en gennemførlighedsundersøgelse, herunder en miljøvurdering2 af investeringerne.
3. Der skal være bæredygtige markedsudsigter for den art, projektet omhandler, jf.
NaturErhvervstyrelsens analyse af markedsudsigter for arter opdrættet i dansk akvakultur, som du finder på NaturErhvervstyrelsens hjemmeside.
4. De samlede, tilskudsberettigede udgifter beløber sig til maksimalt 7,4 mio. kr.
Dette gælder både på ansøgnings- og udbetalingstidspunktet.
 5. Du afgiver de oplysninger, vi beder om til brug for sagsbehandlingen.
 6. Projektet gennemføres i overensstemmelse med tilsagnet.
 7. Projektet afsluttes senest den dato, vi har anført i tilsagnet.
 8. Du overholder din oplysningspligt (se nedenstående beskrivelse).
 9. Du har et særskilt regnskabssystem eller en passende regnskabskode for alle transaktioner med tilknytning til projektet (se nedenstående beskrivelse).
 10. Du overholder din forpligtelse til at informere om den offentlige medfinansiering af projektet, herunder krav om skiltning (se afsnittet Særligt om information og offentlig omtale).
 11. Du sender udbetalingsanmodning, opgørelse over betalte tilskudsberettigede udgifter, alle udgiftsbilag, dokumentation for betaling, slutrapport samt en teknisk rapport valideret af det videnskabelige institut senest tre måneder efter den dato, hvor projektet senest skal være afsluttet.
 12. De nødvendige tilladelser fra offentlige myndigheder er opnået inden din anmodning om første udbetaling (se nedenstående afsnit).
 13. Du sikrer, at kontrolmyndigheden har adgang til at kontrollere projektet.
 14. Projektet opretholdes, dvs. at projektet ikke ændres væsentligt, ophører eller flyttes uden for programområdet i fem år regnet fra datoen for slutudbetaling (se afsnittet Særligt om projektets opretholdelse).
 15. Du opbevarer udbetalingsbilag med tilhørende originale regnskabsbilag i den periode, vi fastsætter i tilsagnet.
 16. Du holder dokumenter, som dokumenterer, at EU´s udbudsregler eller tilbudslovens regler er overholdt, tilgængelige mindst fem år fra datoen for slutudbetaling, hvis dit projekt eller dele heraf er omfattet af EU´s udbudsregler eller tilbudslovens regler.
 17. NaturErhvervstyrelsen kan offentliggøre resultaterne af de projekter, som modtager støtte.
 Vi kan træffe afgørelse om bortfald af tilsagn og tilbagebetaling af tilskud, hvis betingelserne for tilsagn om tilskud ikke er opfyldt.
 Vi kan opretholde tilsagnet og foretage en proportional nedsættelse af den samlede værdi af tilskuddet, hvis betingelserne for tilsagn ikke er opfyldt.
 Se også afsnittet Bortfald af tilsagn og tilbagebetaling eller nedsættelse af tilskud.
Oplysningspligt Hvis vi forlanger det, skal du i hele perioden, hvor betingelser for tilsagn om tilskud skal opfyldes, afgive en erklæring til os om, hvorvidt betingelserne for tilsagn om tilskud fortsat opfyldes.
Du har også pligt til at give os skriftlig meddelelse om forhold, der kan medføre bortfald af tilsagn eller tilbagebetaling eller nedsættelse af tilskuddet.
Særskilt regnskabssystem eller særlig regnskabskode Du skal sikre, at de projektrelaterede udgifter og indtægter enten bogføres med en særlig kode i dit regnskabssystem eller på særskilte konti i et separat regnskabssystem, der omfatter samtlige transaktioner vedrørende projektet.
Samtlige fakturaer skal kunne genfindes entydigt på denne konto.
Tilladelser fra offentlige myndigheder Hvis projektets start og/eller gennemførelse kræver offentlige tilladelser, skal du oplyse dette i ansøgningsskemaet, og du skal oplyse, hvilke tilladelser det drejer sig om.
På udbetalingstidspunktet skal du sammen med udbetalingsanmodningen sende de nødvendige tilladelser til projektet fra offentlige myndigheder.
Det kan være i form af kopi af de nødvendige dele af tilladelsen, fx miljøgodkendelsen, eller en erklæring fra kommunen om at de nødvendige tilladelser er opnået.
Tilskuddet kan ikke udbetales, før denne dokumentation foreligger.
Det gælder også ved anmodning om rateudbetaling.
 Tilladelsen må ikke være givet for en begrænset tidsperiode.
17. Særligt om information og offentlig omtale skiltning Det er et krav i EU-reglerne, at modtagerne af tilskud skal oplyse offentligheden om projekter, der finansieres af EU gennem Den Europæiske Hav- og fiskerifond.
 Reglerne gælder for følgende:
 1. Investeringer, hvor det samlede, offentlige tilskud (EU og nationalt) via NaturErhvervstyrelsen overstiger 3.750.000 kr.
 2. Informationsmateriale, herunder publikationer og elektronisk formidling.
3. Hjemmesider Da projekter under ordningen Fællesindsatser inden for akvakultur ikke omfatter fysiske investeringer, vil skiltning i forhold til punkt 1 ikke være relevant.
Hvis du udarbejder informationsmateriale (punkt 2), skal du dog skilte på dette materiale, se nedenstående beskrivelse og krav.
Og det gælder også, hvis du har en hjemmeside (punkt 3), se nedenstående beskrivelse og krav.
Informations- og kommunikationsmateriale, herunder elektronisk formidling Alt informations- og kommunikationsmateriale, der omhandler projektet, skal indeholde information om, at der er givet støtte fra Den Europæiske Union, Den Europæiske Hav- og Fiskerifond, og Miljø- og Fødevareministeriet.
Informations- og kommunikationsmateriale omfatter publikationer, pjecer, brochurer, nyhedsbreve, annoncer, plakater, websteder, præsentationer, attester, deltagerbeviser og lignende.
 Materialet skal indeholde:
  Den Europæiske Unions logo (EU-flag).
  Miljø- og Fødevareministeriets logo.
 Denne tekst:  Den Europæiske Union, Den Europæiske Hav- og Fiskerifond.
Vi investerer i hav og fisk.
  Link til Kommissionen, Den Europæiske Hav- og Fiskerifond.
 Tekst, logo og link til Kommissionen finder du på vores hjemmeside naturerhverv.dk i Tilskudsguide via ordningen Fællesindsatser inden for akvakultur.
Placering På publikationer, som fx brochurer, pjecer, nyhedsbreve, plakater, flyers og websteder, skal EU-logo, Fødevareministeriets logo og teksten placeres på forsiden.
På websteder skal det placeres, så man kan se det uden først at skulle scrolle ned på siden.
Hjemmesider Hvis du har en hjemmeside, skal du lægge en kort beskrivelse af projektet på hjemmesiden.
Beskrivelsen skal ligge på hjemmesiden, mens projektet bliver gennemført.
Beskrivelsen skal indeholde mål og output og oplyse om støtten fra Den Europæiske Union, Den Europæiske Hav- og Fiskerifond, og Miljø- og Fødevareministeriet.
Der skal være EU-logo (flag) og Miljø- og Fødevareministeriets logo.
Desuden foreslår vi, at du sætter link til Kommissionen, Den Europæiske Hav- og Fiskerifond.
Logoer og link finder du på vores hjemmeside naturerhverv.dk i Tilskudsguide via ordningen Fællesindsatser inden for akvakultur.
Nedsættelse Du skal være opmærksom på, at vi ved udbetaling af tilskud nedsætter tilskuddet til dit projekt, hvis vi konstaterer, at du ikke har overholdt reglerne om information og offentlig omtale (skiltning). Nedsættelsen er 2 pct. af det samlede, offentlige tilskud (EU og nationalt), som vi udbetaler, dog maks. 50.000 kr.
Vi trækker sanktionsbeløbet fra dit tilskud, inden vi udbetaler.
 Eksempler på ikke korrekt skiltning er fx at du ikke har ikke brugt de rigtige logoer.
18. Særligt om opretholdelse af projektet Skriftligt og elektronisk materiale Hvis projektet omfatter udarbejdelse af artikler og andet skriftligt eller elektronisk materiale, skal du opbevare dette materiale i fem år regnet fra datoen for slutudbetaling af tilskud.
19. Igangsætningstilladelse I forbindelse med at vi kvitterer for at have modtaget din ansøgning, kan vi give tilladelse til, at du på egen regning og risiko går i gang med projektet.
Hvis din ansøgning senere resulterer i et tilsagn, kan projektudgifter, du har afholdt fra datoen for igangsætningstilladelsen, indgå i tilskudsgrundlaget.
Hvis ansøgningen ikke resulterer i et tilsagn, må du selv betale alle projektudgifter.
En igangsættelsestilladelse er derfor ikke en garanti for, at du får tilskud til projektet.
Datoen for igangsættelse kan tidligst være datoen for vores kvitteringsbrev.
20. Besked om afgørelse om tilsagn Når vi har behandlet din ansøgning og truffet beslutning om, hvorvidt du får tilsagn om tilskud eller afslag til dit projekt, sender vi afgørelsen til dig.
Hvis du får tilsagn om tilskud til dit projekt, sender vi et tilsagnsbrev.
Tilsagnet indeholder et budget over de godkendte, tilskudsberettigede udgifter samt en oversigt over betingelser.
 Hvis du får delvist tilsagn om tilskud til dit projekt, indeholder tilsagnet desuden begrundelser (inkl. henvisning til lovgrundlag) for de dele af projektet, som vi ikke har fundet tilskudsberettiget, samt en klagevejledning.
 Hvis du får afslag til dit projekt, sender vi et afslagsbrev med begrundelser (inkl. henvisning til lovgrundlag) for afslaget samt en klagevejledning.
21. Projektperioden Projektperioden er som udgangspunkt 2 år.
Vi fastsætter projektperioden i tilsagnet, herunder start- og slutdato.
22. Klageadgang Du kan klage skriftligt over NaturErhvervstyrelsens afgørelser under tilskudsordningen fællesindsatser akvakultur senest fire uger fra den dag, du modtog afgørelsen.
 Du sender klagen til NaturErhvervstyrelsen med e-mail til: erhverv@naturerhverv.dk eller med almindelig post.
 Du kan bruge klageskemaet, som du finder på vores hjemmeside naturerhverv.dk/klageskema.
Med mindre, vi finder grundlag for at genoptage sagen og træffe ny afgørelse, sender vi klagen sammen med vores kommentarer videre til Klagecenter for Fødevarer, Landbrug og Fiskeri, som træffer afgørelse i sagen.
Afgørelser truffet af Klagecenter for Fødevarer, Landbrug og Fiskeri kan ikke indbringes for anden offentlig myndighed.
 Modtager vi klagen for sent, vil den som udgangspunkt ikke blive behandlet.
23. Ændring af projektet Du kan søge om ændring af et projekt vedrørende:
  Forlængelse af projektperioden.
  Ændring af projektindholdet.
  Ændring af budgettet.
  Overdragelse af tilsagnet.
 Du skal søge om ændring af projektet hos NaturErhvervstyrelsen for alle fire ændringstyper.
 Du finder skemaer til ansøgning om ændring af projektet på vores hjemmeside naturerhverv.dk i Tilskudsguide under Fællesindsatser inden for akvakultur.
Din ansøgning om ændring skal være modtaget i NaturErhvervstyrelsen senest to måneder før den dato, hvor projektet senest skal være afsluttet, og din ansøgning om ændring skal være begrundet.
Du kan derfor ikke få godkendt en ændring, som vi modtager efter projektperiodens udløb.
Du skal sende din ansøgning om ændring med e-mail til: erhverv@naturerhverv.dk Alle ændringer skal godkendes af NaturErhvervstyrelsen, inden du sætter ændringen i gang.
Det betyder også, at vi ikke kan godkende ændringer med tilbagevirkende kraft.
Du skal derfor hele tiden være opmærksom på, om projektet forløber, som det skal, eller om du har behov for at søge om at ændre projektet, så ændringerne kan iværksættes fremadrettet efter vores godkendelse.
Vi kan godkende dit ønske om at ændre projektet på betingelse af, at ændringen efter vores vurdering er i overensstemmelse med projektets formål.
Tilsagnsbeløbet kan ikke forhøjes i forbindelse med en ændring.
 Når vi har behandlet din ansøgning om ændring og truffet afgørelse, meddeler vi dig den endelige afgørelse.
Forlængelse af projektperioden Din ansøgning om forlængelse af projektperioden skal indeholde følgende oplysninger:
  Kort redegørelse for årsagen til, at projektet er forsinket og ikke kan gennemføres inden for fristen i tilsagnsbrevet.
  Angivelse af dato for, hvornår projektet kan afsluttes.
  Begrundet redegørelse for, hvordan projektet realistisk kan gennemføres inden for den forlængede periode.
Ændring af projektindholdet Din ansøgning om at ændre projektets indhold, skal indeholde følgende oplysninger:
  Begrundelse for ændringen.
  Beskrivelse af ændringen.
  Beskrivelse af, hvad ændringen betyder for projektet.
Ændring af budgettet Hvis du ikke har søgt om budgetændring, vil vi ved udbetaling af tilskud kunne godkende en forhøjelse af de enkelte omkostningsarter med maksimalt 10 pct.
Tilskuddet kan dog ikke forhøjes.
Du skal søge om budgetændring, hvis du ønsker at forhøje en eller flere omkostningsarter med mere end 10 pct., og du ønsker en omfordeling af budgettet, så en anden omkostningsart reduceres.
Du skal derfor ikke søge om budgetændring, hvis du ikke har behov for denne omfordeling i budgettet.
 Ved en omkostningsart forstås:
  Hver af de fem lønkategorier er hver især en omkostningsart.
  Hver udgift til konsulentbistand er hver især en omkostningsart.
  Materialeposten - indeholdende alle udgifter til materialer - er en omkostningsart.
  Posten, der indeholder alle andre omkostninger, er en omkostningsart.
 Din ansøgning om budgetændring skal indeholde følgende oplysninger:
  Begrundelse for ændringen.
  Et nyt budget.
  Nye tilbud, hvis budgetændringen omfatter indkøb af varer eller ydelser med en pris over 50.000 kr.
 Du skal være opmærksom på, at hvis timesatsen for konsulentbistand forhøjes i forhold til den godkendte timesats i tilsagnet, skal du altid søge om en budgetændring uanset størrelsen af ændringen.
Overdragelse af tilsagn Vi kan efter ansøgning tillade, at tilsagnet overdrages til en anden virksomhed.
Det er en betingelse, at den nye ansøger selvstændigt ville kunne opnå tilsagn efter den pågældende bekendtgørelse.
Den, der får overdraget tilsagnet, overtager alle rettigheder og forpligtelser efter tilsagnet.
Den oprindelige tilsagnshaver skal sende et udfyldt overdragelsesskema, og en begrundet ansøgning om tilladelse til at overdrage tilsagnet til en anden.
Skemaet skal sendes til NaturErhvervstyrelsen.
Du finder skema til ansøgning om overdragelse af projekt på vores hjemmeside naturerhverv.dk i Tilskudsguide under Fællesindsatser inden for akvakultur.
Din ansøgning om ændring af tilsagnshaver skal sendes hurtigst muligt og skal være modtaget i NaturErhvervstyrelsen straks efter, den kommende, nye tilsagnshaver har underskrevet overdragelsesskemaet.
Vi kan ikke godkende overdragelsen med tilbagevirkende kraft.
24. Afslutning af projekt Når projektets aktiviteter er gennemført i overensstemmelse med betingelserne i tilsagnet, kan du søge om slutudbetaling af tilskuddet.
Slutrapport Når projektet er gennemført, skal du sende en slutrapport til os samtidig med din ansøgning om slutudbetaling.
 Det er en betingelse for slutudbetaling, at vi har modtaget og godkendt din slutrapport.
 Din slutrapport skal udarbejdes på et særligt skema, som findes på vores hjemmeside naturerhverv.dk i Tilskudsguide under Fællesindsatser inden for akvakultur.
 I slutrapporten skal du bl.a. oplyse 1) de effekter, du forventede på ansøgningstidspunktet (se ansøgningsskemaet), 2) de effekter, der reelt er skabt ved afslutning af projektet, og 3) de effekter, der yderligere forventes fremadrettet efter afslutning af projektet, som følge af projektet.
 De parter, der samarbejder i projektet, skal underskrive slutrapporten.
Teknisk rapport Sammen med slutrapporten skal der indsendes en teknisk rapport fra et offentligt eller privat videnskabeligt eller teknisk organ, som er anerkendt i Danmark, og som validerer resultaterne af projekterne.
25. Udbetaling af tilskud I dette afsnit beskrives nogle få emner vedrørende udbetaling af tilskud.
Du kan læse mere om udbetaling af tilskud i udbetalingsvejledningen, som findes på vores hjemmeside naturerhverv.dk i Tilskudsguide under Fællesindsatser inden for akvakultur.
Det er vigtigt at læse udbetalingsvejledningen allerede i forbindelse med, at du søger om tilsagn om tilskud.
Rater Du kan få udbetalt tilskuddet i to rater, hvor anden rate udgør slutudbetalingen.
Du bestemmer selv, om du vil have udbetalt tilskuddet i én eller to rater.
Den enkelte rate skal udgøre mindst 20 pct. af det samlede tilsagnsbeløb (tilskud).
Den procentvise beregning sker ud fra de tilskudsberettigede udgifter for raten.
Hvis du fx i første rate søger om at få udbetalt 25 pct. af det samlede tilskud, og vi kun kan godkende udgifter svarende til, at rateudbetalingen udgør 15 pct. af tilskuddet, vil du få afslag på din ansøgning om rateudbetaling, da raten ikke udgør mindst 20 pct. af tilskuddet.
 Hvis du ønsker udbetaling i to rater, betyder kravet også, at den første rate højest må udgøre 80 pct. af det samlede tilskud, så slutudbetalingen kan udgøre mindst 20 pct. af det samlede tilskud.
Udbetalingsskema Når du søger om udbetaling af tilskud, skal du bruge et særligt skema, som findes på vores hjemmeside naturerhverv.dk i Tilskudsguide under Fællesindsatser inden for akvakultur.
Du skal sende din ansøgning om udbetaling med e-mail til: erhverv@naturerhverv.dk Fuld bilagskontrol Når du søger om udbetaling af tilskud, skal du vedlægge alle udgiftsbilag og dokumentation for betaling.
Krav til faktura En faktura skal indeholde:
  Tilsagnshavers navn og adresse.
  Fakturaudsteders navn, adresse og CVR-nr. (eller CPR-nr. hvis CVR-nr. ikke findes).
  Fakturadato.
  Beskrivelse af leverancen, inkl. mængde og art af de leverede varer, så det er muligt at se sammenhængen til projektet, der er givet tilsagn til.
  Betalingsdato og betalingsinformation.
  Momsgrundlaget, dvs. beløb ekskl. moms, momsbeløbet, beløb inkl. moms.
  Eventuelle rabatter og prisnedslag.
Det er afgørende for udbetaling, at faktura er udstedt til tilsagnshaver.
Fakturaen skal betales fra tilsagnshavers bankkonto.
Modregning Hvis NaturErhvervstyrelsen har restancer på tilskudsordningen investeringer i akvakultur eller på andre af vores ordninger, kan det blive modregnet ved udbetaling af tilskud under tilskudsordningen Fællesindsatser inden for akvakultur.
Nemkonto Vi overfører tilskuddet til din Nemkonto.
Indberetning af tilskud til SKAT Vi indberetter det udbetalte tilskud til skattemyndighederne.
Med hensyn til afklaring af skattemæssige konsekvenser anbefaler vi, at du selv tager kontakt til SKAT.
26. Sagsbehandlingstid Vores tværgående mål for projektstøtteordningerne er, at vi giver svar (tilsagn eller afslag) til 90 pct. af ansøgningerne om tilsagn om tilskud senest tre måneder fra ansøgningsfristens udløb, hvis sagen er fuldt oplyst.
 Vi oplyser yderligere om den forventede sagsbehandlingstid på den konkrete ordning på vores hjemmeside naturerhverv.dk i Tilskudsguide under Fællesindsatser inden for akvakultur.
27. Evaluering efter projektets afslutning Efter projektets afslutning skal du medvirke ved evaluering af projektet.
NaturErhvervstyrelsen evaluerer effekten af projekterne ved at måle den konkrete udbredelse af udviklede produkter, teknologier, processer og metoder.
Indholdet af evalueringen vil fremgå af tilsagnet.
28. Projektet opgives Hvis du ikke gennemfører projektet, skal du hurtigst muligt oplyse NaturErhvervstyrelsen om det.
Hvis projektet opgives, efter at første rate er udbetalt, vil det udbetalte beløb blive krævet tilbagebetalt.
Ved opgørelse af tilbagebetalingskrav tillægges der renter i overensstemmelse med renteloven.
Rentetillægget udgør dog mindst 50 kr.
29. Kontrol på stedet NaturErhvervstyrelsen foretager kontrol på stedet i forbindelse med administration af ordningen.
 Vi udfører den fysiske kontrol samt efterfølgende kontrol i opretholdelsesperioden.
 Vi kan til brug for kontrollen indhente oplysninger fra andre offentlige myndigheder i nødvendigt omfang i overensstemmelse med § 10 i Lov om Hav og Fiskerifonden.
For at kunne gennemføre kontrollen har vi eller andre personer med bemyndigelse dertil, mod behørig legitimation og uden retskendelse adgang til lokaliteter, der ejes eller drives af dig som tilsagnshaver.
Dette gælder også adgang til regnskaber, forretningsbøger, udbudsmateriale m.v., herunder også materiale, der opbevares i elektronisk form, og anden relevant dokumentation.
Du skal yde den nødvendige vejledning og hjælp ved kontrollens gennemførelse.
Du skal sikre, at kontrolmyndigheden har adgang til at besigtige projektet i forbindelse med kontrol.
30. Bortfald af tilsagn og tilbagebetaling eller nedsættelse af tilskud Bortfald af tilsagn og tilbagebetaling af tilskud Vi kan træffe afgørelse om bortfald af tilsagn og tilbagebetaling af tilskud, hvis:
  Du har givet urigtige eller vildledende oplysninger eller fortiet oplysninger af betydning for sagens afgørelse.
  Betingelserne for tilsagn om tilskud ikke er opfyldt (Se afsnittet Betingelser for tilsagn om tilskud).
  Du tilsidesætter sine pligter efter § 8, og § 9, stk. 2, i lov om Hav- og Fiskerifonden, dvs. din oplysningspligt og at du skal være behjælpelig ved kontrol.
  Hvis projektet ændres væsentligt, ophører eller flyttes uden for programområdet, i fem år fra slutudbetaling.
  Hvis du ikke indsender udbetalingsanmodning, opgørelse over betalte tilskudsberettigede udgifter, alle udgiftsbilag, dokumentation for betaling og slutrapport rettidigt til NaturErhvervstyrelsen, jf. § 15, stk. 1.
  Hvis projektet eller dele heraf er omfattet af EUs udbudsregler eller tilbudslovens regler, ikke holder dokumenter, som dokumenterer, at EUs udbudsregler eller tilbudslovens regler er overholdt, tilgængelige i mindst fem år fra datoen angivet i brevet fra NaturErhvervstyrelsen om slutudbetaling.
  Hvis du ikke sikrer, at kontrolmyndigheden har adgang til at kontrollere projektet.
  Hvis du ikke afgiver de oplysninger, som påkrævet i artikel 111, i forordning nr. 508/2014, og som NaturErhvervstyrelsen kan bede om, to år efter projektet er afsluttet.
  Hvis du ikke opfylder betingelserne i artikel 10, i forordning 508/2014. Kravet om antagelighed.
  Projektet ikke gennemføres i overensstemmelse med tilsagnet.
  Projektet ikke afsluttes senest den dato vi har anført i tilsagnet.
 I tilfælde af tilbagebetalingskrav vil der blive pålagt renter, som beregnes fra tidspunktet for meddelelse af tilbagebetalingskravet med den rentesats, der er fastsat i renteloven.
 I tilfælde af grove misligholdelser kan straf komme på tale.
Nedsættelse af tilskud Vi kan opretholde tilsagnet eller foretage en proportionel nedsættelse af den samlede værdi af de tilskudsberettigede udgifter for et projekt, hvis vi vurderer, at:
  Du ikke har overholdt din oplysningspligt.
 Vi kan også opretholde tilsagnet eller foretage en proportionel nedsættelse af den samlede værdi af de tilskudsberettigede udgifter for et projekt, hvis vi vurderer, at følgende ikke er overholdt:
  Betingelsen om, at projektet skal opretholdes i fem år regnet fra datoen for slutudbetaling af tilskud.
  Betingelsen om, at du holder dokumentation, der dokumenterer, at EU's udbudsregler eller tilbudslovens regler er overholdt, tilgængelig i mindst fem år fra datoen for afsluttende udbetaling, hvis projektet eller dele heraf er omfattet af EU's udbudsregler eller tilbudslovens regler.
  Din forpligtelse til at informere om den offentlige medfinansiering af projektet, herunder krav om skiltning.
  EU's udbudsregler eller reglerne i tilbudsloven.
  Hvis du ikke afgiver de oplysninger, som påkrævet i artikel 111, i forordning nr. 508/2014, og som NaturErhvervstyrelsen kan bede om, to år efter projektet er afsluttet.
 Du skal på forlangende afgive alle oplysninger, herunder om økonomiske og regnskabsmæssige forhold, som har betydning for kontrollens gennemførelse  Projektet ikke er gennemført i overensstemmelse med tilsagn om tilskud.
  Artikel 10, stk. 2 i forordning 508/2014 om antagelig.
  Betingelserne om at projektet skal gennemføres i overensstemmelse med tilsagnet.
 Tilskuddet nedsættes forholdsmæssigt ud fra en vurdering af art og grovhed af overtrædelsen og det eventuelle tab for Den Europæiske Hav- og Fiskerifond, hvis:
  Projektet ændres væsentligt, ophører eller flyttes uden for programområdet, i fem år fra slutudbetalingen.
  Du ikke overholder din oplysningspligt.
  Du ikke på forlangende afgive alle oplysninger, herunder om økonomiske og regnskabsmæssige forhold, som har betydning for kontrollens gennemførelse.
  Betingelserne for tilsagn om tilskud ikke er opfyldt.
 Projektet ikke gennemføres i overensstemmelse med tilsagnet  Projektet ikke afsluttes senest den dato, der er anført i tilsagnet.
  Projektet ændres væsentligt, ophører eller flyttes uden for programområdet, i fem år fra slutudbetaling.
  Du ikke indsender udbetalingsanmodning, opgørelse over betalte tilskudsberettigede udgifter, alle udgiftsbilag, dokumentation for betaling og slutrapport rettidigt til os.
 Projektet eller dele heraf er omfattet af EU's udbudsregler eller tilbudslovens regler, og du ikke holder dokumenter, som dokumenterer, at EUs udbudsregler eller tilbudslovens regler er overholdt.
Dokumenterne skal være tilgængelige i mindst 5 år fra datoen angivet i brevet fa os.
Udbetaling på uretmæssigt grundlag Hvis det senere konstateres, at tilskud er udbetalt på uretmæssigt grundlag, kan vi bortfalde tilsagnet og kræve fuld tilbagebetaling eller nedsætte tilskuddet og kræve en del af tilskuddet tilbagebetalt.
31. Straffebestemmelser og svig Straffebestemmelser Hvis reglerne i bekendtgørelsen ikke overholdes, kan du efter § 12, stk. 1 i Lov om Hav- og Fiskerifonden straffes med bøde.
Der kan pålægges selskaber mv. (juridiske personer) straffeansvar efter reglerne i straffelovens kapitel 5.
Svindel med tilskudsberettigelse eller brug af tilskud NaturErhvervstyrelsen kontrollerer ansøgninger om tilskud for svig.
 Svig er den betegnelse, EU-kommissionen bruger for bevidst misbrug af EU-midler.
Svig defineres i denne sammenhæng som en forsætlig handling, der påvirker retten til tilskud eller omfanget af tilskud.
Det kan være ukorrekte erklæringer eller dokumenter, tilsidesættelse af en oplysningspligt eller anvendelse af midler eller investeringer til andet formål, end de var bevilget til.
 Omgåelse af betingelserne for tilskud - herunder når ansøgeren kunstigt opdeler sin virksomhed eller bedrift for at få adgang til tilskud - betragtes også som svig.
 Svig medfører, at tilskuddet helt eller delvist bortfalder og kan desuden medføre udelukkelse fra mulighed for tilskud3, bøde eller i alvorlige tilfælde fængselsstraf4.
32. Force majeure NaturErhvervstyrelsen kan anerkende tilfælde af force majeure og andre ekstraordinære omstændigheder, der forhindrer tilsagnshaver i at gennemføre projektet, og dermed ikke medfører bortfald af tilsagn og tilbagebetaling af tilskud.
 Force majeure og andre ekstraordinære omstændigheder kan navnligt anerkendes i følgende tilfælde:
  Tilskudsmodtagerens død.
  Tilskudsmodtagerens uarbejdsdygtighed i længere tid.
  En alvorlig naturkatastrofe, der i væsentlig grad berører bedriften.
  Ødelæggelse af stalde på bedriften ved ulykke.
  En epizooti eller en plantesygdom, der rammer henholdsvis hele tilskudsmodtagerens besætning eller en del af denne eller alle tilskudsmodtagerens afgrøder eller en del af disse.
  Ekspropriation af hele eller en væsentlig del af bedriften, hvis ekspropriationen ikke kunne forudses på dagen for indgivelse af ansøgningen.
 Vi kan i ganske særlige tilfælde godkende andre omstændigheder end de ovennævnte som force majeure eller andre ekstraordinære omstændigheder.
Hvis tilsagnshaver eller dennes dødsbo ønsker at påberåbe sig force majeure eller andre ekstraordinære omstændigheder, skal dette meddeles NaturErhvervstyrelsen skriftligt senest 15 arbejdsdage efter det tidspunkt, hvor tilsagnshaver eller dennes dødsbo er i stand til at gøre det.
Meddelelsen skal være vedlagt fyldestgørende dokumentationsmateriale.
Vi kan i forbindelse med behandlingen af spørgsmålet bede om yderligere information.
Hvis vi ikke modtager det materiale, vi beder om, vil vi træffe afgørelse om anerkendelse af force majeure på det forelæggende grundlag.
 Det er en betingelse for anerkendelse af force majeure eller andre ekstraordinære omstændigheder i konkrete tilfælde, at de indtrufne begivenheder forhindrer tilsagnshaver i at opfylde sine forpligtelser, og at tilsagnshaver ikke, ved en forholdsmæssig indsats, kunne have sikret sig herimod.
33. NaturErhvervstyrelsens brug af data Oplysninger om projektet vil blive brugt af NaturErhvervstyrelsen til sagsbehandling, administration, tilskudsudbetaling og kontrol.
NaturErhvervstyrelsen har i forbindelse med kontrol mulighed for at indhente oplysninger hos andre offentlige myndigheder i fornødent omfang, herunder med henblik på samkøring og sammenstilling af oplysningerne.
Behandlingen af oplysningerne vil ske i overensstemmelse med persondatalovens regler.
Oplysninger kun vil blive indhentet, i det omfang det er relevant for den konkrete afgørelse.
Offentliggørelse, bl.a. på internettet Vi er dataansvarlige, og oplysninger om projektet vil blive brugt til bl.a. sagsbehandling, administration, tilskudsudbetaling og kontrol.
Derfor skal du være opmærksom på følgende:
 Oplysningerne kan behandles af danske og europæiske revisions- og undersøgelsesorganer for at værne om EUs finansielle interesser.
Endvidere kan de blive brugt til statistik, forskning, planlægning og evaluering.
  Oplysninger om navn, evt. firmanavn, adresse, projekttitel samt størrelse af det modtagne tilsagnsbeløb og det udbetalte tilskudsbeløb vil blive offentliggjort på vores hjemmeside.
  Alle kan anmode om aktindsigt i sager, der behandles af den offentlige forvaltning efter offentlighedsloven, og at der kun er få oplysninger/dokumenter, som er undtaget fra pligten til udlevering efter offentlighedsloven.
 Efter Persondataloven har du mulighed for:
 At bede om indsigt i, hvilke oplysninger der behandles i forbindelse med projektet, jf.
Persondatalovens § 31.
 At kræve at få rettet, slettet eller blokeret oplysninger, der er urigtige eller vildledende, eller på anden måde er behandlet i strid med lovgivningen, jf.
Persondatalovens § 37.
Offentliggørelse, bl.a. på internettet Vi er dataansvarlig, og oplysninger om projektet vil blive brugt til bl.a. sagsbehandling, administration, tilskudsudbetaling og kontrol.
Derfor skal du være opmærksom på følgende:
 Oplysningerne kan behandles af danske og europæiske revisions- og undersøgelsesorganer for at værne om EUs finansielle interesser.
Endvidere kan de blive brugt til statistik, forskning, planlægning og evaluering.
  At oplysninger om navn, evt. firmanavn, adresse, projekttitel samt størrelse af det modtagne tilsagnsbeløb og det udbetalte tilskudsbeløb vil blive offentliggjort på vores hjemmeside.
  At alle kan anmode om aktindsigt i sager, der behandles af den offentlige forvaltning efter offentlighedsloven, og at der kun er få oplysninger/dokumenter, som er undtaget fra pligten til udlevering efter offentlighedsloven.
 Efter Persondataloven har du mulighed for:
 At bede om indsigt i, hvilke oplysninger der behandles i forbindelse med projektet, jf.
Persondatalovens § 31.
 At kræve at få rettet, slettet eller blokeret oplysninger, der er urigtige eller vildledende, eller på anden måde er behandlet i strid med lovgivningen, jf.
Persondatalovens § 37.
34. Lovgrundlag De gældende regler for tilskudsordningen fællesindsatser inden for akvakultur fremgår af:
Danske regler (love og bekendtgørelser)  Lov om Hav og Fiskerfonden, lov nr. 1361 af 16. december 2014.
  Bekendtgørelse nr. 1219 af 29. oktober 2015 om tilskud til fællesindsatser på akvakultur.
EU-regler (forordninger)  Europa-Parlamentets og Rådets forordning (EU) nr. 508/2014 af 15. maj 2014 om Den Europæiske Hav- og Fiskerifond og om ophævelse af Rådets forordning (EF) nr. 2328/2003, (EF) nr. 861/2006, (EF) nr. 1198/2006 og (EF) nr. 791/2007 samt Europa-Parlamentets og Rådets forordning nr. 1255/2011, EU-Tidende 2014, nr.
L 149, side 1,  Europa-Parlamentets og Rådets forordning nr. 1303/2013/EU af 17. december 2013 om fælles bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden, Den Europæiske Landbrugsfond for Udvikling af Landdistrikterne og Den Europæiske Hav- og Fiskerifond og om generelle bestemmelser for Den Europæiske Fond for Regionaludvikling, Den Europæiske Socialfond, Samhørighedsfonden og Den Europæiske Hav- og Fiskerifond og om ophævelse af Rådets forordning nr. 1082/2006, EU-Tidende 2013, nr.
L 347, side 320.
 Europa-Parlamentets og Rådets forordning nr. 1380/2013/EU af 11. december 2013 om den fælles fiskeripolitik, ændring af Rådets forordning (EF) nr. 1954/2003 og (EF) nr. 1224/2009 og ophævelse af Rådets forordning (EF) nr. 2371/2002 og (EF) nr. 639/2004 samt Rådets afgørelse 2004/585/EF, EU-tidende 2013, nr.
L 354, side 22.
  Kommissionens delegerede forordning (EU) 2015/531 af 24. november 2014 om supplerende bestemmelser til Europa-Parlamentets og Rådets forordning (EU) nr. 508/2014 fsva. fastsættelse af omkostninger, der er berettigede til støtte fra Den Europæiske Hav-og Fiskerifond mhp. at forbedre hygiejneforholdene, sundheden, sikkerheden og arbejdsforholdene for fiskere, beskytte og genoprette den marine biodiversitet og de marine økosystemer, modvirke virkningerne af klimaændringer og forbedre fiskerfartøjets energieffektivitet.
  Europa-Parlamentets og Rådets forordning Direktiv 2008/56/EF af 17. juni 2008 om fastsættelse af en ramme for Fællesskabets havmiljøpolitiske foranstaltninger (havstrategirammedirektivet).
35. Yderligere oplysninger Tilskudsguide under Fællesindsatser inden for akvakultur.
Du er velkommen til at kontakte os, hvis du har spørgsmål på tlf. 33 95 80 00 eller erhverv@naturerhverv.dk Miljø- og Fødevareministeriet Slotsholmsgade 12 1216 København K Tel +45 33 92 33 01 fvm@fvm.dk www.mfvm.dk NaturErhvervstyrelsen, den 3. november 2015 Aksel Nielsen / Susanne Kamstrup-Braad Bilag Love og bekendtgørelser til vurdering af ansøgers antagelighed Love og lovbekendtgørelser  Lov nr. 1392 af 27. december 2009 om fremme af vedvarende energi  Lovbekendtgørelse nr. 1101 af 18. november 2005 om kontinentalsoklen  Lovbekendtgørelse nr. 1115 af 8. november 2006 om elforsyning  Lovbekendtgørelse nr. 889 af 4. juli 2007 om anvendelse af Danmarks undergrund  Lovbekendtgørelse nr. 224 af 16. marts 2009 om Energinet.dk  Lovbekendtgørelse nr. 929 af 24. september 2009 om beskyttelse af havmiljøet  Lovbekendtgørelse nr. 930 af 24. september 2009 om jagt- og vildtforvaltning  Lovbekendtgørelse nr. 933 af 24. september 2009 om naturbeskyttelse  Lovbekendtgørelse nr. 945 af 24. september 2009 om skove  Lovbekendtgørelse nr. 950 af 24. september 2009 om råstoffer  Lovbekendtgørelse nr. 1427 af 4. december 2009 om jordforurening  Lovbekendtgørelse nr. 1486 af 4. december 2009 om husdyrgodkendelse  Lovbekendtgørelse nr. 635 af 7. juni 2010 om vandforsyning m.v.
 Lovbekendtgørelse nr. 869 af 26. juni 2010 om miljø og genteknologi  Lovbekendtgørelse nr. 878 af 26. juni 2010 om kemiske stoffer og produkter  Lovbekendtgørelse nr. 879 af 26. juni 2010 om miljøbeskyttelse Bekendtgørelser  Bekendtgørelse nr. 181 af 25. marts 1986 om grænseværdier for udledning af cadmium med processpildevand fra visse industrianlæg  Bekendtgørelse nr. 520 af 8. august 1986 om grænseværdier for udledning af hexachlorcyklohexan til vandmiljøet  Bekendtgørelse nr. 736 af 27. oktober 1986 om grænseværdier for kviksølv i spildevand fra visse industrianlæg  Bekendtgørelse nr. 600 af 18. september 1987 om mærkning af genanvendelsesemballager  Bekendtgørelse nr. 792 af 15. december 1988 om begrænsning af udledning af asbest til luften fra industrielle anlæg  Bekendtgørelse nr. 75 af 30. januar 1992 om grænseværdier for udledning af visse farlige stoffer til vandløb, søer og havet  Bekendtgørelse nr. 665 af 4. juli 1996 om begrænsning og salg og anvendelse af creosot  Bekendtgørelse nr. 925 af 13. december 1998 om PCB, PCT og erstatningsstoffer herfor  Bekendtgørelse nr. 784 af 21. august 2000 om forbudte fiskemetoder i saltvand  Bekendtgørelse nr. 84 af 23. januar 2002 om beskyttelse af vilde dyr og planter og ved kontrol af handel hermed  Bekendtgørelse nr. 243 af 19. april 2002 om visse ozonlagsnedbrydende stoffer  Bekendtgørelse nr. 350 af 29. maj 2002 om begrænsning af emissionen af flygtige organiske forbindelser fra anvendelse af organiske opløsningsmidler i visse aktiviteter og anlæg  Bekendtgørelse nr. 162 af 11. marts 2003 om anlæg, der forbrænder affald  Bekendtgørelse nr. 533 af 18. juni 2003 om bekæmpelsesmidler  Bekendtgørelse nr. 808 af 25. september 2003 om begrænsning af visse luftforurenende emissioner fra store fyringsanlæg  Bekendtgørelse nr. 1535 af 22. december 2004 om regulering af støj og luftemissioner fra fritidsfartøjer  Bekendtgørelse nr. 339 af 10. maj 2005 om begrænsning af luftforurening fra mobile ikke-vejgående maskiner mv.
 Bekendtgørelse nr. 1049 af 27. oktober 2005 om markedsføring og mørkning af flygtige organiske forbindelser i visse malinger og lakker samt produkter til autoreparationslakering  Bekendtgørelse nr. 873 af 11. august 2006 om begrænsning af import og salg af elektrisk og elektronisk udstyr, der indeholder visse farlige stoffer  Bekendtgørelse nr. 1517 af 14. december 2006 om miljøregulering af visse aktiviteter  Bekendtgørelse nr. 1640 af 13. december 2006 om godkendelse af listevirksomhed  Bekendtgørelse nr. 1650 af 13. december 2006 om anvendelse af affald til jordbrugsformål  Bekendtgørelse nr. 1670 af 14. december 2006 om begrænsning af udslip af dampe ved oplagring og distribution af benzin  Bekendtgørelse nr. 1666 af 14. december 2006 om kontrol med risikoen for større uheld med farlige stoffer  Bekendtgørelse nr. 1695 af 19. december 2006 om husdyrbrug og dyrehold for mere end 3 dyreenheder, husdyrgødning, ensilage m.v.
 Bekendtgørelse nr. 1708 af 20. december 2006 om håndtering af affald i form af motordrevne køretøjer og affaldsfraktioner herfra  Bekendtgørelse nr. 870 af 4. juli 2007 om udsætning af vildt, jagtmåder og jagtredskaber  Bekendtgørelse nr. 901 af 11. juli 2007 om fredning af visse dyre- og plantearter mv., indfangning af og handel med vildt og pleje af tilskadekommet vildt  Bekendtgørelse nr. 1010 af 9. august 2007 om skydevåben og ammunition, der må anvendes til jagt m.v.
 Bekendtgørelse nr. 252 af 31. marts 2009 om deponeringsanlæg  Bekendtgørelse nr. 854 af 5. september 2009 om forbud med import, slag, anvendelse og eksport af PCB  Bekendtgørelse nr. 857 af 5. september 2009 om begrænsning af salg og anvendelse af visse farlige stoffer og produkter til specielt angivne formål  Bekendtgørelse nr. 1098 af 19. september 2009 om svovlindholdet i faste og flydende brændstoffer  Bekendtgørelse nr. 1186 af 7. december 2009 om batterier og akkumulatorer og udtjente batterier og akkumulatorer  Bekendtgørelse nr. 1453 af 15. december 2009 om vildtskader  Bekendtgørelse nr. 362 af 6. april 2010 om håndtering af affald af elektriske og elektroniske produkter  Bekendtgørelse nr. 478 af 5. maj 2010 om visse krav til emballager  Bekendtgørelse nr. 1129 af 27. september 2010 om pant på og indsamling m.v. af emballager til visse drikkevarer  Bekendtgørelse nr. 1618 af 15. december 2010 om overførsel af affald  Bekendtgørelse nr. 1632 af 21. december 2010 om affald  Bekendtgørelse nr. 1662 af 21. december 2010 om anvendelse af restprodukter og jord til bygge- og anlægsarbejder  Bekendtgørelse nr. 50 af 12. januar 2011 om klassificering, emballering, mærkning, salg og opbevaring af kemiske stoffer og produkter 1 Cirkulære om Satsregulering pr. 1. januar 2015 for tjenesterejser, Moderniseringsstyrelsen 18. december 2014.
2 En miljøvurdering sikrer, at der gennemføres en grundig analyse af de forskellige miljøpåvirkninger.
Og den giver et overblik over konsekvenserne af forskellige alternative mulige løsninger.
3 Art. 10, stk. 3 i Europa-Parlamentets og Rådets forordning (EU) nr. 508/2014 15. maj 2014 om Den Europæiske Hav- og Fiskerifond og om ophævelse af Rådets forordning (EF) nr. 2328/2003, (EF) nr. 861/2006, (EF) nr. 1198/2006 og (EF) nr. 791/2007 samt Europa-Parlamentets og Rådets forordning nr. 1255/2011, EU-Tidende 2014, nr.
L 149, side 1, EHFF.
 4 § 289a, straffeloven (LBK nr. 1028 af 22. august 2013).
