Betænkning afgivet af Retsudvalget den  

 11. maj 1999 Betænkning over Forslag til lov om  

 ændring af retsplejeloven (Styrkelse af samarbejdet mellem retterne og pressen) Udvalget har behandlet lovforslaget i nogle møder  

 og har herunder stillet spørgsmål til justitsministeren, som  

 denne har besvaret skriftligt.
Nogle af udvalgets spørgsmål og  

 ministerens svar herpå er optrykt som bilag til betænkningen.
 Endvidere har udvalget modtaget skriftlige henvendelser  

 fra:
Danske Dagblades Forening, Dansk Journalistforbund og Jørgen Lyngbye, København K.
 Der er af justitsministeren og af nogle mindretal stillet  

 ændringsforslag, hvorom henvises til de ledsagende  

 bemærkninger.
 Herefter indstiller et mindretal  

 (Socialdemokratiets, Socialistisk Folkepartis, Det Radikale Venstres og  

 Fremskridtspartiets medlemmer af udvalget) lovforslaget til vedtagelse  

 med de af justitsministeren under nr. 1, 6, 7, 15 og 16 stillede  

 ændringsforslag.
Et mindretal inden for mindretallet (Socialistisk  

 Folkepartis medlem af udvalget) er klart tilhænger af størst  

 mulig offentlighed under retsplejen, idet man dog skal være  

 opmærksom på, hvilke risici der kan følge heraf.
Derfor  

 støtter SF ændringsforslag nr. 1, hvor det fremhæves, at §  

 29 a, stk. 1, finder tilsvarende anvendelse under afspilning eller anden  

 forevisning af lyd- eller billedoptagelser.
Derved understreges de  

 særlige hensyn til den krænkede i forbindelse med en retssag.  

 Derimod kan SF ikke støtte de af Enhedslisten stillede  

 ændringsforslag, selv om SF forstår intentionen hermed.
Men en  

 vedtagelse af disse ændringsforslag ville bryde grundlæggende med  

 offentlighedsprincipperne i dansk retspleje.
SF kan heller ikke støtte  

 ændringsforslagene fra V og KF, da disse ændringsforslag vil  

 fjerne et væsentligt princip i lovforslaget med henblik på  

 øget offentlighed og forbedrede muligheder for pressen.
 Et andet mindretal (Venstres, Det Konservative  

 Folkepartis, Dansk Folkepartis og Centrum-Demokraternes medlemmer af  

 udvalget) indstiller lovforslaget til vedtagelse med de af  

 justitsministeren under nr. 1, 6, 7, 15 og 16 stillede ændringsforslag  

 og de af Venstre og Det Konservative Folkeparti under nr. 2-4, 9, 10 og 14  

 stillede ændringsforslag.
Et flertal inden for dette mindretal (Venstres og Det  

 Konservative Folkepartis medlemmer af udvalget) ser positivt på en  

 styrkelse af samarbejdet mellem retterne og pressen.
Venstre og Det  

 Konservative Folkeparti finder det væsentligt, at pressen har mulighed  

 for at bringe udførlige og korrekte referater af retsmøder til  

 gavn for offentligheden.
Venstre og Det Konservative Folkeparti er derfor enige i,  

 at der gives forbedret mulighed for pressens adgang til dokumenter, men skal  

 pege på, at mere udførlige retsbøger og mere  

 udførlige begrundelser for domme er ønskeligt.
Venstre og Det  

 Konservative Folkeparti har noteret sig, at justitsministeren har givet  

 tilsagn om, at spørgsmålet vil blive taget op i en anden  

 sammenhæng, jf. svar på spørgsmål 7, 13 og 14, der  

 er optrykt som bilag til betænkningen.
Venstre og Det Konservative Folkeparti finder det  

 umiddelbart indlysende, at journalister, der kan stenografere, omgående  

 kan offentliggøre detaljer fra et retsmøde, medens andre  

 journalister, der ikke kan stenografere, ikke kan få  

 retsbøgerne, før sagen er endt.
Venstre og Det Konservative  

 Folkeparti er i øvrigt forundret over forskellen på  

 rettighederne for journalister og andre borgere.
Venstre og Det Konservative Folkeparti har spurgt  

 justitsministeren, hvorvidt det vil blive overvejet at skærpe reglerne  

 for parternes og pressens udtalelser om skyldsspørgsmål under  

 verserende straffesager, hvor der ikke er fældet dom.
Venstre og Det  

 Konservative Folkeparti har noteret, at justitsministeren overvejer, om der  

 skal udarbejdes mere formaliserede retningslinjer for politiets samarbejde  

 med pressen.
Der henvises til svarene på spørgsmål 10, 11,  

 15, 17, 18, 19, 21 og 22, der er optrykt som bilag til  

 betænkningen.
 Venstre og Det Konservative Folkeparti har noteret sig  

 svaret på spørgsmål 20 om en arrestants ret til at  

 indkalde til pressemøde.
 Venstre og Det Konservative Folkeparti vender sig imod, at  

 pressen opnår en særlig partsstatus med adgang til at udtale sig  

 og kære afgørelser bl.a. om, at dørene skal lukkes.  

 Reglen cementerer dels en forskel i rettigheder mellem presse og  

 offentlighed, som Venstre og Det Konservative Folkeparti er imod, dels finder  

 Venstre og Det Konservative Folkeparti, at pressens uafhængighed ved  

 denne regel svækkes.
 Offentlighedens interesse for åbenhed varetages mere  

 naturligt af anklagemyndigheden, der bør protestere imod og dermed  

 kræve kendelse, hvis en forsvarer begærer dørlukning, uden  

 at det er åbenbart, at retsplejelovens betingelser herfor er opfyldt.  

 Venstre og Det Konservative Folkeparti opfordrer derfor justitsministeren til  

 at drage omsorg for, at anklagemyndigheden også på dette punkt  

 varetager offentlighedens interesse.
 Et tredje mindretal (Enhedslistens medlem af  

 udvalget) indstiller lovforslaget til vedtagelse med de af  

 justitsministeren under nr. 1, 6, 7, 15 og 16 stillede ændringsforslag  

 og de af mindretallet under nr. 5, 8 og 11-13 stillede  

 ændringsforslag.
Et fjerde mindretal (Kristeligt Folkepartis medlem  

 af udvalget) indstiller lovforslaget til vedtagelse med de af  

 justitsministeren under nr. 1, 6, 7, 15 og 16 stillede ændringsforslag  

 og de af Venstre og Det Konservative Folkeparti under nr. 2-4, 9, 10 og 14  

 stillede ændringsforslag.
Såfremt de af Venstre og Det  

 Konservative Folkeparti stillede ændringsforslag ikke bliver vedtaget  

 ved lovforslagets 2. behandling, vil dette mindretal stemme imod lovforslaget  

 ved 3. behandling, idet Kristeligt Folkeparti ikke ønsker at tildele  

 pressen særlige rettigheder i form af bl.a. kæreadgang i  

 forbindelse med dørlukning, referatforbud og navneforbud.
Ændringsforslag Til § 1 Af	justitsministeren, tiltrådt af udvalget:
 1) I den under nr. 1 foreslåede § 29 a  

 indsættes efter stk. 1 som nyt stykke:
» Af	et mindretal (V og KF), tiltrådt af et mindretal  

(DF, CD og KRF):
 2) I det under nr. 1 foreslåede § 29 c, stk.  

 1, udgår ordene »og  

 tilstedeværende personer, der er omfattet af § 172, stk. 1, 2 eller  

 4,«.
 3) I det under nr. 1 foreslåede § 30 b, stk. 1,  

udgår ordene »og tilstedeværende  

 personer, der er omfattet af § 172, stk. 1, 2 eller 4,«.
 4) I det under nr. 1 foreslåede § 30 b, stk.  

 2, udgår ordene », herunder fra personer  

 omfattet af § 172, stk. 1, 2 eller 4,«.
 Af	et mindretal (EL):
 5) Den under nr. 1 foreslåede affattelse af §  

 31 affattes således:
» Stk. 2. Navneforbud ophæves på sigtedes  

 (tiltaltes) begæring, når ingen væsentlige hensyn taler  

 imod det, og på anklagemyndighedens begæring, når  

 væsentlige offentlige hensyn taler for det.
Navneforbudet kan ikke  

 ophæves, hvis det vil udsætte nogen for unødig  

 krænkelse.
Stk. 3. Retten kan ved afgørelse om  

 ophævelse af navneforbud tage hensyn til lovovertrædelsens  

 grovhed og samfundsmæssige betydning.
Det taler for en ophævelse  

 af navneforbudet, såfremt den sigtede (tiltalte) har indtaget en  

 stilling, som i forhold til offentligheden er særlig betroet.
 Stk. 4. Retten kan under samme hensyn som anført i  

 stk. 2 og 3 forbyde offentlig gengivelse af en juridisk persons navn,  

 herunder binavn eller kaldenavn, og adresse.
Stk. 5. Navneforbudet kan udstrækkes til at  

 gælde også under en eventuel anke af sagen, hvis anken omfatter  

 bedømmelse af beviserne for tiltaltes skyld.« Af	justitsministeren, tiltrådt af udvalget:
 6) I den under nr. 1 foreslåede affattelse af §  

 31 affattes stk. 1 således:
» 1)	når offentlig gengivelse må antages at bringe nogens  

 sikkerhed i fare, eller 2)	når offentlig gengivelse vil udsætte nogen for  

 unødvendig krænkelse.« 7) I den under nr. 1 foreslåede affattelse af §  

 31, stk. 2, ændres »stk. 1« til: »stk. 1, nr. 2,«.
 Af	et mindretal (EL):
 8) I den under nr. 1 foreslåede affattelse af §  

 31 a affattes stk. 1 således:
» Af	et mindretal (V og KF), tiltrådt af et mindretal  

 (DF, CD og KRF):
 9) I den under nr. 1 foreslåede affattelse af §  

 31 a, stk. 1, udgår ordene »og  

 tilstedeværende personer, der er omfattet af § 172, stk. 1, 2 eller  

 4,« .
 10) I den under nr. 1 foreslåede affattelse af  

§ 31 a, stk. 2, udgår ordene »,  

 herunder fra personer omfattet af § 172, stk. 1, 2 eller 4,«.
 Af	et mindretal (EL):
 11) I den under nr. 1 foreslåede § 32 a  

 ændres »forbyde«  

 til: »tillade«.
 12) I den under nr. 1 foreslåede § 32 b  

affattes stk. 1 således:
» 13) I den under nr. 2 foreslåede affattelse af  

§ 41 a, stk. 1, affattes 3. pkt. således:
» Af	et mindretal (V og KF), tiltrådt af et mindretal  

 (DF, CD og KRF):
 14) Nr. 7, 8, 10, 12 og 13 udgår.
 Af	justitsministeren, tiltrådt af  

udvalget:
 15) Efter nr. 7 indsættes som nyt nummer:
» Til § 2 16) Ikrafttrædelsesdatoen »den  

 1. juli 1999« ændres til: »den 1. oktober 1999«.
Bemærkninger Til nr. 1 Med ændringsforslaget slås det fast, at  

 forurettede i sager om de seksuelle overgreb, som er nævnt i stk. 1 i  

 den foreslåede § 29 a i retsplejeloven, også har krav på  

 dørlukning, hvis der i retten   i de meget sjældne  

 tilfælde, hvor det er aktuelt   afspilles lydbånd eller  

 film-/videooptagelser eller vises lysbilleder eller f.eks. fotostater, som  

 gengiver selve det overgreb, som straffesagen vedrører.
Hvis forurettede er mindreårig, vil der normalt  

 være beskikket en bistandsadvokat, som på den forurettedes vegne  

 kan anmode om dørlukning.
Er der undtagelsesvis ikke beskikket en  

 bistandsadvokat, vil anmodning om dørlukning kunne fremsættes af  

 forældremyndighedens indehaver.
 Baggrunden for den nævnte undtagelsesregel om »automatisk«  

 dørlukning er, at der i sager om disse alvorlige seksualforbrydelser  

 er et særligt behov for på forhånd at sikre den forurettede  

 mod at få »udstillet« sin person i forbindelse med de intime og stærkt  

 krænkende situationer, som sagen vedrører, jf. besvarelsen af  

 spørgsmål nr. 1. Efter Justitsministeriets opfattelse taler  

 dette hensyn for, at forurettede også bør kunne være  

 sikker på, at eventuelle lyd- eller billedoptagelser af den  

 pågældende forbrydelse ikke bliver afspillet eller vist for  

 åbne døre, hvis forurettede modsætter sig det.
 Under hensyn til den nævnte begrundelse for  

 ændringsforslaget, og da den »automatiske«  

 dørlukning efter forslaget forudsætter, at den forurettede  

 fremsætter anmodning herom, vil det efter Justitsministeriets  

 opfattelse ikke være rigtigt at åbne mulighed for, at retten  

 efter en konkret vurdering kan beslutte ikke at lukke dørene.
Til nr. 2-4, 9, 10 og 14 Forslagsstillerne vender sig imod, at pressen opnår  

 en særlig partsstatus med adgang til at udtale sig og kære  

 afgørelser bl.a. om, at dørene skal lukkes.
Reglen cementerer  

 dels en forskel i rettigheder mellem presse og offentlighed, som  

 forslagsstillerne er imod, dels finder forslagsstillerne, at pressens  

 uafhængighed ved denne regel svækkes.
 Offentlighedens interesse for åbenhed varetages mere  

 naturligt af anklagemyndigheden, der bør protestere imod og dermed  

 kræve kendelse, hvis en forsvarer begærer dørlukning, uden  

 at det er åbenbart, at retsplejelovens betingelser herfor er opfyldt.  

 Forslagsstillerne opfordrer derfor justitsministeren til at drage omsorg for,  

 at anklagemyndigheden også på dette punkt varetager  

 offentlighedens interesse.
Til nr. 5 og 8 Udgangspunktet for ændringsforslagene er, at enhver  

 er uskyldig, til det modsatte er bevist.
Følgelig skal sigtede  

 (tiltalte) personer også sikres mod at blive »dømt « i medierne,  

 før de er blevet det ved domstolene.
Der gives dog sigtede (tiltalte)  

 mulighed for at begære et navneforbud ophævet, når ingen  

 væsentlige hensyn taler imod det.
En tilsvarende mulighed får  

 anklagemyndigheden, når væsentlige offentlige hensyn taler for  

 det.
Til nr. 6 I det netop fremsatte forslag til lov om ændring af  

 retsplejeloven og straffeloven. (Varetægtsfængsling i isolation,  

 varetægtsfængsling under domsforhandlingen, vidnebeskyttelse,  

 vidneudelukkelse for præster fra andre trossamfund, afhøringer i  

 sager ved Højesteret samt klager over anklagemyndighedens  

 sagsbehandling m.v.) (L 233) er det anført, at der samtidig med  

 fremsættelse af L 233 vil blive fremsat ændringsforslag til dette  

 lovforslag (L 78).
 Den i lovforslaget foreslåede affattelse af  

 retsplejelovens § 31, stk. 1, giver alene mulighed for at nedlægge  

 navneforbud, hvis offentlig gengivelse vil udsætte nogen for  

 unødvendig krænkelse.
Denne formulering tager ikke tilstrækkeligt  

 højde for de tilfælde, hvor der bør kunne nedlægges  

 navneforbud med hensyn til vidner.
På samme måde som ved  

 dørlukning (§ 29, stk. 2, nr. 2) og referatforbud (§ 30, nr. 2)  

 bør navneforbud også kunne nedlægges, hvis offentlig  

 gengivelse vil medføre fare for nogens   herunder vidners  

 sikkerhed.
 Ændringsforslaget bygger på et forslag i  

 rapporten om vidnebeskyttelse, som er afgivet af en arbejdsgruppe under  

 Justitsministeriet i juni 1998.
 Der henvises i øvrigt til pkt. 4 i de almindelige  

 bemærkninger til L 233.
Til nr. 7 Ændringsforslaget er en konsekvens af den under nr.  

 6 foreslåede ændrede affattelse af retsplejelovens § 31, stk.  

 1.
 Efter den i lovforslaget foreslåede affattelse af  

 retsplejelovens § 31, stk. 2, kan retten under samme betingelse som for  

 (fysiske) personer nedlægge (et begrænset) navneforbud for  

 juridiske personer (selskaber m.v.).
Med ændringsforslaget præciseres det, at  

 adgangen til at nedlægge navneforbud, hvis offentlig gengivelse vil  

 medføre fare for nogens sikkerhed, i sagens natur ikke finder  

 anvendelse for juridiske personer.
Der kan således alene  

 nedlægges navneforbud for juridiske personer, hvis offentlig gengivelse  

 vil udsætte den juridiske person for en unødvendig  

 krænkelse.
Til nr. 11 Lovforslagets § 32 a giver retten mulighed for under  

 særlige omstændigheder at forbyde tegning under retsmøder  

 og at offentliggøre sådanne tegninger.
Forslagsstillerne finder,  

 at udgangspunktet bør være, at det ikke er tilladt at tegne  

 under retsmøder og at offentliggøre tegningerne, men at retten  

 under særlige omstændigheder skal kunne tillade det.
Til nr. 12 Ændringsforslaget er en konsekvens af  

 ændringsforslag nr. 11.
Til nr. 13 Efter lovforslagets affattelse af § 41 a, stk. 1, 3. pkt.,  

 skal forurettede og vidner anonymiseres i anklageskrifter og  

 retsmødebegæringer, inden journalister får aktindsigt i  

 disse dokumenter.
Efter forslagsstillernes opfattelse bør denne  

 anonymisering udvides til også at omfatte sigtede (tiltalte), og det  

 bør præciseres, at personnummeret er en vigtig del af denne  

 anonymisering.
Til nr. 15 Der er tale om en konsekvensændring, jf. den  

 ændrede affattelse af retsplejelovens § 393, som følger af  

 lovforslagets § 1, nr. 7.
Til nr. 16 Det foreslås, at lovens ikrafttræden udskydes  

 til den 1. oktober 1999, idet der forinden bl.a. skal udarbejdes en  

 række nye administrative bestemmelser om aktindsigt, retslister  

 m.v.
Lissa Mathiasen (S) fmd.  

 Per Kaalund (S) Dorte Bennedsen (S)  

 Else Marie Mortensen (S) Jan Petersen (S)  

 Anne Baastrup (SF) nfmd.
Sonja Albrink (CD)  

 Elisabeth Arnold (RV)  

 Søren Søndergaard (EL)  

 Birthe Rønn Hornbech (V)  

 Inge Dahl-Sørensen (V) Karen Rønde (V)  

 Tom Behnke (FP) Bendt Bendtsen (KF)  

 Pernille Sams (KF) Peter Skaarup (DF)  

 Jann Sjursen (KRF) Bilag 1 Nogle af udvalgets spørgsmål til  

 justitsministeren og dennes svar herpå Spørgsmål nr. 5:
 Spørgsmål 5:
 Ad den foreslåede affattelse af § 41 a, stk. 4,  

 1. pkt.
Hvad betyder udtrykket »sagen er endt«? Er det,  

 når der er afsagt dom i 1. instans, når ankefristen er  

 udløbet, eller når alle ankemuligheder er udtømt? Svar:
Udtrykket »når sagen er  

 endt« bruges også i den gældende  

 bestemmelse i retsplejelovens § 41, stk. 1, der ikke foreslås  

 ændret.
Efter denne bestemmelse kan personer, der har en retlig  

 interesse uden at være parter, i straffesager først få  

 udskrift af retsbøgerne, når sagen er endt.
Udtrykket indebærer, at den pågældende  

 sag skal være afsluttet.
Efter Justitsministeriets opfattelse vil denne  

 betingelse være opfyldt, når fristen for at anke 1. instansens  

 afgørelse er udløbet, uden at der er anket, eller   hvis sagen  

 ankes   når ankeinstansen har truffet afgørelse.
 Spørgsmål 6:
Ad svaret på spørgsmål nr. 4, jf.  

 bilag 15 Vil risikoen for misbrug ikke være  

 begrænset i betragtning af de indskrænkninger i brugen af  

 retsbøger m.m., der fremgår af den foreslåede § 41 a, stk.  

 6? Svar:
 Den foreslåede § 41 a, stk. 6, indeholder en generel  

 bestemmelse om, at dokumenter og udskrifter, som medierne får  

 aktindsigt i, ikke må være tilgængelige for andre end det  

 pågældende massemedies journalister og redaktionsmedarbejdere og  

 ikke må bruges til andet end støtte for journalistisk og  

 redaktionelt arbejde.
 Denne bestemmelse svarer til udvalgets forslag i  

 betænkning nr. 1330/1997.
 Justitsministeriet har i besvarelsen af Retsudvalgets  

 spørgsmål nr. 4 redegjort for baggrunden for, at lovforslaget er  

 udformet således, at journalister m.v. først kan få  

 aktindsigt i retsbøgerne, når den pågældende sag er  

 afsluttet.
Den foreslåede § 41, stk. 6, beskytter generelt mod,  

 at endnu flere personer får adgang til de udskrifter m.v., som vil  

 blive udleveret i medfør af de foreslåede regler om mediernes  

 aktindsigt.
Med hensyn til aktindsigt i retsbøger kan det imidlertid  

 særligt anføres, at enhver udvidelse af den personkreds, der har  

 adgang til retsbøgerne, mens en straffesag verserer, i sig selv  

 indebærer en risiko for misbrug og for svækkelse af vidnebeviset.  

 Udvalget pegede på denne risiko i betænkning nr. 1330/1997, jf.  

 besvarelsen af spørgsmål nr. 4.
 Med den foreslåede udformning af bestemmelsen om  

 aktindsigt i retsbøger undgås det efter Justitsministeriets  

 opfattelse at skabe unødig tvivl eller usikkerhed hos vidner m.v., jf.  

 i øvrigt besvarelsen af spørgsmål nr. 4.
 Spørgsmål 7:
Vil ministeren overveje at fastsætte regler om mere  

 fyldestgørende retsbøger til gavn for  

 offentlighedsprincippet? Svar:
 Efter retsplejelovens § 34 skal der føres retsbog  

 over alle retshandlinger.
 Retsbogen skal bl.a. indeholde en kort fremstilling af  

 forhandlingerne, jf. retsplejelovens § 35, stk. 1, og parternes  

 påstande, begæringer og indsigelser skal opregnes  

 fuldstændigt, hvis de ikke fremgår af dokumenter, der er  

 overgivet til retten, jf. § 35, stk. 2.
Forklaringer afgivet af sagens parter, vidner og syns- og  

 skønsmænd optegnes i retsbogen i det omfang, retten bestemmer.  

 Retten skal i den forbindelse tage hensyn til ønsker fra parter eller  

 vidner og til, om optegnelsen kan få betydning under en fornyet  

 prøvelse af sagen.
I øvrigt optegnes hovedindholdet af  

 forklaringerne, og de vigtigste udtalelser skal så vidt muligt gengives  

 med den pågældendes egne ord, jf. herved retsplejelovens §§ 186,  

 209, 305 og 876.
Justitsministeriet har ikke planer om at tage initiativ  

 til ændringer af de nævnte protokolleringsregler.
Reglerne  

 indgår i det generelle reformarbejde vedrørende den civile  

 retspleje, som er i gang i Retsplejerådets regi.
 Spørgsmål 8:
Finder ministeren det rigtigt, at det skal afhænge  

 af en fremmødende journalist, om en dørlukning kæres, og  

 vil ministeren overveje at gøre pressens adgang til at kære  

 betinget af, at kravet fremsættes af et medies redaktør og ikke  

 af den fremmødende journalist? Svar:
Efter lovforslaget får redaktører og  

 redaktionelle medarbejdere   herunder journalister   adgang til at kære  

 afgørelser om dørlukning.
Kæreadgangen er betinget af, at  

 den, som kærer, enten selv har været til stede i det  

 retsmøde, hvor spørgsmålet om dørlukning blev  

 behandlet, eller har været repræsenteret ved en anden  

 redaktør eller redaktionel medarbejder fra samme massemedie  

 (forslagets § 1, nr. 7 og 10).
 Forslaget om kæreadgang for medierne svarer til  

 udvalgets forslag i betænkning nr. 1330/1997.
 Forslaget om, at også en fremmødt journalist  

 kan kære, bør ses i sammenhæng med den foreslåede  

 adgang for de tilstedeværende journalister m.v. til at udtale sig i  

 retten, inden der træffes afgørelse om dørlukning (den  

 foreslåede § 29 c).
 Det må formodes, at fremmødte journalister  

 vil træffe beslutning om kære efter retningslinjer, som er  

 fastlagt af de pågældendes redaktioner.
 Efter Justitsministeriets opfattelse vil det på den  

 anførte baggrund kunne forekomme unødigt bureaukratisk at  

 stille krav om, at kære skal indgives af redaktøren  

 personligt.
 Spørgsmål 9:
Vil ministeren overveje, om større adgang til  

 åbne døre og færre navneforbud kan forebygge den uheldige  

 tendens, der er, til, at pressen skaber myter, fordi retsmøder er  

 lukkede og retsbøger ufyldestgørende? Svar:
 Efter retsplejelovens § 29 (den foreslåede § 28 a)  

 er retsmøder som hovedregel åbne for offentligheden, og i  

 straffesager kan de involverede personers navne m.v. som udgangspunkt frit  

 refereres i medierne.
 Der er imidlertid nogle modstående hensyn   dels  

 hensyn til de involverede personer, dels hensyn til sagens oplysning eller  

 til fremmede magter   som kan medføre, at hovedreglen om offentlighed  

 bør fraviges efter en konkret vurdering i de enkelte  

 tilfælde.
I betænkning nr. 1330/1997 konkluderede udvalget, at  

 det er nødvendigt at tilgodese de hensyn, som ligger bag reglerne om  

 dørlukning.
Det gælder selv i sager, hvor offentlighedens  

 interesse i at få information kan siges at veje særligt tungt,  

 f.eks. i sager om forbrydelser i offentlig tjeneste eller sager om  

 forbrydelser mod det offentlige (betænkningen side 112).
 Udvalget foreslog således ingen ændringer af  

 de »materielle«  

 betingelser for dørlukning, og lovforslaget er udformet i  

 overensstemmelse hermed.
Med hensyn til navneforbud fandt udvalget, at domstolene  

 fortsat i hver sag må veje den enkeltes interesse i at få nedlagt  

 et navneforbud op mod offentlighedens interesse i at få oplyst den  

 pågældendes identitet (betænkningen side 114). Udvalget  

 foreslog imidlertid en vis opstramning af reglerne, og lovforslaget er  

 udformet i overensstemmelse hermed.
Efter forslaget angives det således  

 i loven, hvilke forhold der kan tale imod nedlæggelse af navneforbud,  

 og det foreslås, at navneforbud kun skal kunne nedlægges,  

 såfremt det vil udsætte nogen   vedkommende selv eller f.eks.  

 dennes familie   for en unødvendig krænkelse, hvis den  

 pågældendes identitet bliver afsløret (den  

 foreslåede § 31).
I øvrigt medfører lovforslaget samlet en  

 væsentlig forbedring af massemediernes muligheder for at bringe korrekt  

 og dækkende omtale af retssager.
Forslaget vil således medvirke  

 til, at pressen kan undgå at skabe myter.
 Spørgsmål 10:
Vil ministeren beskrive reglerne for parters og pressens  

 ret til at udtale sig om skyldspørgsmålet i straffesager, og vil  

 ministeren overveje at skærpe reglerne for at undgå, at  

 straffesager under efterforskningen procederes i pressen af politiet og  

 forsvarerne? Svar:
 Efter retsplejelovens § 1016 a må ingen, som i  

 embeds medfør er beskæftiget med en straffesag, udtale sig uden  

 for retten til offentligheden angående skyldsspørgsmålet,  

 så længe sagen ikke er pådømt eller bortfaldet.
Denne regel gælder for anklagemyndigheden, politiet,  

 forsvarere, dommere, nævninger og domsmænd.
Der er ikke knyttet  

 sanktioner til overtrædelse af bestemmelsen, men ansvar kan eventuelt  

 pålægges efter tjenestemandslovgivningen, hvis den  

 pågældende er tjenestemand, og eventuelt efter de almindelige  

 strafferegler for tjenesteforseelser.
 Enhver, der forsætligt eller groft uagtsomt  

 fremsætter udtalelser, som er beregnet på at virke i en videre  

 kreds, og som er egnet til på uforsvarlig måde at påvirke  

 dommerne, domsmændene eller nævningerne med hensyn til en sags  

 afgørelse, straffes efter retsplejelovens § 1017 med bøde eller  

 hæfte.
Retsplejelovens regler hindrer ikke, at politiet,  

 anklagemyndigheden og forsvareren kan give pressen en rimelig og korrekt  

 orientering om en straffesag.
Bestemmelsen udelukker således f.eks.  

 ikke, at der   under iagttagelse af de almindelige regler om tavshedspligt  

 m.v.   gives pressen faktuelle oplysninger om en verserende sag.
 Det beror på karakteren af den enkelte sag og  

 offentlighedens interesse heri, hvilke oplysninger politiet eller  

 anklagemyndigheden kan og bør videregive til pressen, og på  

 hvilken måde oplysningerne i givet fald bør videregives.
I vurderingen af, hvilke oplysninger der bør gives,  

 kan bl.a. indgå hensyn til efterforskningen og hensyn til eventuelle  

 sigtede eller tiltalte, vidner og andre.
Må sagen antages at have  

 betydelig offentlig interesse, kan oplysningerne efter omstændighederne  

 mest hensigtsmæssigt videregives i en pressemeddelelse eller ved at  

 holde et pressemøde.
 Der må herudover navnlig lægges vægt  

 på, at oplysninger til pressen ikke videregives på en måde,  

 som er egnet til at rejse tvivl om, hvorvidt politiet og anklagemyndigheden  

 udfører deres undersøgelser sagligt og objektivt.
 Politi og anklagemyndighed bør naturligvis generelt  

 være forsigtige med at komme med for håndfaste udtalelser om  

 konkrete verserende sager.
 Politiets og anklagemyndighedens kontakt til og samarbejde  

 med pressen har givet Justitsministeriet anledning til generelle  

 overvejelser, bl.a. på baggrund af den stigende offentlige interesse  

 for politiets arbejde og pressens til tider meget intensive dækning af  

 konkrete straffesager.
 Justitsministeriet indledte bl.a. derfor i efteråret  

 1998 en møderække med repræsentanter fra Rigsadvokaten,  

 Statsadvokatforeningen, Politimesterforeningen og Rigspolitichefen med  

 henblik på at belyse en række spørgsmål om  

 samarbejdet mellem pressen og politiet.
 Den uformelle arbejdsgruppe har indhentet oplysninger fra  

 en række forskellige politikredse om de hidtidige erfaringer i  

 samarbejdet med pressen.
 Det vil på den baggrund bl.a. blive overvejet, om  

 der fremover bør udfærdiges mere formaliserede retningslinjer  

 for politiets samarbejde med pressen.
 Spørgsmål 11:
Finder ministeren, at det er korrekt, at Københavns  

 Politi i f.eks.
Plejebosagen udsendte pressemeddelelse før  

 grundlovsforhøret, og vil ministeren oversende den  

 pågældende pressemeddelelse og kommentere indhold og form? Svar:
 Københavns Politis pressemeddelelse af 21. oktober  

 1997 vedlægges [i betænkningen optrykt som underbilag a til bilag  

 1].
 Der henvises i øvrigt til besvarelsen af  

 spørgsmål nr. 10.
 Spørgsmål 12:
Er ministeren enig i, at læsning af retsbøger  

 i civile sager giver pressen og offentligheden i øvrigt et meget  

 ufuldstændigt billede af sagen, og hvad vil ministeren gøre for  

 at forbedre offentlighedens muligheder for at følge med? Svar:
 Med hensyn til spørgsmålet om protokollering  

 i retsbøgerne henvises til besvarelsen af spørgsmål nr.  

 7.
Som anført i betænkning nr. 1330/1997 (side  

 86) er civile retssager i modsætning til straffesager fortrinsvis af  

 privat eller forretningsmæssig karakter.
Ofte vil begge parter  

 være interesserede i, at sagens nærmere omstændigheder ikke  

 bliver »spredt« i  

 offentligheden, i hvert fald ikke før domsforhandlingen finder sted.
 Det må således generelt tages i betragtning,  

 at en væsentlig udvidelse af mediernes adgang til aktindsigt i disse  

 sager vil kunne medføre, at flere sager i stedet vil blive behandlet  

 ved voldgift, der foregår for lukkede døre.
 Lovforslaget vil imidlertid på flere punkter  

 forbedre mediernes   og derigennem den øvrige offentligheds  

 muligheder for at følge med også i civile sager, jf. de  

 foreslåede regler om bedre retslister, om rettens mulighed for med  

 parternes samtykke at give tilstedeværende journalister lov til at  

 låne kopier af sagens bilag under domsforhandlingen og om mediernes  

 adgang til aktindsigt i retsbøger m.v., efter at sagen er afsluttet.
 Spørgsmål 13:
Finder ministeren, at det er tilstrækkelig  

 vejledning for pressen og offentligheden i øvrigt, når  

 konklusionen i mange straffesager indskrænkes til »efter  

 bevisførelsen må det anses for godtgjort«? Svar:
 Efter retsplejelovens § 929, stk. 2, der ikke  

 foreslås ændret, skal det angives i domsbegrundelsen,  

 nøjagtigt hvilke omstændigheder der anses for beviste og  

 lægges til grund, hvis tiltalte domfældes i en straffesag.  

 Desuden skal det i begrundelsen angives, hvilke straffebestemmelser der anses  

 for overtrådt.
 Efter § 929, stk. 3, der heller ikke foreslås  

 ændret, skal det, hvis tiltalte frifindes, bl.a. angives i  

 begrundelsen, hvilke strafbetingende omstændigheder der mangler eller  

 ikke er bevist, eller hvilke strafudelukkende omstændigheder der  

 antages at foreligge.
 Justitsministeriet har ikke planer om at tage initiativ  

 til at ændre de nævnte krav til begrundelsen i straffedomme.
 Alle væsentlige elementer i bevisførelsen vil  

 fremgå af retsbogen, herunder dombogen, som medierne efter lovforslaget  

 kan få aktindsigt i, jf. besvarelsen af spørgsmål nr.  

 7.
 Spørgsmål 14:
Er ministeren enig i, at man lammer pressens arbejde,  

 når retsbøgernes gengivelse af f.eks. forklaringer er meget  

 sparsomme? Svar:
Som det fremgår af besvarelsen af  

 spørgsmål nr. 7, skal hovedindholdet af de forklaringer, der  

 afgives under en sag, gengives i retsbogen, og retten kan bestemme, at  

 forklaringerne skal protokolleres i videre omfang, hvis det er særligt  

 begrundet.
De vigtigste udtalelser gengives så vidt muligt med den  

 pågældendes egne ord.
 De nævnte regler om protokollering   som ikke  

 foreslås ændret   medfører efter min opfattelse, at det  

 vil være værdifuldt for medierne, at man som foreslået  

 får mulighed for, når sagen er endt, at gøre sig bekendt  

 med indholdet af retsbøgerne, jf. den foreslåede § 41 a.
 Der henvises i øvrigt til besvarelsen af  

 spørgsmål nr. 7.
 Spørgsmål 15:
Er ministeren i besiddelse af pressens interne regler om  

 rets- og kriminalreportage, og vil ministeren i benægtende fald  

 fremskaffe disse? Svar:
 Der vedlægges kopi af Danske Dagblades Forenings  

 vejledende regler for god presseskik, jf. afsnit C om retsreportage [i  

 betænkningen optrykt som underbilag b til bilag 1].
 Spørgsmål 16:
Gælder der særlige etiske regler for, i  

 hvilket omfang parternes advokater i civil- og straffesager over for pressen  

 kan gengive en sags forløb? Svar:
 Efter retsplejelovens § 31, stk. 2 (den foreslåede §  

 29 d) er det forbudt at gengive offentligt, hvad der forhandles i  

 retsmøder, som holdes for lukkede døre, medmindre  

 dørlukningen alene er besluttet af hensyn til ro og orden i  

 retslokalet.
 I straffesager kan der herudover i visse tilfælde  

 nedlægges referatforbud, dvs. forbud mod offentlig gengivelse af  

 forhandlingerne i retsmøder, der ikke holdes for lukkede døre,  

 jf. retsplejelovens § 31, stk. 3 (den foreslåede § 30).
I straffesager gælder endvidere, at ingen, som i  

 embeds medfør er beskæftiget med en sag, må udtale sig  

 uden for retten om skyldsspørgsmålet, så længe sagen  

 ikke er pådømt eller bortfaldet, jf. retsplejelovens § 1016 a,  

 der er omtalt i besvarelsen af spørgsmål nr. 10 ovenfor, og som  

 ikke foreslås ændret.
Efter forarbejderne til bestemmelsen  

 omfatter dette forbud ikke kun beskikkede advokater, men også en  

 forsvarer, som tiltalte selv har valgt.
Efter retsplejelovens § 126 skal advokater udvise en  

 adfærd, der stemmer med god advokatskik.
Disciplinærsager mod  

 advokater for handlinger i strid med god advokatskik behandles af  

 Advokatnævnet, jf. retsplejelovens § 147 b.
 Spørgsmål 17:
Gælder der regler som anført i  

 spørgsmål nr. 16 for politiet? Svar:
 Der henvises til besvarelsen af spørgsmål nr.  

 10.
 Spørgsmål 18:
Frygter ministeren ikke, at politiets oplysninger til  

 pressen om verserende straffesager kan få forsvarere til at efterforske  

 på egen hånd? Svar:
I besvarelsen af spørgsmål nr. 10 er der  

 redegjort for de regler, der gælder om bl.a. politiets udtalelser til  

 pressen om verserende straffesager.
Det forhold, at politiet giver  

 offentligheden faktuelle oplysninger om en sag i overensstemmelse med disse  

 regler, vil efter Justitsministeriets opfattelse ikke kunne begrunde, at  

 forsvarere begynder at »efterforske« på egen hånd.
 Spørgsmål 19:
Er ministeren enig i, at pressens hovedkilde i  

 straffesager er personlige kontakter i politiet, og finder ministeren, at  

 dette er et problem? Svar:
 Der henvises til besvarelsen af spørgsmål nr.  

 10.
 Spørgsmål 20:
Vil det efter gældende ret og efter lovforslaget  

 være helt udelukket, at en arrestant kan holde pressemøde? Svar:
 Lovforslaget vedrører ikke arrestanters mulighed  

 for at modtage besøg af journalister m.v.
Med hensyn til de gældende regler herom   som  

 altså ikke foreslås ændret   kan Justitsministeriet oplyse,  

 at det fremgår af retsplejelovens § 771, stk. 1, at en  

 varetægtsarrestant kan modtage besøg i det omfang, opretholdelse  

 af orden og sikkerhed i varetægtsfængslet tillader det.
Politiet  

 kan af hensyn til varetægtsfængslingens øjemed  

 modsætte sig, at varetægtsarrestanten modtager besøg,  

 eller forlange, at besøg finder sted under kontrol.
 Denne regel suppleres af administrative bestemmelser,  

 herunder bekendtgørelse nr. 491 af 12. september 1978 om ophold i  

 varetægtsfængsel, der i §§ 10, 21 og 23 indeholder bestemmelser  

 om besøg m.v., og af cirkulære nr. 163 af 13. september 1978 om  

 offentlighedens adgang til kriminalforsorgens anstalter og arresthuse.
Det fremgår af § 1, stk. 1, nr. 5, i det  

 nævnte cirkulære, at institutionens leder kan tillade  

 besøg af repræsentanter for bl.a. dagspressen.
Ifølge  

 cirkulærets § 4 kan institutionens leder tillade interviews med  

 indsatte, men politiet kan efter § 5 af hensyn til efterforskningen  

 modsætte sig samtale og interviews med varetægtsarrestanter.
 Politiets afslag på besøg eller krav om  

 kontrol kan kræves indbragt for domstolene, jf. retsplejelovens §  

 771.
 Spørgsmål 21:
Hvordan vil ministeren karakterisere en udtalelse fra  

 politiet om, at politiet i en verserende straffesag er optimister? Svar:
 Der henvises til besvarelsen af spørgsmål nr.  

 10.
 Spørgsmål 22:
Kan man forestille sig, at det forbydes politi og advokat  

 overhovedet at udtale sig under efterforskningen, såfremt  

 retsmøderne finder sted for lukkede døre? Svar:
 Som det nærmere er omtalt i besvarelsen af  

 spørgsmål nr. 16, er det forbudt at gengive offentligt, hvad der  

 forhandles i lukkede retsmøder (medmindre dørlukning alene er  

 besluttet af hensyn til ro og orden i retslokalet). Endvidere er det forbudt  

 for enhver, der i embeds medfør er beskæftiget med en  

 straffesag, at udtale sig uden for retten om skyldsspørgsmålet,  

 så længe sagen ikke er pådømt eller bortfaldet.
 De gældende regler sætter således meget  

 snævre grænser for, hvad der må siges offentligt om en sag,  

 når retsmøderne holdes for lukkede døre.
 Spørgsmål 23:
Er ministeren enig i, at adgang til at bruge  

 referatbåndoptager giver større mulighed for en korrekt  

 retsreportage? Svar:
 Jeg er enig i, at fordelen ved at tillade journalister at  

 bruge referatbåndoptager vil være, at det øger  

 mulighederne for en korrekt gengivelse af retsmødet.
 I lovforslagets bemærkninger er der redegjort for de  

 modhensyn, der har medført, at forslaget i betænkning nr.  

 1330/1997 om at tillade journalisters brug af referatbåndoptagere ikke  

 er medtaget i lovforslaget.
 Dommerforeningen og præsidenterne for Østre  

 og Vestre Landsret har således over for Justitsministeriet stærkt  

 frarådet at give journalister tilladelse til at bruge  

 referatbåndoptager under retsmøder, medmindre retterne får  

 mulighed for selv at optage retsmøderne på bånd.
 Dommerforeningen og retspræsidenterne har bl.a.  

 peget på, at det vil være uacceptabelt, at en journalist ved  

 hjælp af en båndoptagelse kan hævde, at noget er blevet  

 sagt eller er foregået, hvis retten er afskåret fra at kunne  

 kontrollere det nøjagtigt og fra eventuelt at kunne  

 imødegå fejlagtige udsagn.
 Som nævnt i bemærkningerne til lovforslaget,  

 vil det i givet fald koste et to-cifret millionbeløb at installere  

 optageudstyr af den fornødne kvalitet i retssalene.
Som påpeget af Dommerforeningen vil retternes brug  

 af båndoptagere have videregående betydning for retsledelse,  

 protokollering, domsskrivning og indretningen af retslokalerne.
Bredere  

 overvejelser om de retsplejemæssige aspekter ved domstolenes brug af ny  

 teknologi bør efter Justitsministeriets opfattelse indgå i det  

 generelle arbejde med en reform af den civile retspleje, som nu  

 gennemføres i Retsplejerådets regi.
 Endvidere har Justitsministeriet lagt betydelig vægt  

 på, at der må antages at være en væsentlig risiko  

 for, at en almindelig adgang til båndoptagelser vil svække  

 mulighederne for at få vidner til at afgive forklaringer i retten.
I betænkning nr. 1330/1997 anførte udvalget  

 bl.a., at den blotte viden hos parter og vidner om, at deres forklaring  

 bliver optaget på bånd af udenforstående, vil øge  

 belastningen ved at afgive forklaring og bidrage til at svække tilliden  

 til vidneforklaringerne.
Det er blevet mere udbredt, at vidner i straffesager  

 udtrykker frygt for at udtale sig for åbne døre, eller mens  

 tiltalte er til stede, og frygten for, hvad udenforståendes  

 båndoptagelser senere kan bruges til, vil kunne gøre det  

 vanskeligere at få vidner til at udtale sig.
 Spørgsmål 24:
Er ministeren enig i følgende princip: At jo  

 lettere adgang der er til lødig information, jo større mulighed  

 er der for en lødig retsreportage? Svar:
 Man kan næppe være uenig i princippet, men  

 hensynet til at give medierne så let adgang som muligt til så  

 mange oplysninger som muligt må generelt vejes op mod nogle modhensyn,  

 som også er væsentlige, jf. bl.a. besvarelsen af  

 spørgsmål nr. 23.
 Lovforslaget er i det hele udtryk for denne afvejning.
 Spørgsmål  25:
Med lovforslaget ophæves den gældende  

 bestemmelse i retsplejelovens § 41 a om retsstenografer.
Dette vil af nogle  

 borgere kunne opfattes som en svækkelse af deres retssikkerhed.
Hvordan  

 mener ministeren, at man kan sikre borgerne en tilsvarende retssikkerhed uden  

 brug af autoriserede retsstenografer? Vil det være en mulighed at give  

 parten i retssagen mulighed for selv at tage en person med til at tage  

 referat af sagen? Hvordan skulle et ændringsforslag herom i givet fald  

 udformes? Svar:
 Efter den gældende bestemmelse i retsplejelovens §  

 41 a er justitsministeren bemyndiget til at autorisere stenografer til  

 optagelse af stenografisk referat af retsforhandlinger.
 Som anført i lovforslagets bemærkninger  

 foreslås bestemmelsen ophævet, fordi der ikke er aktuelle  

 uddannelser, som gør det muligt at autorisere yderligere  

 retsstenografer, hvoraf der nu kun findes to i Danmark.
 Efter retsplejelovens regler skal forklaringer, der  

 afgives under domsforhandlingen, gengives i retsbogen i det omfang, retten  

 bestemmer, og retten skal herved bl.a. tage hensyn til ønsker fra  

 parter og vidner.
Som nævnt i lovforslagets bemærkninger er der  

 ikke efter retsplejeloven noget til hinder for, at en part under et  

 retsmøde kan medbringe en person, der kan tage stenografisk referat af  

 forhandlingerne.
Den foreslåede ophævelse af bestemmelsen om  

 retsstenografer vil ikke ændre herved, og der er således ikke  

 behov for et ændringsforslag som nævnt i  

 spørgsmålet.
 Spørgsmål 26:
Skal svaret på spørgsmål nr. 4, jf.  

 bilag 15, forstås således, at ministeren finder det rimeligt og  

 logisk, at journalister og andre, der kan stenografere, frit kan  

 offentliggøre retsbøger fra retsmøder under  

 efterforskningen i deres fulde ordlyd, medens andre journalister er ringere  

 stillet, fordi de ikke kan få udleveret retsbøger, og vil  

 ministeren yde teknisk bistand til et ændringsforslag, der giver  

 mulighed for at få retsbøger fra offentlige retsmøder  

 udleveret? Svar:
 Justitsministeriet har i besvarelsen af  

 spørgsmål nr. 4 redegjort for de hensyn, der begrunder, at  

 journalister efter lovforslaget normalt kan få kopi af  

 retsbøgerne, men først, når den pågældende  

 sag er afsluttet.
Justitsministeriet har således bl.a. lagt vægt  

 på, at en udvidelse af den personkreds, der har adgang til  

 retsbøgerne, mens en sag verserer, i sig selv indebærer en  

 risiko for misbrug og for svækkelse af vidnebeviset.
Det er vigtigt  

 ikke at undergrave princippet i retsplejelovens § 182 om, at vidner ikke  

 må høre parternes, andre vidners og syns- og  

 skønsmænds forklaringer.
Retsbøgerne indeholder en  

 autoritativ gengivelse af de forklaringer m.v., der er afgivet i retten, og  

 kan derfor ikke sammenlignes med journalisters egne referater af et  

 retsmøde.
 I besvarelsen af spørgsmål nr. 4 er der  

 også peget på, at en adgang for journalister til løbende  

 aktindsigt i retsbøgerne i straffesager ville betyde, at journalister  

 fik en mere vidtgående adgang til aktindsigt end personer, der uden at  

 være parter er involveret i sagen.
 Et ændringsforslag som nævnt i  

 spørgsmålet vil kunne udformes således:
» X) I nr. 2 udgår i den foreslåede § 41 a, stk.  

 4, 1. pkt., ordene: », og sagen er endt«.« Som det fremgår, kan jeg ikke støtte et  

 sådant ændringsforslag.
 Spørgsmål 27:
Hvordan skal svaret på spørgsmål nr. 4,  

 jf. bilag 15, forstås med hensyn til misbrug og svækkelse af  

 vidneudsagn? Skal det forstås således, at personer, der  

 overværer åbne retsmøder, ikke misbruger og svækker  

 vidneudsagn, medens de, der måtte afhente en retsbog, vil svække  

 og misbruge vidneudsagn? Svar:
Som anført i besvarelsen af spørgsmål  

 nr. 26 indeholder retsbøgerne en autoritativ gengivelse af  

 forhandlingerne i retten.
Efter Justitsministeriets opfattelse kan  

 retsbøger derfor ikke sammenlignes med tilhøreres egne  

 referater af retsmøder.
 Spørgsmål 28:
Når ministeren i øvrigt i en række svar  

 henviser til konklusionerne i betænkning nr. 1330/1997  

 vedrørende samarbejde mellem retterne og pressen, hvad er så  

 begrundelsen for, at adgangen til referatbåndoptager som notatredskab  

 er udeladt samtidig med, at adgangen til retsbøger er begrænset,  

 og er ministeren ikke enig i, at pressen bør gives optimale muligheder  

 for at give et retvisende billede af et retsmødes forløb? Svar:
 Der henvises til besvarelsen af spørgsmål nr.  

 23 (om referatbåndoptager) og til besvarelsen af spørgsmål  

 nr. 4, 26 og 27 (om aktindsigt i retsbøger).
Lovforslaget medfører væsentlige forbedringer  

 for journalisterne på en række punkter.
Som nævnt i  

 besvarelsen af spørgsmål nr. 24 er lovforslaget samtidig udtryk  

 for en afvejning af hensynet til massemediernes arbejdsmuligheder over for  

 nogle modhensyn, som også er væsentlige.
 Spørgsmål 29:
Er ministeren enig i, at tiltaltes forklaring for  

 åbne døre i sædelighedssager kan være lige så  

 krænkende og behovet for lukkede døre af hensyn til offeret lige  

 så vægtigt, som når offeret selv afgiver forklaring, og  

 giver dette ministeren anledning til initiativer? Svar:
 I straffesager gælder, at dørene efter  

 begæring lukkes under forurettedes forklaring i sager om  

 voldtægt, incest m.v., jf. retsplejelovens § 29, stk. 6 (den  

 foreslåede § 29 a). Endvidere kan retten i andre tilfælde  

 beslutte, at dørene skal lukkes, hvis der er grund til at antage, at  

 offentlighedens tilstedeværelse vil tilføje nogen en  

 unødvendig krænkelse, jf. retsplejelovens § 29, stk. 4 (den  

 foreslåede § 29, stk. 1, nr. 3).
Der er således   også efter lovforslaget  

 mulighed for, at dørene kan lukkes af hensyn til f.eks. ofre i  

 sædelighedssager, mens tiltalte afgiver forklaring.
Jeg finder det  

 rigtigt, at dørlukning i disse situationer ikke sker »automatisk«, men som hidtil  

 efter rettens konkrete vurdering i hvert enkelt tilfælde.
 Spørgsmål 30:
Indebærer den foreslåede § 30 a, at f.eks. 21  

 fremmødte journalister hver for sig kan procedere  

 spørgsmålet om referatforbud, og er retsformanden forpligtet til  

 at sikre, at synspunkterne bliver refereret i retsbogen? Svar:
 Justitsministeriet går ud fra, at »§ 30 a« skal være  

»§ 30 b«, hvorefter  

 tilstedeværende journalister får ret til at udtale sig, inden  

 retten træffer afgørelse om referatforbud.
Som anført i lovforslagets bemærkninger (pkt.  

 6.2), bestemmer dommeren i medfør af de almindelige regler om  

 procesledelse, jf. retsplejelovens kapitel 16, hvornår et  

 spørgsmål er tilstrækkeligt behandlet.
Dommeren vil inden  

 for rammerne af disse regler endvidere kunne bestemme, på hvilken  

 måde de tilstedeværende medierepræsentanter kan fremkomme  

 med deres synspunkter, før der træffes afgørelse om  

 referatforbud.
 Er der mange journalister til stede, vil det for at  

 undgå, at behandlingen af det pågældende  

 spørgsmål trækker unødigt i langdrag, f.eks. kunne  

 bestemmes, at medierepræsentanternes synspunkter skal fremføres  

 af en enkelt journalist med mulighed for, at de øvrige journalister  

 kan supplere med eventuelle yderligere synspunkter.
 Som nævnt i besvarelsen af spørgsmål  

 nr. 7 skal retsbogen bl.a. indeholde en kort fremstilling af forhandlingerne  

 i retten, og de påstande, der nedlægges under sagen, skal  

 gengives fuldstændigt.
 Spørgsmål 31:
Finder ministeren det rimeligt, at pressen kan kære  

 klokkeklare afgørelser om lukkede døre, og vil det ikke belaste  

 landsretterne unødigt? Svar:
 Justitsministeriet går ud fra, at »klokkeklare afgørelser« skal forstås som åbenbart rigtige  

 afgørelser.
 Efter Justitsministeriets opfattelse er det ikke muligt at  

 afgrænse en kæreadgang på grundlag af, om en  

 afgørelse om dørlukning er åbenbart rigtig eller ej.
 Den foreslåede kæreadgang vil medføre  

 nogle sager ved landsretterne, men den øgede belastning skønnes  

 dog ikke at ville have ressourcemæssige konsekvenser.
 Spørgsmål 32:
Hvilken pligt har anklagemyndigheden til under procedure  

 om spørgsmålet om åbne/lukkede døre at varetage  

 offentlighedens interesser, hvor hensynet til efterforskningen ikke tilsiger  

 det modsatte? Svar:
 Anklagemyndigheden har en almindelig pligt til at handle i  

 overensstemmelse med gældende lovgivning, herunder de regler, der  

 gælder om betingelserne for dørlukning.
 I straffesager, hvor der rejses spørgsmål om  

 dørlukning, og hvor en beslutning herom ikke kan begrundes i  

 efterforskningsmæssige hensyn, jf. den foreslåede § 29, stk. 2,  

 nr. 3, i retsplejeloven, vil anklagemyndigheden efter omstændighederne  

 skulle vurdere og udtale sig om, hvorvidt der foreligger andre  

 omstændigheder, som efter loven kan begrunde dørlukning, og om  

 betingelserne for at fravige offentlighedsprincippet i øvrigt må  

 antages at være opfyldt, jf. den foreslåede § 29.
 Spørgsmål 33:
Deler ministeren det indtryk, at anklageren som oftest,  

 hvis forsvareren anmoder om dørlukning eller navneforbud, ikke  

 protesterer med det resultat, at der er sager, der holdes for lukkede  

 døre, men som egentlig burde holdes for åbne døre? Spørgsmål 34:
Deler ministeren det indtryk, at dommeren er  

 tilbøjelig til at lukke dørene, hvis forsvareren begærer  

 det og anklagemyndigheden ikke protesterer? Svar:
 Udvalget anfører i betænkning nr. 1330/1997  

 på grundlag af nogle undersøgelser, at dørlukning kun  

 sker i en lille procentdel af alle retsmøder, men at dørene  

 oftere lukkes i sager, der omtales i medierne, end i retssager generelt, jf.  

 også besvarelsen af spørgsmål nr. 35 nedenfor.
Det gør formentlig indtryk på retten, hvis  

 både forsvareren og anklageren giver udtryk for, at der efter deres  

 opfattelse er grundlag for dørlukning, og at de øvrige  

 betingelser herfor er opfyldt.
Justitsministeriet har ikke nærmere  

 statistiske oplysninger herom.
 Som anført i lovforslagets bemærkninger har  

 de foreslåede regler om mediernes ret til at udtale sig i  

 spørgsmål om dørlukning til formål at sikre, at der  

 kommer synspunkter frem, som kan give retten bedre mulighed for at vurdere,  

 om eller i hvilket omfang offentlighedsprincippet bør fraviges i den  

 konkrete sag.
 Spørgsmål 35:
Har ministeren oplysninger, der kan dokumentere, at der  

 afholdes flere møder for lukkede døre end tidligere? Svar:
 I betænkning nr. 1330/1997 sammenholder udvalget  

 resultaterne af to undersøgelser, som henholdsvis Justitsministeriet  

 og udvalget selv har fået foretaget af, hvor ofte retsmøder  

 holdes for lukkede døre, jf. betænkningen side 101-106 og  

 226-235. Justitsministeriets undersøgelse er foretaget i 1990 og  

 vedrører årene 1984 og 1989, mens udvalgets undersøgelse  

 vedrører 1994.
Udvalget konkluderer, at billedet af, hvor ofte  

 retsmøder afholdes for lukkede døre, ikke i 1994 havde  

 ændret sig i forhold til 1990-undersøgelsen.
Udvalget  

 anfører bl.a., at dørlukning kun sker i en lille procentdel af  

 alle retsmøder, men at dørene oftere lukkes i sager, der  

 omtales i massemedierne, end i retssager generelt.
 Justitsministeriet er ikke i besiddelse af yderligere  

 oplysninger om antallet af dørlukninger.
 Spørgsmål 36:
I hvilket omfang har lovforslaget imødekommet  

 bekymringer og indvendinger fra domstolene og dommerforeningen? Svar:
Lovforslaget indeholder ikke regler om journalisters  

 adgang til at bruge referatbåndoptager under retsmøder.
Som  

 anført i lovforslagets bemærkninger, har Dommerforeningen og  

 præsidenterne for Østre og Vestre Landsret og Københavns  

 Byret frarådet at gennemføre forslaget herom i betænkning  

 nr. 1330/1997, medmindre retterne får mulighed for selv at optage  

 retsmøderne på bånd.
Repræsentanter for domstolene havde også  

 indvendinger mod udvalgets forslag om at give journalister adgang til at  

 få kopi af retsbøger, mens den pågældende sag  

 verserer.
Efter lovforslaget kan journalister få aktindsigt i  

 retsbøger, når sagen er afsluttet.
 Herudover anbefalede Præsidenten for Vestre Landsret  

 i sit høringssvar, at kompetencen til at tillade billedoptagelse i  

 rettens bygninger ved kollegiale retter og administrationsembeder blev  

 tillagt vedkommende præsident eller administrerende dommer og ikke den  

 enkelte dommer, sådan som udvalget havde foreslået.
 Spørgsmål 37:
Hvad er begrundelsen for, at kun tilfældige  

 journalister og ikke andre tilhørere skal have kæreadgang? Svar:
 Lovforslaget indebærer, at massemedierne får  

 en kæreadgang, som andre, der er til stede som tilskuere ved et  

 retsmøde, ikke får.
Også i nogle af høringssvarene og i den  

 offentlige debat om udvalgets betænkning blev der stillet  

 spørgsmål ved, om denne »forskelsbehandling« er  

 rimelig.
Der blev desuden peget på risikoen for, at medierne kommer til  

 at involvere sig som en slags parter i sagerne.
Som anført i lovforslagets bemærkninger, er  

 Justitsministeriet enig i, at det kan give anledning til væsentlig  

 tvivl, om der bør indføres kæreadgang alene for  

 massemedierne.
Overvejelser om en bredere kæreadgang rejser  

 imidlertid en række principielle og praktiske spørgsmål,  

 der må indgå i det generelle reformarbejde vedrørende  

 retsplejen, som Retsplejerådet er i gang med.
I forbindelse med dette  

 lovforslag er alternativet således ikke at udvide kæreadgangen  

 yderligere, men at opretholde de gældende regler indtil videre.
 Justitsministeriet har fundet det rigtigst at medtage  

 forslaget (der i betænkning nr. 1330/1997 er fremsat af et enigt  

 udvalg), også under hensyn til, at hovedformålet med at  

 tillægge medierne beføjelse på dette område vil  

 være at sikre, at det generelle hensyn til offentlighedsprincippet  

 indgår i domstolenes vurdering af, hvornår det er rimeligt at  

 begrænse offentlighedens adgang til at følge en sag.
 Efter Justitsministeriets opfattelse bør de  

 foreslåede regler virke en tid, således at der kan  

 indhøstes erfaringer med deres anvendelse i praksis og deres betydning  

 for afviklingen af retssager med stor medieinteresse.
 Spørgsmål 38:
Betyder den foreslåede § 41 a, at en journalist  

 før domsforhandlingen kan læse et anklageskrift og  

 offentliggøre den tiltaltes identitet, hvorefter retten ved  

 domsforhandlingens begyndelse afsiger kendelse om navneforbud? Svar:
 Efter den foreslåede § 41 a, stk. 1, 4. pkt.,  

 bemyndiges justitsministeren til at fastsætte regler om, på  

 hvilket tidspunkt gennemsyn eller udlevering af anklageskrifter kan ske.
 I lovforslagets bemærkninger (pkt. 4.2.1) er der  

 nærmere redegjort for, hvordan de administrative regler agtes udformet.  

 Der vil blive fastsat regler, som sikrer, at tiltalte forinden selv er gjort  

 bekendt med tiltalen, og at han har haft lejlighed til at tage stilling til,  

 om han ønsker at få beskikket en forsvarer (medmindre  

 beskikkelse af en forsvarer i det pågældende tilfælde er  

 obligatorisk). Det vil endvidere blive sikret, at tiltalte har haft lejlighed  

 til at tale med forsvareren og f.eks. tage stilling til, om der skal  

 fremsættes begæring om navneforbud.
Det vil således bl.a. blive fastsat, at medierne kan  

 få mulighed for på dommerkontoret at læse eller få  

 kopi af anklageskriftet tre dage før domsforhandlingen eller  

 retsmødet, hvis anklageskriftet er blevet forkyndt for tiltalte mindst  

 en uge forinden.
I tilfælde, hvor anklageskriftet ikke forkyndes, men  

 alene sendes som almindeligt brev, skal der være gået mindst en  

 uge fra det tidspunkt, hvor den tiltalte må antages at have fået  

 anklageskriftet i hænde, dvs. 9 dage efter afsendelsen fra  

 dommerkontoret.
Hvis der længe inden udarbejdelsen af anklageskriftet  

 er blevet beskikket en forsvarer   f.eks. fordi der har været  

 grundlovsforhør   skal medierne dog kunne få aktindsigt tre dage  

 før domsforhandlingen, hvis blot den tiltalte forinden har fået  

 anklageskriftet i hænde eller har fået det forkyndt.
 De administrative regler vil således blive udformet  

 med henblik på, at den tiltalte skal have haft mulighed for at bede  

 retten tage stilling til spørgsmålet om navneforbud, inden  

 medierne får aktindsigt i anklageskriftet.
 Spørgsmål 40:
Kan ministeren tilslutte sig ændringsforslag nr. 2,  

 5, 6, 7 og 8, således som de fremgår af udkastet til  

 betænkning, jf.
L 78   bilag 23? I benægtende fald, hvorfor  

 ikke? Svar:
 Jeg kan ikke tilslutte mig de pågældende  

 ændringsforslag.
 Begrundelsen herfor er følgende:
 Ad ændringsforslag nr. 2 og 5:
 Ændringsforslagene går ud på, at der i  

 straffesager skal være navneforbud vedrørende alle involverede  

 personer, medmindre retten konkret ophæver forbudet.
 I overensstemmelse med grundlovens bestemmelse om  

 offentlighed i retsplejen er udgangspunktet efter de gældende regler i  

 retsplejeloven og efter lovforslaget derimod, at retsmøder holdes for  

 åbne døre, og at der uden særlige begrænsninger kan  

 refereres offentligt fra retsmøder, der er holdt for åbne  

 døre.
 Princippet om åbne døre og den heraf  

 følgende ret til at referere retsmøder offentligt har navnlig  

 til formål at medvirke til at sikre en retfærdig rettergang.  

 Dette hensyn kan imidlertid i nogle tilfælde, der er nærmere  

 angivet i loven, vige for andre væsentlige hensyn.
Efter min opfattelse vil det være forkert at  

 ændre det nævnte hovedprincip i retsplejeloven.
Navneforbud  

 bør som hidtil være en undtagelse og bør kun  

 nedlægges efter rettens vurdering i hvert enkelt tilfælde.
 De problemer med medieomtales eventuelle »domsvirkning«, som  

 fremhæves i bemærkningerne til ændringsforslagene,  

 bør efter min opfattelse ikke føre til ændringer af  

 grundlæggende regler i retsplejeloven.
 Ad ændringsforslag nr. 6 og 7:
 Efter den gældende bestemmelse i retsplejelovens §  

 31, stk. 4, er tegning i retssalen forbudt, medmindre retten giver tilladelse  

 i det enkelte tilfælde.
 Ændringsforslagene går ud på at  

 opretholde og yderligere stramme denne regel, således at retten kun  

 under særlige omstændigheder kan give tilladelse til at tegne  

 under retsmøder og til at offentliggøre tegninger fra  

 retsmøder.
Efter lovforslaget (den foreslåede § 32 a i  

 retsplejeloven) er tegning tilladt, men retten kan under særlige  

 omstændigheder forbyde det.
Endvidere kan retten under særlige  

 omstændigheder forbyde, at tegninger fra et retsmøde  

 offentliggøres   det vil navnlig være aktuelt, hvis der under  

 retsmødet opstår en situation, som, hvis retten havde kendt den  

 på forhånd, ville have medført, at det var blevet forbudt  

 at tegne.
 Adgangen til offentligt at gengive tegninger fra  

 retsmøder vil i øvrigt være begrænset af eventuelle  

 navne- og referatforbud og af retsplejelovens regler om forbud mod at  

 offentliggøre lægdommeres og visse forurettedes identitet.
Lovforslagets bestemmelse om tegning er udformet i  

 overensstemmelse med udvalgets forslag i betænkning nr. 1330/1997 om  

 samarbejdet mellem retterne og pressen.
Som anført i  

 betænkningen (side 135-136) er det som regel sværere at  

 identificere en person på grundlag af en tegning end på grundlag  

 af et fotografi.
En tegning vil heller ikke på samme autentiske  

 måde som et fotografi kunne »udstille « en part eller et vidne i en presset situation.
 Ad ændringsforslag nr. 8:
Efter lovforslaget (den foreslåede § 41 a, stk. 1, i  

 retsplejeloven) kan pressen få aktindsigt i anklageskrifter og  

 retsmødebegæringer.
Før der gives aktindsigt, skal  

 dokumenterne anonymiseres, sådan at forurettedes og eventuelle vidners  

 identitet ikke fremgår heraf.
Justitsministeren fastsætter  

 nærmere regler om, på hvilket tidspunkt aktindsigten kan  

 gennemføres.
 Ændringsforslaget indeholder to ændringer i  

 forhold til lovforslaget:
 1) Den foreslåede anonymisering udvides til  

 også at omfatte sigtedes/tiltaltes identitet.
 Spørgsmålet om, hvorvidt pressen kan få  

 oplyst den sigtedes eller tiltaltes navn, bør efter min opfattelse  

 alene afgøres efter de almindelige regler om navne- og referatforbud.
Det skyldes, at pressens aktindsigt i anklageskrifter og  

 retsmødebegæringer vil blive tilrettelagt således, at  

 dokumenterne i praksis først udleveres, når sigtede/tiltalte har  

 haft lejlighed til at tage stilling til, om han ønsker at få  

 beskikket en forsvarer, og når den pågældende har haft  

 lejlighed til at tale med forsvareren og bl.a. tage stilling til, om der skal  

 fremsættes begæring om navneforbud.
Der henvises herom til  

 besvarelsen af Retsudvalgets spørgsmål nr. 38 vedrørende  

 lovforslaget.
 2) Det anføres udtrykkeligt, at anonymiseringen  

 skal ske således, at personnumre ikke fremgår af det  

 pågældende dokument.
 Efter Justitsministeriets opfattelse er der ikke behov for  

 denne ændring.
Kravet om, at dokumenterne skal »anonymiseres, således at forurettedes og vidners  

 identitet ikke fremgår heraf« (lovforslagets  

 formulering) indebærer utvivlsomt, at forurettedes og vidners  

 personnumre ikke må kunne læses.
I øvrigt fremgår  

 forurettedes og vidners personnumre ikke af anklageskrifter og normalt heller  

 ikke af retsmødebegæringer.
Sigtedes eller tiltaltes personnummer vil normalt  

 fremgå af anklageskriftet og af retsmødebegæringer.
Et  

 personnummer er imidlertid en fortrolig oplysning, og lovforslaget indeholder  

 ikke en særlig hjemmel til, at personnumre kan videregives til private.  

 Sigtedes/tiltaltes personnummer må således ikke fremgå af  

 de dokumenter, pressen får aktindsigt i.
Underbilag a til bilag 1 Ad justitsministerens svar på spørgsmål  

 11 Københavns Politi PRESSEINFORMATION Den 21. oktober 1997 Sigtet for 22 tilfælde af aktiv  

 dødshjælp Københavns Politi, Afdeling A, anholdt mandag den  

 20. oktober om formiddagen en 32-årig kvindelig  

 plejehjemsassistent.
 Kvinden sigtes af politiet for i 22 tilfælde at have  

 ydet aktiv dødshjælp over for beboere på Vesterbro i  

 København, hvor hun senest har været ansat i perioden fra 1.  

 juni 1994 til 25. marts 1997, hvor hun blev afskediget.
Ud over sigtelserne for aktiv dødshjælp er  

 kvinden sigtet for tyverier og underslæb.
Underslæbsforholdene  

 beløber sig til et samlet beløb på 629.000 kr.
Tyverier  

 og underslæb er begået over for såvel nu afdøde som  

 nulevende beboere på plejehjemmet.
Kvinden sigtes desuden for  

 overtrædelse af lægelovens § 25, stk. 2, (kvaksalveri).
De 22 personer, heraf 15 kvinder og 7 mænd, der er  

 døde under omstændigheder, som efterforskes af politiet, var i  

 alderen fra 65 til 97 år.
Det første af de dødsfald, der  

 indgår i sigtelsen, fandt sted i august måned 1994.
 Politiet har ud over sigtelserne mod den 32-årige  

 kvinde rejst sigtelse for overtrædelse af lægelovens § 18 og  

 straffelovens §§ 157 og 241 mod en læge med patienter på  

 plejehjemmet.
 Den anholdte kvinde fremstilles i grundlovsforhør i  

 dag kl. 09.30 i Københavns Byrets 1. afdeling.
 Københavns Politi er i færd med at underrette  

 de pårørende, som har relationer til de afdøde som er  

 omfattet af sagskomplekset.
 Der vil ikke blive givet yderligere oplysninger til  

 pressen, før grundlovsforhøret er afsluttet.
 Sagen behandles af Kriminalpolitiet, Afdeling A.
Kurt Jensen Kriminalinspektør Underbilag b til bilag 1 Ad justitsministerens svar på spørgsmål  

 15 Danske Dagblades Forening Vejledende regler for god presseskik Grundlæggende synspunkter Sikringen af ytringsfriheden i Danmark står i  

 nøje forbindelse med massemediernes frie adgang til at indsamle  

 informationer og nyheder og til at offentliggøre dem så korrekt  

 som muligt.
Den frie kommentar er en del af ytringsfrihedens udøvelse.  

 Under varetagelse af disse opgaver bør massemedierne anerkende  

 hensynet til den enkelte borgers krav på respekt for den personlige  

 integritet og privatlivets fred og til behovet for beskyttelse mod  

 ubeføjet krænkelse.
Under brud på god presseskik henhører  

 også hindring af berettiget offentliggørelse af informationer af  

 væsentlig betydning for offentligheden samt eftergivenhed over for  

 udenforståendes krav om indflydelse på massemediernes indhold,  

 hvis eftergivenheden kan medføre tvivl om massemediernes frie og  

 uafhængige stilling.
Brud på god presseskik foreligger endvidere,  

 hvis en journalist pålægges opgaver, som er i strid med  

 nærværende presseetiske regler.
 En journalist bør ikke pålægges  

 opgaver, der strider mod hans samvittighed eller overbevisning.
 Reglerne omfatter det redaktionelle stof (tekst og  

 billeder), som offentliggøres i den trykte periodiske presse, radio og  

 fjernsyn samt i de øvrige massemedier.
 Reglerne omfatter tillige annoncer og reklamer i den  

 trykte periodiske presse og i de øvrige massemedier, i det omfang der  

 ikke er fastsat særlige regler herom.
 Reglerne omfatter omtalte og afbildede personer, herunder  

 også afdøde personer, juridiske personer og lignende.
Reglernes indhold A.
Korrekte meddelelser 1. Det er massemediernes opgave at bringe korrekt og  

 hurtig information.
Så langt det er muligt, bør det  

 kontrolleres, om de oplysninger, der gives, er korrekte.
 2. Kritik bør udvises over for nyhedskilderne, i  

 særdeleshed når disses udsagn kan være farvet af personlig  

 interesse eller skadevoldende hensigt.
 3. Oplysninger, som kan være skadelige,  

 krænkende eller virke agtelsesforringende for nogen, skal  

 efterprøves i særlig grad, inden de bringes, først og  

 fremmest ved forelæggelse for den pågældende.
 4. Angreb og svar bør, hvor det er rimeligt,  

 bringes i sammenhæng og på samme måde.
 5. Det skal gøres klart, hvad der er faktiske  

 oplysninger, og hvad der er kommentarer.
6. Overskrifter og mellemrubrikker skal i form og indhold  

 have dækning i den pågældende artikel eller udsendelse.
Det  

 samme gælder de såkaldte spisesedler.
 7. Berigtigelse af urigtige meddelelser skal finde sted  

 på redaktionens eget initiativ, hvis og så snart kendskab til  

 fejl af betydning i de bragte meddelelser indgår.
 Berigtigelsen skal foretages i en sådan form, at  

 læserne, lytterne eller seerne får klar mulighed for at blive  

 opmærksom på berigtigelsen.
B.
Adfærd i strid med god presseskik 1. Meddelelser, der kan krænke privatlivets fred,  

 skal undgås, medmindre klar almen interesse kræver offentlig  

 omtale.
Det enkelte menneske har krav på beskyttelse af sin personlige  

 anseelse.
 2. Selvmord eller selvmordsforsøg bør ikke  

 omtales, medmindre klar almen interesse kræver eller begrunder  

 offentlig omtale, og i så fald bør omtalen være så  

 skånsom som muligt.
3. Ofre for forbrydelser eller ulykker skal vises det  

 størst mulige hensyn.
Det samme gælder vidner og  

 pårørende til de implicerede.
Ved indsamling og gengivelse af  

 billedmateriale skal der vises hensynsfuldhed og takt.
4. Der bør opretholdes en klar skillelinje mellem  

 annoncering og redaktionel tekst.
Tekst og billeder foranlediget af direkte  

 eller indirekte merkantile interesser bør kun bringes, hvis et klart  

 journalistisk kriterium taler for offentliggørelse.
5. Andres tillid må ikke misbruges.
Der bør  

 vises særligt hensyn over for personer, som ikke kan ventes at  

 være klar over virkningerne af deres udtalelser.
Andres  

 følelser, uvidenhed eller svigtende herredømme bør ikke  

 misbruges.
C.
Retsreportage 1. De under A og B anførte almindelige presseetiske  

 regler gælder også for retsreportagen.
 2. Reglerne for retsreportagen gælder også  

 sagernes forberedelse, herunder straffesagens behandling hos politi og  

 anklagemyndighed.
3. Retsreportagen bør være objektiv.
På  

 ethvert stadium af sagernes forberedelse og ved behandlingen i retten  

 bør journalisten tilstræbe en kvalitativ ligelig gengivelse af  

 parternes   i straffesager anklagemyndighedens og forsvarets  

 synspunkter.
 En omtale af en straffesag bør følges op med  

 et referat af sagens afslutning, hvad enten denne finder sted i form af  

 tiltalefrafald, frifindelse eller domfældelse.
 4. Det bør undgås at nævne personers  

 slægtsforhold, stilling, race, nationalitet, trosbekendelse eller  

 organisationsforhold, medmindre dette direkte har med sagen at  

 gøre.
5. Så længe en straffesag ikke er endeligt  

 afgjort eller bortfaldet, må der ikke offentliggøres  

 meddelelser, der kan lægge hindringer i vejen for sagens opklaring,  

 eller tilkendegivelser om, at en sigtet eller tiltalt er skyldig.
Ved omtale  

 af en straffesag skal det klart fremgå, om sigtede/tiltalte har  

 erklæret sig skyldig eller ikke-skyldig.
6. Der skal i videst muligt omfang følges en klar  

 saglig linje ved afgørelsen af, hvilke sager der omtales, og i hvilke  

 tilfælde navne på de implicerede nævnes.
En sigtets eller  

 tiltalts navn eller anden identificering bør udelades, når ingen  

 almen interesse taler for at offentliggøre navnet.
7. Der skal iagttages varsomhed med meddelelser om, at  

 politianmeldelse er indgivet mod en navngivet person.
Meddelelse herom  

 bør som regel ikke bringes, før anmeldelse har medført  

 indgriben fra politiets eller anklagemyndighedens side.
 Dette gælder ikke, hvis det anmeldte forhold i  

 forvejen er kendt i videre kredse eller har væsentlig almen interesse,  

 eller det efter de foreliggende omstændigheder må antages, at  

 anmeldelsen er solidt underbygget.
8. En sigtet, tiltalt eller domfældt person  

 bør forskånes for at få fremdraget en ham tidligere  

 overgået straffedom, hvis den er uden betydning for de forhold, han nu  

 er sigtet, tiltalt eller dømt for.
I anden nyhedssammenhæng  

 bør de mod en person tidligere rejste straffesager som regel ikke  

 omtales.
