Vejledning om tilskud til forsøg   

 med boliger til særligt udsatte   

 befolkningsgrupper Indledning Pr. 1. januar 1999 er der i lov om almene boliger samt  

 støttede private andelsboliger m.v. (almenboligloven) skabt mulighed  

 for, at by- og boligministeren i finansårene 1999-2001 kan give tilsagn  

 om tilskud til forsøg med etablering af nye boligtyper til  

 særligt udsatte grupper inden for en samlet ramme på 30 mio. kr.  

 Dette fremgår af lovens § 146 a.
 Formålet med forsøgsordningen er at indsamle  

 erfaringer og stimulere udviklingen af nye, anderledes botilbud, der kan  

 rumme særligt udsatte befolkningsgrupper.
 De erfaringer, der skabes gennem forsøgsordningen,  

 skal danne grundlag for videre overvejelser om, hvordan der kan skabes de  

 rette boligmæssige rammer for den del af befolkningen, som har andre  

 boligmæssige behov end de, som kan tilfredsstilles på det  

 traditionelle boligmarked.
Med henblik på at sikre et bredt grundlag for de  

 videre overvejelser ved forsøgsordningens udløb er det  

 hensigten at yde tilskud til en så bred vifte af forskellige  

 forsøgsprojekter som muligt.
Der vil ligeledes blive lagt vægt  

 på, at der ved forsøgene afprøves nogle boligtyper, der  

 er utraditionelle i forhold til det eksisterende boligmarked.
 Forsøgsordningen er et led i den boligsociale  

 indsats i regeringens bypolitiske perspektiv- og handlingsplan, der blev  

 offentliggjort i februar 1999. Efter handlingsplanen skal boligmarkedet  

 også kunne tilbyde »anderledes boliger« til de grupper i samfundet, der  

 enten ikke kan eller ikke vil bo i de boliger, som flertallet synes er  

 attraktive.
Med hjemmel i almenboligloven har By- og Boligministeriet  

 udstedt bekendtgørelse nr. 599 af 19. juli 1999 om tilskud til  

 forsøg med boliger til særligt udsatte befolkningsgrupper.  

 Når der i det følgende refereres til bekendtgørelsen, er  

 det således denne bekendtgørelse, der refereres til.
Når  

 der refereres til almenboligloven, er det lov om almene boliger samt  

 støttede private andelsboliger m.v., jf. lovbekendtgørelse nr.  

 102 af 17. februar 1999, der henvises til.
Ligeledes er det, når der  

 refereres til den almene lejelov, er det lov om leje af almene boliger, jf.  

 lovbekendtgørelse nr. 91 af 11. februar 1999, der refereres til.
A.
STØTTE 1. Lejere, boligtyper, bygherrekreds, støtteform m.v.
1.1. Lejere Den persongruppe, som forsøgsordningen retter sig  

 mod, er meget bred og dermed svær at definere nærmere.
Udover de umiddelbart hjemløse omfatter gruppen  

 også sindslidende, alkoholikere og stofmisbrugere.
Det er ikke muligt  

 entydigt at placere de udsatte i de enkelte grupper, idet der i høj  

 grad er sammenfald grupperne imellem.
Det er ikke ualmindeligt, at en  

 hjemløs også er alkoholiker, stofmisbruger eller sindslidende.
 Uanset gruppens bredde er det fundet hensigtsmæssigt  

 at sondre mellem de personer, der uanset sociale støttetilbud har  

 vanskeligt ved at finde sig til rette i det eksisterende byggeri   og de  

 personer, der med sociale støttetilbud kan finde sig til rette i det  

 boligbyggeri, der kan etableres efter almenboliglovens øvrige  

 regelsæt, f.eks. i bofællesskaber.
Denne forsøgsordning sigter ikke mod at  

 imødekomme det boligbehov, som allerede kan opfyldes inden for  

 almenboliglovens øvrige regelsæt, hvis lejerne får de  

 nødvendige sociale støttetilbud.
Forsøgsordningen sigter  

 derimod mod at etablere anderledes boliger til den gruppe, der uanset sociale  

 støttetilbud har vanskeligt ved at finde sig til rette med at bo i det  

 traditionelle byggeri   f.eks. personer, der flytter fra herberger eller  

 institutioner efter lov om social service § 94.
Hidtidige erfaringer (»Sociale boformer«, SBI-rapport 281,  

 1997) viser, at de udstødtes tilfredshed ved at bo i en bestemt boform  

 afhænger af flere faktorer, herunder personens tidligere liv, boformens  

 placering og fysiske indretning.
Det er således ved udformningen af  

 projektet afgørende, at projektet målrettes mod en specifik  

 gruppe af de udstødte med henblik på at opfylde netop disse  

 personers boligbehov.
I det omfang det er muligt, bør de kommende lejere  

 inddrages i planlægningen af projektet.
Det kan f.eks. ske ved  

 afholdelse af et eller flere møder, hvor forsøgsprojektets  

 ideer drøftes med de kommende lejere.
Kendes de kommende lejere ikke,  

 bør forsøgsprojektets ideer og indhold drøftes med  

 repræsentanter for organisationer, der varetager de kommende lejeres  

 interesser.
1.2. Boligtyper Som det fremgår af bekendtgørelsens §§ 1  

 og 2, kan der ydes tilskud til anderledes boliger, der er særligt  

 indrettet til at kunne rumme de udsatte befolkningsgrupper.
Boligerne skal  

 være indrettet med henblik på permanent ophold.
 Som følge af målgruppens meget brede  

 sammensætning findes der ikke et entydigt billede af, hvilke boligtyper  

 der bør ydes tilskud til.
 Boligens fysiske indretning har betydning for lejernes  

 trivsel, og indretningen af boligerne skal i hvert enkelt projekt tilpasses  

 de fremtidige lejeres behov.
Det vurderes, at den største gruppe af de udsatte  

 har behov for en mindre og mere simpel bolig m/u køkken og med (adgang  

 til) badefaciliteter.
Det er endvidere et udbredt ønske at få en  

 bolig, som lejeren selv kan bestemme over, og som i sin udformning giver  

 lejeren et vist minimum af privatliv.
 Boliger, som i deres udformning og placering  

 fremstår i en sammenhæng af gode, mindre, selvstændige  

 boliger med omgivelser, som rummer udfordringer til fælles praktiske  

 gøremål, og hvor beboerne har ansvaret for boligområdets  

 daglige liv og drift, vil være ideelle.
 Som et meget væsentligt element skal der  

 således i tilknytning til boligen være mulighed for samvær  

 med andre og plads til sociale støttetilbud.
 Som eksempler på anderledes boligtyper kan  

 nævnes:
Opgangsfællesskaber i nye/renoverede bygninger sommerhuslignende boliger kolonihavehuse skurvogne husbåde boliger etableret ved selv- og medbygsprojekter.
 Ved udformningen af projekterne skal der tages stilling  

 til, hvor boligerne geografisk kan placeres mest hensigtsmæssigt i  

 relation til naboer m.v.
Det er den almindeligt gældende opfattelse, at  

 boligerne bør placeres i byer, da det giver lejerne umiddelbar adgang  

 til det liv, som byen giver.
Samtidig er det væsentligt, at boligerne  

 placeres i et miljø, der er karakteriseret ved en høj grad af  

 tolerance.
 Det forudsættes, at boligerne som alt andet byggeri  

 etableres i overensstemmelse med de gældende bestemmelser om brand,  

 sikkerhed og sundhed i byggelovgivningen.
1.3. Bygherrekreds Alle kan som udgangspunkt være initiativtager til et  

 projekt.
 Der kan gives tilsagn om tilskud til et  

 forsøgsprojekt til:
Privatpersoner private organisationer selskaber fonde institutioner foreninger afdelinger tilhørende almene boligorganisationer almene selvejende institutioner kommuner amtskommuner.
Da ordningen gennemføres på baggrund af  

 reglerne i almenboligloven, er udbetaling af tilskud imidlertid betinget af,  

 at projektet udgør en selvstændig økonomisk enhed, enten  

 i form af en afdeling tilhørende en almen boligorganisation eller en  

 almen selvejende institution.
Dette gælder dog ikke, hvis bygherren er  

 en kommune eller en amtskommune.
Kommunalbestyrelsen/amtsrådet  

 påser, at der senest ved byggeriets påbegyndelse er stiftet en  

 almen selvejende institution, at der godkendt vedtægter samt udpeget en  

 bestyrelse.
Er bygherren ikke en kommune, en amtskommune eller en  

 afdeling tilhørende en almen boligorganisation, gælder det  

 videre, at byggeriet senest samtidig med færdiggørelsen skal  

 overdrages til en almen selvejende institution.
Kommunalbestyrelsen skal  

 påse, at dette sker.
1.4. Støtteform Tilskud gives som et engangsbeløb til etablering af  

 boliger.
Der kan kun gives tilskud, hvis de byggearbejder, som omfattes af  

 projektet, ikke er påbegyndt.
 Boligerne kan etableres ved:
Nybyggeri, erhvervelse med evt. efterfølgende ombygning af eksisterende  

 ejendomme, hvis ejendommen ikke er opført med offentlig støtte,  

 eller ombygning, herunder på- og tilbygning, af eksisterende  

 ejendomme.
 Ved ombygning af boliger, der har modtaget støtte  

 efter almenbolig-, boligbyggeri-, kollegiestøtte-, byggestøtte-  

 eller ældreloven, opretholdes tilsagnet om offentlig støtte  

 på uændrede vilkår.
Ved etablering af boliger med tilskud efter  

 forsøgsordningen finder reglerne i almenboliglovens kap. 9 om  

 finansiering af nybyggeri ikke anvendelse.
Der henvises til afsnit 5,  

 Økonomiske forhold.
 2. Ansøgningsprocedurer m.v.
2.1. Indsendelse af ansøgning om tilskud (fase1) Før en bygherre indleder den egentlige  

 støtteprocedure med fremsendelse af ansøgningsskema osv.,  

 tilrådes det, at bygherren på så tidligt et tidspunkt som  

 muligt søger kontakt med kommunen/amtskommunen.
Dette skal ske med  

 henblik på at få klarhed over kommunens/amtskommunens indstilling  

 til projektet, herunder om det påtænkte projekt i princippet vil  

 kunne anbefales af kommunalbestyrelsen/amtsrådet.
Til brug for By- og Boligministeriets behandling af en  

 tilskudsansøgning skal bygherren fremsende ansøgningsskema og  

 en projektredegørelse.
Materialet fremsendes til By- og  

 Boligministeriet gennem kommunalbestyrelsen i den kommune, hvor  

 forsøget ønskes placeret.
 Er bygherren et amtsråd, eller hvis det er et  

 amtsråd, der skal yde størstedelen af støtten til  

 projektet efter lov om social service, indsendes ansøgningen dog  

 gennem amtsrådet i den pågældende amtskommune.
 Ansøgningsskemaet er medtaget i bilag 1 til denne  

 vejledning (bekendtgørelsen bilag 4). Til ansøgningsskemaet er  

 udarbejdet en vejledning, jf. denne vejlednings bilag 2. Bygherren kan  

 vælge selv at udarbejde et skema, blot det indeholder oplysninger  

 svarende til ansøgningsskemaet i bilag 1.
 Sammen med ansøgningsskemaet skal bygherren  

 fremsende en redegørelse for projektets nærmere  

 indhold.
 Redegørelsen skal bl.a. indeholde:
En formålsbeskrivelse med angivelse af målgruppe en beskrivelse og en skitse af boligtypen oplysninger om projektets økonomiske driftsforhold, herunder  

 et driftsbudget oplysninger om omfanget og karakteren af den nødvendige  

 sociale støtte til lejerne, herunder en angivelse af, hvorledes  

 støtten tænkes tilvejebragt oplysninger om evt. samarbejdsparters deltagelse i projektet evt. ansøgning om dispensation fra regler i almenboligloven  

 samt den almene lejelov kommunalbestyrelsens/amtsrådets stillingtagen til  

 projektet.
For hvert projekt skal der udpeges en projektleder, der er  

 kommunalbestyrelsens/amtsrådets og By- og Boligministeriets  

 kontaktperson.
Projektlederen udpeges af bygherren.
Projektlederen vil  

 endvidere stå for udarbejdelsen af evalueringsrapporter, jf. afsnit  

 6.
2.2. Skøde Der skal være tinglyst endeligt skøde  

 på ejendommen senest ved byggeriets påbegyndelse.  

 Kommunalbestyrelsen/amtsrådet påser, at bygherren er i besiddelse  

 af et tinglyst endeligt skøde på ejendommen.
 Fristen for tinglysning kan udskydes, hvis tinglysningen  

 alene er betinget af tinglysningmyndighedernes samtykke, og der er  

 forhåndsgodkendelse fra disse myndigheder af, at udstykningen kan  

 godkendes.
Krav om skøde kan fraviges i de  

 undtagelsestilfælde, hvor der er tale om opførelse af byggeri  

 på lejet grund.
Kommunalbestyrelsen/amtsrådet påser, at der  

 i disse tilfælde er indgået en lejeaftale om ejendommen.
2.3. Lokalplan Kommunalbestyrelsen/amtsrådet skal påse, at de  

 planmæssige forudsætninger for det påtænkte byggeri  

 er i orden.
By- og Boligministeriet kan ikke give tilsagn om tilskud  

 til et projekt, hvis det fornødne plangrundlag ikke er tilstede.
Det  

 vil normalt sige, at der skal foreligge en endelig vedtaget lokalplan, og  

 planen skal være registreret i Planregistret.
Såfremt der ikke er  

 krav om, at projektet skal være omfattet af en lokalplan, skal  

 kommunalbestyrelsen/amtsrådet påse, at plangrundlaget i  

 øvrigt er i orden.
 Er det ikke muligt for kommunalbestyrelsen/amtsrådet  

 at få plangrundlaget tilvejebragt inden indsendelsen af  

 ansøgningen om tilskud, skal kommunalbestyrelsen/amtsrådet  

 vedlægge ansøgningen en tilkendegivelse om at ville  

 tilvejebringe det fornødne plangrundlag inden en nærmere angivet  

 frist.
2.4. Forholdet til det almene regelsæt Bygherren og initiativtageren skal som skitseret ovenfor  

 ved udformningen af projektet nærmere fastlægge formålet  

 med projektet, herunder hvem der skal være de fremtidige lejere,  

 hvordan boligerne skal indrettes, driften af projektet m.v.
For at  

 tilrettelægge projektet mest hensigtsmæssigt skal de fremtidige  

 lejere, eller organisationer, der repræsenterer de fremtidige lejere, i  

 videst muligt omfang inddrages ved projektets udformning.
For boliger, der etableres efter denne  

 forsøgsordning, gælder reglerne i den almene lovgivning.
En  

 række af disse regler kan normalt ikke fraviges - f.eks. ved  

 lejeaftalen.
 Efter almenboligloven kan det imidlertid i særlige  

 tilfælde, når der er tale om forsøg med nye byggemetoder,  

 boligformer eller forhold vedrørende driften af alment byggeri,  

 herunder udlejning og anvisning af almene boliger, tillades, at de  

 gældende almene regler fraviges, jf. almenboliglovens § 144.
Bygherren kan ansøge By- og Boligministeriet om, at  

 visse bestemmelser i det almene regelsæt som forsøg fraviges,  

 hvis bestemmelserne menes at ville hindre et ellers hensigtsmæssigt  

 projektforløb.
De fremtidige lejere eller organisationer, der  

 repræsenterer de fremtidige lejere, bør have mulighed for at  

 tage stilling til, i hvilket omfang de gældende regler i  

 almenboligloven og den almene lejelov kan søges fraveget.
 Det bør ved projektets udformning overvejes, om  

 projektet harmonerer med almenboliglovens bestemmelser om bl.a.:
Beboerdemokrati udlejning og anvisning vedligeholdelse og istandsættelse, råderet m.v.
 kapitalforvaltning.
Det bør tilsvarende overvejes, om projektets  

 udformning og fremtidige drift er i overensstemmelse med den almene lejelovs  

 regler, der regulerer lejerens retsstilling.
Loven indeholder bl.a. regler  

 om:
Kravene til lejemålets vedligeholdelsesstand i lejeperioden og  

 ved ind- og udflytning udlejerens adgang til det lejede lejerens ret til at foretage installationer i og forbedringer af det  

 lejede regnskaber for vand-, varme- og fællesantenneudgifter brugsrettens overgang ved fremleje, bytte og dødsfald m.v.
lejerens brug af det lejede udlejerens adgang til at opsige eller ophæve  

 lejemålet beboerklagenævns- og boligretsbehandling af tvister.
By- og Boligministeriet kan godkende, at visse  

 nøjere afgrænsede regler i en periode og under særlige  

 betingelser fraviges.
Muligheden for at opnå godkendelse vil bl.a. bero  

 på en vurdering af lejerens retssikkerhed.
 Ansøgning efter almenboliglovens § 144 kan ske  

 samtidig med indsendelse af ansøgning om tilskud eller senere i  

 projektforløbet, f.eks. i forbindelse med indsendelse af den  

 årlige rapport, jf. afsnit 6.
 2.5. Ansøgnings-frister m.v.
 Forsøgsordningens bevilling er fordelt på  

 finansårene 1999, 2000 og 2001. For finansåret 1999 er  

 ansøgningsfristen den 1. oktober 1999. For 2000 og 2001 er der to  

 ansøgningsfrister   den 1. april og den 1. oktober.
 Kan kommunalbestyrelsen/amtsrådet ikke nå at  

 færdigbehandle ansøgningen, kan bygherren fremsende  

 ansøgningsmaterialet direkte til By- og Boligministeriet med forbehold  

 for kommunalbestyrelsens/amtsrådets efterfølgende  

 godkendelse.
2.6. Byggeriets påbegyndelse (fase 2) Inden byggeriets påbegyndelse indsender bygherren  

 dokumentation for den før påbegyndelsen budgetterede  

 anskaffelsessum til By- og Boligministeriet, jf. bekendtgørelsens  

 § 33. Dokumentation indsendes i form af det af By- og Boligministeriet  

 udarbejdede skema eller et tilsvarende skema gennem  

 kommunalbestyrelsen/amtsrådet forsynet med dennes indstilling.
 By- og Boligministeriet meddeler skriftligt bygherren  

 godkendelse af anskaffelsesudgifterne inden påbegyndelse af  

 byggeriet.
Overskrides anskaffelsesudgiften væsentligt efter  

 byggeriets påbegyndelse, kan bygherren ansøge By- og  

 Boligministeriet om mertilsagn.
Ansøgning herom sker ved indsendelse  

 af et nyt ansøgningsskema, hvori projektets ændrede  

 forudsætninger begrundes, jf. bekendtgørelsens § 34.
Bygherren skal ansøge By- og Boligministeriet om  

 tilladelse til væsentlige ændringer af projektet efter byggeriets  

 påbegyndelse.
Ansøgning herom fremsendes gennem  

 kommunalbestyrelsen/amtsrådet forsynet med dennes indstilling.
 Efter bekendtgørelsens § 33, stk. 4, kan  

 By- og Boligministeriet tilbagekalde et meddelt tilsagn om tilskud helt eller  

 delvist, hvis projektets formål eller anskaffelsessum under byggeriets  

 gennemførelse betydeligt afviger fra det tidligere godkendte  

 projekt.
 Sker der i byggefasen en væsentlig stigning i  

 anskaffelsesudgifterne, og skyldes denne stigning, at bygherren har foretaget  

 kritisable dispositioner, udvist forsømmelighed eller foretaget  

 væsentlige ændringer af det oprindelige projekt, hvortil der blev  

 søgt om tilskud, kan By- og Boligministeriet tilbagekalde et meddelt  

 tilsagn om tilskud helt eller delvist.
 Under byggeriets gennemførelse fører  

 kommunalbestyrelsen/amtsrådet tilsyn med, at vilkårene for  

 tilsagnet om tilskud overholdes.
2.7. Byggeriets afslutning (fase 3) Efter byggeriets afslutning - senest 6 måneder efter  

 byggeriets skæringsdag - indsendes det endelige byggeregnskab til By-  

 og Boligministeriet.
 Skæringsdagen fastsættes som den dato, hvor  

 sidste bolig er klar til indflytning tillagt indtil 2 måneder til  

 færdiggørelse af udenomsarealerne.
 I byggeregnskabet skal medtages samtlige  

 anskaffelsesudgifter og indtægter frem til byggeriets  

 skæringsdag.
 Byggeregnskabet skal være underskrevet af den  

 registrerede eller statsautoriserede revisor, som har revideret regnskabet.  

 Er bygherren en kommune/amtskommune gælder særlige regler om  

 anvendelse af den kommunale revision.
Med revisors underskrift bekræftes ved  

 aflæggelsen af byggeregnskabet, at der er afholdt udgifter svarende til  

 regnskabets enkelte poster.
Det er ikke tilstrækkeligt, at revisor  

 bekræfter, at bygherrens beregning af posterne er i overensstemmelse  

 med tilskudsreglerne.
Det forudsættes, at revisor har foretaget en  

 gennemgang af bilag i overensstemmelse med god regnskabsskik.
 Bygherren skal på forlangende give  

 kommunalbestyrelsen/amtsrådet eller By- og Boligministeriet alle  

 nødvendige oplysninger til belysning af projektets økonomiske  

 forhold, jf. bekendtgørelsens §§ 19 og 21, stk 2.
 Finder kommunalbestyrelsen/amtsrådet, at  

 byggeregnskabet og byggeriet i øvrigt opfylder de krav og  

 vilkår, der er stillet til byggeriet, indsendes byggeregnskabet til By-  

 og Boligministeriet med indstilling om By- og Boligministeriets endelige  

 godkendelse af byggeregnskabet.
3. Kommunalbestyrelsens/amtsrådets medvirken For at sikre den størst mulige sammenhæng og  

 kvalitet i projektet er det hensigtsmæssigt, at  

 kommunalbestyrelsen/amtsrådet meget tidligt inddrages i udarbejdelsen  

 af de enkelte forsøgsprojekter.
Et lokalt engagement   også  

 lokalpolitisk   vil være medvirkende til, at der i  

 kommunen/amtskommunen skabes nogle gode forsøgsprojekter, der er  

 særligt tilrettelagt efter kommunens/amtskommunens forhold.
 Hvis bygherren finder, at et projekt vil kunne  

 gennemføres på god og hensigtsmæssig vis uden  

 kommunalbestyrelsens/amtsrådets økonomiske bidrag til  

 etableringen og/eller uden bidrag til den sociale service til lejerne, er  

 bygherren ikke afskåret fra at opnå tilskud til forsøget.
Bygherren skal også i disse tilfælde indsende  

 ansøgningen til kommunalbestyrelsen/amtsrådet, der videresender  

 ansøgningen til By- og Boligministeriet.
By- og Boligministeriet vil  

 herefter vurdere, om det er muligt at gennemføre  

 forsøgsprojektet i overensstemmelse med intentionerne bag  

 forsøgsordningen.
 Kommunalbestyrelsen/amtsrådet skal således  

 videresende ansøgningen til By- og Boligministeriet forsynet med  

 kommunalbestyrelsens/amtsrådets stillingtagen, selv om  

 kommunalbestyrelsen/amtsrådet ikke kan anbefale projektet.
3.1. Tilskuds-ansøgning (fase 1) Kommunalbestyrelsen/amtsrådet fremsender det samlede  

 ansøgningsmateriale til By- og Boligministeriet med anførelse  

 af kommunalbestyrelsens/amtsrådets stillingtagen til projektet.
Dette  

 gælder, uanset om kommunalbestyrelsen/amtsrådet kan anbefale  

 projektet.
Ved indsendelsen af ansøgningen til By- og  

 Boligministeriet skal kommunalbestyrelsen/amtsrådet tage stilling til  

 projektet som helhed og redegøre for det finansielle grundlag.
Desuden  

 skal kommunalbestyrelsen/amtsrådet påse, at et ansøgningsskema (medtaget som en del af bilag 1 til  

 denne vejledning eller et ansøgningsskema, der indeholder tilsvarende  

 oplysninger) og en uddybende beskrivelse af projektet er udarbejdet, jf.  

 bekendtgørelsens § 8, stk. 1-2, at der er udpeget en projektleder, jf. bekendtgørelsens  

 § 8, stk. 3, at det nødvendige plangrundlag, herunder normalt en lokalplan,  

 er tilvejebragt og registreret i Planregistret, jf. bekendtgørelsens  

 § 10, at byggeloven og de i medfør af loven fastsatte bestemmelser  

 er iagttaget, jf. bekendtgørelsens § 16, at der mellem kommunalbestyrelsen/amtsrådet og bygherren er  

 indgået en aftale om, til hvilken personkreds boligerne skal udlejes,  

 jf. bekendtgørelsens § 17, at der er tilvejebragt eller vil kunne tilvejebringes den  

 fornødne støtte i dagligdagen til lejerne efter lov om social  

 service, jf. bekendtgørelsens § 18, at anskaffelsessummens enkelte udgiftsposter hver især er  

 rimelige set i forhold til projektets eller byggeriets udformning og indhold,  

 jf. bekendtgørelsens § 22, stk 1, at samtlige udgifter, herunder udgifter, hvortil der ydes tilskud  

 efter By- og Boligministeriets lovgivning eller anden lovgivning indgår  

 i anskaffelsessummen for byggeriet, jf. bekendtgørelsens § 22,  

 stk. 2-3, at købesummen for en eksisterende ejendom, herunder et  

 ubebygget areal, der erhverves med henblik på etablering af  

 forsøgsboliger, opgjort kontant ikke overstiger værdien i handel  

 og vandel, jf. bekendtgørelsens § 23, stk. 1, at den eksisterende ejendoms værdi ikke medtages i  

 anskaffelsessummen ved etablering af boliger ved ombygning af eller  

 tilbygning til ejendomme, hvortil der tidligere er meddelt tilsagn om  

 offentlig støtte i medfør af byggestøtte-,  

 kollegiestøtte-, boligbyggeri-, ældrebolig- eller  

 almenboliglovgivningen, jf. bekendtgørelsens § 23, stk  

 2.
3.2. Byggeriets påbegyndelse (fase 2) Ansøgningsskemaet indsendes i fase 2 ligeledes til  

 By- og Boligministeriet gennem kommunalbestyrelsen/amtsrådet, jf.  

 bekendtgørelsens § 33, stk. 1, ligesom ansøgning om  

 mertilsagn, jf. bekendtgørelsens § 34, og godkendelse af  

 væsentlige projektændringer, jf. bekendtgørelsens  

 § 35, skal indsendes gennem kommunalbestyrelsen/amtsrådet.
Desuden  

 fører kommunalbestyrelsen/amtsrådet under byggeriets eller  

 arbejdernes gennemførelse tilsyn med, at betingelserne og vilkår  

 for tilsagn om tilskud overholdes, jf. bekendtgørelsens § 33,  

 stk. 3.
Kommunalbestyrelsen/amtsrådet skal endvidere  

 påse, at der senest ved byggeriets påbegyndelse er stiftet en almen  

 selvejende institution, at der er godkendt vedtægter samt udpeget en  

 bestyrelse, hvis bygherren ikke er en kommune, en amtskommune eller en  

 afdeling tilhørende en almen boligorganisation, jf.  

 bekendtgørelsens § 6, at bygherren senest ved byggeriets påbegyndelse har tinglyst  

 endeligt skøde på ejendommen og står som debitor for de  

 lån, som optages til finansiering af byggeriet, jf.  

 bekendtgørelsens § 9, at bestemmelserne om udbud, pris og tid, ansvar, kvalitetssikring og  

 bygningsdrift er i agttaget senest ved byggeriets påbegyndelse, jf.  

 bekendtgørelsens § 12, herunder, at byggearbejderne er udbudt i konkurrence efter Byggestyrelsens  

 cirkulære nr. 50 af 14. april 1989 om udbud af bygge- og  

 anlægsarbejder (udbudscirkulæret), medmindre  

 kommunalbestyrelsen/amtsrådet har godkendt, at underhåndsbud kan  

 indhentes som følge af projektets karakter som forsøgsprojekt,  

 jf. bekendtgørelsens § 13, at anskaffelsessummens enkelte udgiftsposter hver især er  

 rimelige set i forhold til projektets eller byggeriets udformning og indhold,  

 at samtlige udgifter, herunder udgifter, hvortil der ydes tilskud efter By-  

 og Boligministeriets lovgivning eller anden lovgivning indgår i  

 anskaffelsessummen for byggeriet, jf. bekendtgørelsens § 22,  

 stk. 1-3, at bygherren inden byggeriets påbegyndelse indsender  

 dokumentation for den før påbegyndelsen budgetterede  

 anskaffelsessum og at de stillede betingelser efter lov om almene boliger  

 samt støttede private andelsboliger m.v. og efter  

 bekendtgørelsen samt øvrige myndighedskrav er opfyldt, jf.  

 bekendtgørelsens § 33, stk. 1-2.
3.3. Byggeriets afslutning (fase 3) Ved fase 3 i byggeriet skal  

 kommunalbestyrelsen/amtsrådet:
påse, at bygherren fremsender endeligt byggeregnskab, påtegne det endelige byggeregnskab og indsende det til By- og  

 Boligministeriet, jf. bekendtgørelsens § 36, stk. 3, underrette By- og Boligministeriet, hvis der sker forsinkelse af  

 byggeriets afslutning i forhold til den skæringsdato, bygherren har  

 angivet på ansøgningsskemaet, jf. bekendtgørelsens  

 § 36, stk. 4, påse, at byggeriet senest samtidig med  

 færdiggørelsen overdrages til en almen selvejende institution,  

 hvis bygherren ikke er en kommune, en amtskommune eller en afdeling  

 tilhørende en almen boligorganisation, jf. bekendtgørelsens  

 § 6, stk. 2-3.
3.4. Social service Kommunalbestyrelsen/amtsrådet skal inden  

 indsendelsen af projektansøgningen påse, at der er tilvejebragt  

 eller vil kunne tilvejebringes den fornødne sociale service til  

 lejerne efter lov om social service.
Kommunalbestyrelsen/amtsrådet skal  

 ved indsendelsen af ansøgningen redegøre for omfanget af den  

 fornødne sociale service med angivelse af, på hvilken  

 måde, servicen finansieres, dvs. om det alene er med  

 kommunale/amtskommunale midler, med midler andre steder fra eller med en  

 kombination af kommunale/amtskommunale midler og andre midler.
 Kommunerne skal sørge for tilbud om personlig  

 hjælp, omsorg og pleje m.v. og om social støtte i dagligdagen  

 til lejerne i projekterne, der indgår i forsøgsordningen.
 Hjælpen ydes efter bestemmelserne i §§ 71 og  

 73-75 i lov om social service og gives efter en konkret, individuel  

 behovsvurdering og uafhængig af boform, dvs. til beboere i vedvarende  

 boliger eller bofællesskaber efter By- og Boligministeriets lovgivning.  

 Kommunerne er forpligtet til løbende at vurdere behovet for  

 hjælp og tilpasse hjælpen efter modtagerens aktuelle behov.
 Amtskommunen kan yde hjælp efter lov om social  

 service, når der er tale om personer med ophold i amtskommunale  

 boformer efter almenboligloven.
Bestemmelserne om hjælp og anden støtte i  

 dagligdagen til forsøgsordningens målgruppe findes i  

 Socialministeriets vejledning nr. 45 af 10. marts 1998 om den sociale indsats  

 for de mest udsatte voksne: Sindslidende, stof- og alkoholmisbrugere,  

 hjemløse m.fl.
Som det fremgår af vejledningen, vil det ved  

 tilrettelæggelse af støtteforanstaltningen være en fordel,  

 at støttepersonen er lejeren bekendt, f.eks. fra ophold i en boform  

 efter § 94 i lov om social service eller fra andre sammenhænge.  

 Medhjælpsopgaven vil dermed varetages af medarbejdere fra en  

 § 94-boform, et værested, kriminalforsorgen, en privat  

 hjælpeorganisation m.v. for kommunen på  

 entreprisevilkår.
Boformer efter § 94 i lov om social service  

 (forsorgshjem, herberger m.v.) kan endvidere i en periode på indtil et  

 år efter udslusning yde efterfølgende hjælp til tidligere  

 beboere, der er flyttet i en lejlighed eller anden boform udenfor  

 § 94-regi.
Hvis § 94-indsatsen fortsætter efter dette  

 tidspunkt vil det enten være som generel støtte/supervision  

 (»bagstopperfunktion«) eller som aftalt entrepriseindsats.
 I det omfang, der er tale om forsøgs- og  

 metodeudviklingsprojekter, er der mulighed for at søge midler fra  

 Socialministeriets puljer med henblik på at udvikle og afprøve  

 nye arbejdsformer og arbejdsmetoder overfor forsøgsordningens  

 målgrupper og styrke samspillet mellem boformerne efter lov om social  

 service og de permanente boliger efter By- og Boligministeriets lovgivning.  

 Der vil kunne søges støtte til de særlige udgifter, der  

 er forbundet med planlægning, efteruddannelse, processtøtte  

 m.m.
4. By- og Boligministeriets medvirken By- og Boligministeriet træffer afgørelse om,  

 hvilke projekter der kan opnå tilskud, fastsætter tilskuddets  

 størrelse, samt tidspunktet for tilskuddets udbetaling.
 Til brug for bedømmelsen af de indkomne  

 ansøgninger udpeger By- og Boligministeriet en referencegruppe med  

 bl.a. repræsentanter fra de kommunale organisationer, visse  

 interesseorganisationer samt Socialministeriet.
 By- og Boligministeriet kan endvidere indhente faglig  

 bistand fra organisationer m.v. med viden på det sociale og  

 byggetekniske område.
 Referencegruppens og organisationernes vurderinger samt  

 kommunalbestyrelsens/amtsrådets stillingtagen til ansøgningerne  

 danner grundlag for By- og Boligministeriets afgørelse af, hvilke  

 projekter der kan modtage tilskud.
 By- og Boligministeriet kan som betingelse for tilsagn om  

 tilskud stille særlige krav til forsøgets indhold og  

 gennemførelse, herunder fastsætte en frist for indsendelse af  

 ansøgningsskemaet vedrørende byggeriets påbegyndelse  

 (fase 2), således at der sikres en hensigtsmæssig drift i  

 overensstemmelse med forsøgsordningens formål.
 Bygherren og projektlederen skal efter anmodning give By-  

 og Boligministeriet enhver oplysning om projektet til brug for en vurdering  

 af projektets indhold.
 By- og Boligministeriet:
Kan give tilsagn om tilskud på baggrund af bygherrens  

 ansøgning (fase 1), jf. bekendtgørelsens § 1, godkender anskaffelsessummen inden påbegyndelsen af byggeriet  

 (fase 2), jf. bekendtgørelsens § 33, stk. 1, kan tilbagekalde tilsagn om tilskud helt eller delvist, hvis  

 projektets formål eller anskaffelsessum afviger betydeligt fra det  

 tidligere godkendte projekt, jf. bekendtgørelsens § 33,  

 stk. 4, kan give mertilsagn til en bygherre, der har fået tilsagn om  

 tilskud, hvis projektbudgettet overskrides væsentligt under  

 opførelsen og forudsat, at bygherren dokumenterer overskridelsen og  

 beskriver årsagen hertil, jf. bekendtgørelsens § 34, skal efter påbegyndelsen af byggeriet godkende alle  

 væsentlige projektændringer, jf. bekendtgørelsens  

 § 35, skal godkende det endelige byggeregnskab, jf. bekendtgørelsens  

 § 36, stk. 3, kan godkende forlængelse af fristen for fremsendelse af  

 byggeregnskab, samt forlange yderligere regnskabsmæssige oplysninger,  

 jf. bekendtgørelsens § 36, stk. 5, kan reducere tilskuddet, hvis der i byggeregnskabet er anført  

 udgifter, som By- og Boligministeriet ikke kan godkende, jf.  

 bekendtgørelsens § 37, stk. 2.
 By- og boligministeren kan efter almenboliglovens  

 § 146, stk. 1, nr. 3, i hvert finansår indenfor en ramme  

 på 5 mio. kr. yde tilsagn om tilskud til forsøg med at  

 tilvejebringe passende boligforhold for hjemløse og andre vanskeligt  

 stillede grupper.
Tilskuddet ydes til dokumenterede merudgifter til  

 dækning af udviklingsomkostninger.
Det er en betingelse for tilsagn, at  

 der er indgået en udviklingsaftale mellem By- og Boligministeriet og  

 bygherren, samt at kommunalbestyrelsen/amtsrådet har afgivet en  

 erklæring om, at der ikke forventes udlejningsvanskeligheder for  

 projektet.
 En bygherre, der ønsker tilskud efter § 146,  

 stk. 1, nr. 3, i almenboligloven, kan fremsende denne ansøgning  

 samtidig med ansøgningen om tilskud efter bekendtgørelsen, jf.  

 bekendtgørelsens § 28, stk. 6.
 For nærmere oplysning om forsøgsordningen  

 efter almenboliglovens § 146, stk. 1, nr. 3, henvises til By- og  

 Boligministeriet pjece herom, Forsøgsbyggeri, juli 1998.
5. Økonomiske forhold 5.1. Anskaffelses-summens bestanddele Den anskaffelsessum, der kan godkendes, består af  

 grundudgifter, håndværkerudgifter og omkostninger, jf. vejledning  

 til ansøgningsskemaet, jf. bilag 2 til denne vejledning.
 Inden indsendelse af ansøgning til By- og  

 Boligministeriet vurderer og påser kommunalbestyrelsen/ amtsrådet  

 om anskaffelsessummens enkelte bestanddele hver især er rimelige i  

 forhold til byggeriets eller projektets udformning og indhold.
 By- og Boligministeriet kan efter bekendtgørelsens  

 § 21 ved sin vurdering af projektet blandt andet stille som betingelse  

 for tilsagn om tilskud, at ansøger reducerer anskaffelsessummen.
5.2. Finansierings-muligheder For boliger, der etableres efter bekendtgørelsen,  

 er reglerne i almenboliglovens kap. 9 om finansiering af nybyggeri  

 fraveget.
Med fravigelsen af almenboliglovens regler  

 vedrørende finansiering åbnes der op for en bredere vifte af  

 finansieringsformer.
Der kan således optages banklån eller  

 realkreditlån, ligesom de initiativtagende organisationer kan yde  

 tilskud/lån.
Desuden er der mulighed for, at  

 kommunalbestyrelsen/amtsrådet kan beslutte at støtte projektet  

 ved at yde tilskud eller lån til etableringen.
 For realkreditlån gælder, at den maksimale  

 tilladte løbetid er 30 år.
Bygherren (tilskudsmodtager) skal stå som debitor  

 ved optagelse af lån til finansiering af byggeriet.
Det gælder  

 både byggelån og anden belåning.
Ved byggeri  

 tilhørende en almen boligorganisation er det afdelingen, der er  

 bygherre, tilskudsmodtager og debitor.
5.3. Tilskud og tilskuds-størrelse Der kan søges tilsagn om tilskud til etableringen  

 af boliger.
Tilskud gives som et engangsbeløb.
 Boligerne kan, jf. afsnit 1.4., etableres ved:
Nybyggeri, erhvervelse eller erhvervelse med efterfølgende ombygning af  

 eksisterende ejendomme, hvis ejendommen ikke er opført med offentlig  

 støtte, eller ombygning, herunder på- og tilbygning af eksisterende  

 ejendomme.
 Ved ombygning af boliger, der har modtaget støtte  

 efter almenbolig-, boligbyggeri-, kollegiestøtte-, byggestøtte-  

 eller ældreloven, opretholdes tilsagnet om offentlig støtte op  

 uændrede vilkår.
Der kan gives tilskud til etablering af  

 fælleslokaler i tilknytning til boligerne, herunder  

 personalerum/-kontor.
Sådanne udgifter medtages i anskaffelsessummen.  

 Der ydes ikke tilskud til servicearealer efter By- og Boligministeriet  

 lovgivning.
 Ved fastsættelsen af tilskuddet tages udgangspunkt i  

 følgende retningslinier:
At tilskuddet pr. bolig ikke vil udgøre mere end 150.000 kr., at tilskuddet pr. bolig ikke vil udgøre et beløb, der i  

 byggeregnskabet overstiger den endelige anskaffelsesudgift pr. bolig, og at tilskuddet til et enkelt projekt ikke vil udgøre mere end 2  

 mio. kr.
 I vurderingen af, om et projekt kan opnå  

 støtte indgår bl.a.:
Projekternes størrelse.
Det er hensigten, at der etableres  

 mindre projekter, dvs. projekter med færre end 20 boliger, jf.  

 bekendtgørelsens § 27, stk. 2.
Projekternes udformning.
Det er hensigten at yde støtte til  

 etablering af boliger, der adskiller sig fra sædvanligt støttet  

 og dyrere byggeri.
Det er derfor hensigten, at der etableres boliger med en  

 endelig anskaffelsessum på ikke over 350.000 kr.
Tilskuddets størrelse i det enkelte projekt vil  

 afhænge af projektets samlede finansiering samt de budgetterede  

 driftsudgifter.
Der skal sikres balance mellem de driftsmæssige  

 indtægter og udgifter.
Ved meddelelse af tilsagn om tilskud vil By- og  

 Boligministeriet lægge afgørende vægt på, hvorledes  

 projektet finansieres samt, at der opnås en forsvarlig drift.
 Meddeler By- og Boligministeriet tilsagn om et mindre  

 tilskud (op til 500.000 kr.), kan By- og Boligministeriet tillade, at  

 bestemmelserne i bekendtgørelsen helt eller delvist fraviges.
Lejeniveauet bør afspejle boligens kvalitet,  

 ligesom lejen bør ses i sammenhæng med lejen for andre boliger,  

 der kan anses som et alternativ til disse boliger, f.eks. ungdomsboliger  

 eller herbergspladser.
Lejen bør derfor ekskl. udgifter til varme og  

 antennebidrag ligge i niveauet 1.500-2.500 kr. pr. måned.
 Der kan ydes boligstøtte til lejere efter reglerne  

 i lov om individuel boligstøtte, hvis der til den enkelte bolig er  

 installeret køkkenafløb, eller at kommunen har godkendt  

 boligerne som bofællesskab med fælles eller individuelle  

 køkkener.
5.4. Udbetaling af lån For at billiggøre finansieringen af byggeriet  

 bør lån hjemtages så tidligt som muligt.
Hjemtagelsen af  

 realkreditlån indebærer, at evt. byggelån samtidig hermed  

 nedbringes.
Det må forventes, at en væsentlig medfinansiering fra  

 bygherrens side i en række projekter helt eller delvist kan erstatte et  

 byggelån.
Realkreditlån hjemtages senest, når sidste  

 bolig er klar til indflytning.
Hjemtagelsen skal ikke afvente godkendelsen af  

 den endelige anskaffelsessum i forbindelse med byggeregnskabet.
 Realkreditlånet bør som udgangspunkt  

 hjemtages på grundlag af By- og Boligministeriets godkendelse af  

 anskaffelsessummen ved byggeriets påbegyndelse, medmindre bygherren,  

 når byggeriet er færdigt, er klar over, at de afholdte  

 dokumenterede udgifter vil være lavere end denne anskaffelsessum.
 Den endelige finansiering af byggeriet sker samtidig med  

 By- og Boligministeriets godkendelse af den endelige anskaffelsessum efter  

 byggeriets afslutning og meddelelse af eventuel ibrugtagelsestilladelse.
 Hjemtages et for stort lån i forhold til den  

 godkendte endelige anskaffelsessum skal lånet nedbringes, jf.  

 bekendtgørelsens § 31. Hvis det for meget optagne  

 realkreditlån udgør maksimalt 25.000 kr., skal lånet dog  

 ikke nedbringes.
Optages andre lån, herunder banklån eller  

 lignende, kan lånet tidligst hjemtages samtidig med By- og  

 Boligministeriets godkendelse af projektet forud for byggeriets  

 påbegyndelse.
Der stilles i øvrigt ikke yderligere krav til  

 vilkår for optagelse af banklån el. lign.
Vilkårene for  

 optagelse af sådanne lån beror på den konkrete  

 låneaftale mellem bygherren og långiver.
5.5. Udbetaling af tilskud (fase 3) Efter byggeriets afslutning indsender bygherren gennem  

 kommunalbestyrelsen/amtsrådet dokumentation for samtlige afholdte  

 udgifter til By- og Boligministeriet.
Oplysningerne, der indsendes på  

 det af By- og Boligministeriet udarbejdede skema eller et tilsvarende skema,  

 skal påtegnes af kommunalbestyrelsen/amtsrådet.
 Godkender By- og Boligministeriet den endelige  

 anskaffelsessum efter byggeriets afslutning, udbetaler Finanstyrelsen  

 tilskuddet.
By- og Boligministeriet kan under særlige  

 omstændigheder udbetale tilskuddet helt eller delvist efter godkendelse  

 af anskaffelsessummen inden byggeriets påbegyndelse.
Det er en  

 betingelse, at kommunalbestyrelsen/amtsrådet anbefaler dette.
Et evt.  

 forudbetalt tilskud kan dog først udbetales efter at bygherrens  

 eventuelle egne midler, herunder en afdelings/almen selvejende institutions  

 egenfinansiering, kommunale/amtskommunale tilskud, fondstilskud m.v., er  

 anvendt.
Overstiger anskaffelsessummen efter byggeriets  

 påbegyndelse væsentligt den anskaffelsessum, der er indberettet  

 til By- og Boligministeriet på påbegyndelsestidspunktet, kan  

 bygherren gennem kommunalbestyrelsen/amtsrådet ansøge By- og  

 Boligministeriet om mertilsagn.
By- og Boligministeriet træffer  

 afgørelse om mertilsagn samt om størrelsen af et evt.  

 tilskud.
6. Evaluering Der skal for alle iværksatte projekter udarbejdes  

 årlige rapporter.
Rapporterne skal indsendes til By- og  

 Boligministeriet.
Den første rapport indsendes, når sidste bolig  

 er klar til indflytning.
Derefter indsendes rapporterne med 1 års  

 mellemrum.
 Som en endelig evaluering af projektet indsendes en sidste  

 rapport 3 år efter, at den sidste bolig er klar til indflytning.
 Det forudsættes, at projektlederen, der har den  

 daglige kontakt til beboerne i forsøgsforløbet, udarbejder  

 nævnte rapporter.
 Rapporterne og den endelige evaluering skal indeholde en  

 nærmere gennemgang af forsøgsforløbet på baggrund  

 af forsøgets målsætninger.
 Det er hensigten, at rapporteringerne og den endelige  

 evaluering skal afspejle de mere konkrete problemstillinger, som opstår  

 i de enkelte projekter, f.eks. i relation til boligernes udformning, den  

 geografiske placering af forsøgsprojektet, det kommunale/amtskommunale  

 engagement, den sociale service til beboerne, øvrige driftsforhold  

 m.v.
 Rapporterne skal give By- og Boligministeriet mulighed for  

 at vurdere forløbet i de enkelte projekter, og skal sammen med den  

 endelige evaluering indgå som et bidrag til den samlede analyse af  

 forsøgsordningen.
På baggrund af rapporterne vil der ligeledes  

 være mulighed for at ansøge By- og Boligministeriet om  

 ændringer i forhold til projektbeskrivelsen.
Behovet for  

 ændringer kan f.eks. opstå i forhold til det almene  

 regelsæt, jf. afsnit 2.4.
 Alle evalueringsrapporter skal indsendes til By- og  

 Boligministeriet via kommunalbestyrelsen/ amtsrådet forsynet med dennes  

 bemærkninger.
 By- og Boligministeriet vil i samarbejde med blandt andre  

 Socialministeriet og med inddragelse af den af By- og Boligministeriet  

 nedsatte referencegruppe foretage en endelig evaluering af  

 forsøget.
B.
DRIFT 7. Lejefastsættelse Bestemmelserne i bekendtgørelsens §§ 42-59 og  

 denne vejlednings afsnit 7-14 gælder ikke for boliger, der  

 tilhører en almen boligorganisation.
På disse boliger  

 gælder derimod reglerne for almen boligvirksomhed.
Det er bestyrelsen for den almene selvejende institution,  

 der er ansvarlig for, at huslejen fastsættes efter reglerne i den  

 almene lejelov, dvs. efter balancelejeprincippet.
Lejen for den almene  

 selvejende institutions boliger samt evt. fælleslokaler, kontor m.v.  

 skal til enhver tid være fastsat således, at der af de samlede  

 indtægter kan afholdes de udgifter, der er forbundet med driften.
Den  

 nødvendige leje fastsættes på grundlag af det årlige  

 driftsbudget.
 I lejefastsættelsen kan ikke indgå udgifter  

 til den sociale service, der betales af staten, kommunen eller amtskommunen  

 m.fl.
 Eventuelt opsamlede driftsunderskud skal normalt afvikles  

 over højst 5 år.
Bestyrelsen for den almene selvejende institution skal  

 hvert år udarbejde et budget over institutionens udgifter og  

 indtægter for det følgende år.
Senest 3 måneder  

 før regnskabsårets begyndelse, skal bestyrelsen for den almen  

 selvejende institution fremsende budgettet til kommunalbestyrelsen/  

 amtsrådet.
 Kommunalbestyrelsen/amtsrådet afgør, om den  

 finder det nødvendigt at foretage en egentlig godkendelse af  

 budgettet, eller om en kritisk gennemgang er tilstrækkelig.  

 Kommunalbestyrelsen/amtsrådet meddeler bestyrelsen for den almene  

 selvejende institution, om budgettet kan godkendes, eller om der er  

 bemærkninger hertil.
 Det bør tilstræbes, at beboerne i videst  

 muligt omfang inddrages i forbindelse med budgetplanlægningen.
8. Regnskabsaflæggelse Årsregnskabet for den almene selvejende institution  

 skal fremsendes til den tilsynsførende kommune/ amtsråd.
 Bestyrelsen for den almene selvejende institution er  

 ansvarlig for, at regnskabsaflæggelsen sker i overensstemmelse med  

 § 45 i bekendtgørelsen.
 Årsregnskabet opstilles i overensstemmelse med den  

 kontoplan, der er optaget som bilag 2 til bekendtgørelsen (denne  

 vejlednings bilag 1). By- og Boligministeriet har ikke udarbejdet et  

 standardskema til kontoplanen, men det er en betingelse, at der i et  

 regnskabsskema anvendes samme kontoplan som i bilag 2 til  

 bekendtgørelsen (denne vejlednings bilag 1).
 I regnskabsskemaet skal der ved hver post i regnskabet og  

 i de tilknyttede noter anføres de tilsvarende beløb for det  

 foregående regnskabsår.
 Efter bilag 1 til bekendtgørelsen finder  

 årsregnskabsloven anvendelse, medmindre bekendtgørelsen med  

 bilag fraviger disse regler.
Årsregnskabet skal - med undtagelser fra  

 årsregnskabsloven, der følger af bekendtgørelsen - give  

 et retvisende billede af den almene selvejende institutions aktiver og  

 passiver, af den økonomiske stilling og af driftsresultatet.
Den  

 forklarende tekst til regnskabet i form af noter bør begrænses  

 til det mest informative.
 Inden årsregnskabet - vedlagt årsberetning og  

 revisionsprotokol - indsendes til kommunalbestyrelsen/amtsrådet, skal  

 regnskabet underskrives af institutionens bestyrelse og revisor.
Den almene selvejende institutions vedtægter skal  

 indeholde en bestemmelse om regnskabsåret, som skal omfatte 12  

 måneder.
Første regnskabsperiode kan omfatte et kortere eller  

 længere tidsrum, dog maksimalt 18 måneder.
Tilsvarende  

 gælder ved omlægning af regnskabsåret, § 45,  

 stk. 4, i bekendtgørelsen.
 Kommunalt/amtskommunalt ejede boliger er ikke omfattet af  

 ovennævnte om regnskabsaflæggelse.
9. Revision De nærmere bestemmelser om, hvorledes revision af en  

 almen selvejende institutions regnskaber skal ske, fremgår af By- og  

 Boligministeriets instruks om revision af regnskaber for  

 forsøgsboliger etableret som en almen selvejende institution, jf.  

 vejledningens bilag 1 (bilag 1 til bekendtgørelsen), samt  

 §§ 48-49 i bekendtgørelsen.
 Regnskaberne revideres af en registreret eller  

 statsautoriseret revisor.
 Revisor skal føre en revisionsprotokol, hvori  

 anføres hvilke revisionsarbejder, der er udført, hvilke forhold  

 der har givet anledning til bemærkninger, samt om der er fundet mangler  

 ved den selvejende institutions interne regnskabsmæssige kontrol og  

 regnskabsmæssige forhold i øvrigt.
 Hvis revisor konstaterer uregelmæssigheder af  

 væsentlig betydning for den økonomiske drift, eller der  

 opstår tvivl om, hvorvidt de økonomiske forpligtigelser kan  

 overholdes, skal revisor straks foretage indberetning til den selvejende  

 institutions bestyrelse, kommunalbestyrelsen/ amtsrådet og By- og  

 Boligministeriet.
 Tilsvarende indberetningspligt gælder, hvis revisor  

 konstaterer usikkerhed om, hvorvidt en almen selvejende institution kan  

 overholde sine økonomiske forpligtigelser.
 Revision af kommunale/amtskommunale boliger skal ske efter  

 de i lov om kommunernes styrelse fastsatte regler for revision af kommunernes  

 virksomhed.
10. Tilsynsmyndighed Tilsynet med almene selvejende institutioner, der har  

 modtaget tilskud efter bekendtgørelsen, føres af den  

 kommunalbestyrelse/amtsråd, der har videresendt ansøgningen til  

 By- og Boligministeriet, jf. bekendtgørelsens § 50.
For boliger, der ejes af en kommune eller amtskommune, er  

 der ikke fastsat regler for tilsynet.
Kommunen og amtskommunen  

 fastsætter selv retningslinierne for tilsynet.
11. Organisatorisk tilsyn Kommunalbestyrelsen/amtsrådet godkender oprettelsen  

 af almene selvejende institutioner og indberetter herom til By- og  

 Boligministeriet.
 Kommunalbestyrelsen/amtsrådet godkender  

 vedtægter samt ændringer heraf for den almene selvejende  

 institution og påser, at ejendommen anvendes i overensstemmelse med  

 formålet i vedtægterne.
 Kommunalbestyrelsen/amtsrådet foretager indstilling  

 til By- og Boligministeriet, efter ansøgning fra den almene selvejende  

 institution om afhændelse, nedlæggelse eller væsentlig  

 forandring af en ejendom, der er opført efter  

 bekendtgørelsen.
Afhændelse, nedlæggelse eller væsentlig  

 forandring af en ejendom, hvortil der er ydet tilskud efter  

 bekendtgørelsen, kan kun ske med By- og Boligministeriets godkendelse.  

 By- og Boligministeriet kan fastsætte særlige betingelser for en  

 godkendelse, herunder efter omstændighederne at der skal ske hel eller  

 delvis tilbagebetaling af tilskud ydet efter bekendtgørelsen.
By- og  

 Boligministeriet skal ligeledes godkende alle forhold, der medfører  

 væsentlige ændringer i forhold til det oprindelige  

 forsøgsprojekt.
12. Tilsyn med driften Kommunalbestyrelsen/amtsrådet skal påse, at  

 driften er i overensstemmelse med bestemmelserne herom.  

 Kommunalbestyrelsen/amtsrådet kan tage de forholdsregler, der  

 skønnes nødvendige for at sikre en forsvarlig drift af den  

 almene selvejende institution, herunder komme med henstillinger og  

 påbud til bestyrelsen, jf. bekendtgørelsen § 53.
 Den almene selvejende institution skal på  

 forlangende give kommunalbestyrelsen/amtsrådet og By- og  

 Boligministeriet enhver oplysning om relevante forhold til belysning af, om  

 den almene selvejende institution drives og ledes på forsvarlig  

 vis.
 Kommunalbestyrelsen/amtsrådet påser, at  

 boligerne anvendes til deres formål, samt at der til boligerne er  

 knyttet den sociale støtte, der er nødvendig for, at lejerne  

 kan fungere i dagligdagen.
 Kommunalbestyrelsen/amtsrådet godkender den  

 foreløbige leje ved boligernes ibrugtagelse, den endelige leje samt  

 øvrige ændringer af lejen.
Samtlige almene selvejende institutioners ind- og  

 udbetalinger skal foregå direkte over en særskilt konto oprettet  

 i den almene selvejende institutions navn i et pengeinstitut.
Dette krav  

 omfatter såvel den almene selvejende institutions indtægter som  

 udgifter, deposita m.v.
 Den almene selvejende institutions regnskab indsendes til  

 kommunalbestyrelsen/amtsrådet i den kommune/amtskommune, som har  

 indsendt ansøgningen til By- og Boligministeriet.
 Regnskabsmaterialet omfatter:
Regnskab for den almene selvejende institution, samt budget for det  

 følgende regnskabsår, udskrift af revisionsprotokol, årsberetning.
Kommunalbestyrelsen/amtsrådet skal hvert år  

 godkende eller foretage en kritisk gennemgang af budgettet, herunder  

 påse at budgettet balancerer, og at evt. underskud fra tidligere  

 år søges afviklet.
Om kommunalbestyrelsen /amtsrådet  

 finder det nødvendigt at godkende budgettet eller alene foretage en  

 kritisk gennemgang vil bero på de økonomiske forhold i det  

 enkelte projekt.
Kommunalbestyrelsen/amtsrådet meddeler bestyrelsen for  

 den almene selvejende institution, om budgettet kan godkendes eller har givet  

 anledning til kritiske bemærkninger.
 Kommunalbestyrelsen/amtsrådet skal hvert år  

 godkende eller kritisk gennemgå regnskabet, og skal i forbindelse med  

 regnskabets godkendelse nøje påse, at drift og økonomi  

 efter de forelagte oplysninger skønnes at være forsvarlig og i  

 overensstemmelse med kravene hertil, jf. § 52 i  

 bekendtgørelsen.
Kommunalbestyrelsen/amtsrådet kan anmode revisoren  

 for den almene selvejende institution om en særskilt erklæring om  

 nærmere angivne forhold, herunder om det forelagte regnskabsmateriale  

 overholder gældende bestemmelser.
Tilsvarende skal bestyrelsen for den  

 almene selvejende institution på kommunalbestyrelsens/amtsrådets  

 forlangende give oplysninger, der belyser, hvorledes denne ledes og  

 drives.
 Hvis kommunalbestyrelsen/amtsrådet finder, at  

 regnskabet er kritisabelt, skal dette påtales over for den almene  

 selvejende institution med påbud om at fortage de nødvendige  

 foranstaltninger, som kommunalbestyrelsen/amtsrådet skønner  

 nødvendige.
Kommunalbestyrelsen/amtsrådet skal straks foretage  

 indberetning til By- og Boligministeriet, hvis den konstaterer  

 uregelmæssigheder af væsentlig betydning for den almene  

 selvejende institutions eller ejendommens drift.
Af indberetningen skal  

 fremgå kommunalbestyrelsens/ amtsrådets indstilling samt  

 oplysning om, hvilke foranstaltninger kommunalbestyrelsen/amtsrådet har  

 truffet eller agter at træffe.
Det samme gælder, hvis  

 kommunalbestyrelsen/amtsrådet konstaterer, at den almene selvejende  

 institution ikke kan opfylde sine økonomiske forpligtigelser, hvis der  

 opstår udlejningsvanskeligheder af mere permanent karakter, eller hvis  

 bestyrelsen for den almene selvejende institution foretager indberetning om  

 huslejeaktioner.
 Kommunalbestyrelsen/amtsrådet kan udpege en revisor  

 til at foretage en fornyet revision af den almene selvejende institutions  

 regnskaber.
 Kommunalbestyrelsen/amtsrådet kan til sikring af den  

 almene selvejende institutions forsvarlige drift og administration  

 træffe de foranstaltninger, som den finder nødvendig.  

 Kommunalbestyrelsen/ amtsrådet kan herunder udpege en  

 forretningsfører til midlertidigt at overtage den almene selvejende  

 institutions administration.
 By- og Boligministeriet vil herefter på baggrund af  

 det foreliggende materiale vurdere, om den konkrete sag giver anledning til  

 yderligere handling for at bringe forholdene i orden.
13. By- og Boligministeriets overordnede tilsyn By- og Boligministeriet skal overfor  

 kommunalbestyrelsen/amtsrådet påpege, hvis der er truffet  

 afgørelser på et forkert grundlag.
 I forbindelse med byggeriets drift skal By- og  

 Boligministeriet godkende erhvervelse, forandring, afhændelse og  

 likvidation.
 Det er kommunalbestyrelsen/amtsrådet, der har  

 tilsynet med de enkelte byggerier og har i sammenhæng med  

 tilsynsforpligtigelsen også kompetencen til at træffe de  

 nødvendige forholdsregler for at sikre en forsvarlig drift af almene  

 selvejende institutioner i overensstemmelse med de fastsatte regler.
 Kommunalbestyrelsen/amtsrådet skal indberette til  

 By- og Boligministeriet, hvis en almen selvejende institution ikke efterlever  

 kommunalbestyrelsens/amtsrådets påbud, eller hvis forholdene i  

 øvrigt giver anledning til væsentlig kritik.
By- og Boligministeriet har efter almindelige  

 forvaltningsretlige og statsretlige principper den overordnede  

 tilsynsforpligtigelse.
Dette indebærer, at By- og Boligministeriet af  

 egen drift kan tage forhold op, hvis By- og Boligministeriet bliver  

 opmærksom på, at der er risiko for tab af statslige midler eller  

 forhold, hvori indgår spørgsmål af principiel  

 karakter.
 I tilfælde, der indberettes af  

 kommunalbestyrelsen/amtsrådet eller som By- og Boligministeriet af egen  

 drift tager op, kan By- og Boligministeriet træffe de forholdsregler,  

 der skønnes nødvendige for at bringe forholdene i orden.
14. Finansstyrelsen Den kasse- og regnskabsmæssige forvaltning af  

 tilskud efter bekendtgørelsen udføres af Finansstyrelsen efter  

 By- og Boligministeriets nærmere retningslinier.
 I forbindelse med tilsagn om tilskud til det enkelte  

 projekt forestår Finansstyrelsen den efterfølgende  

 administration og udbetaling af tilskud på baggrund af de oplysninger,  

 By- og Boligministeriet meddeler Finansstyrelsen om tilskudsstørrelse,  

 udbetalingstidspunkt og tilskudsmodtager m.v.
By- og Boligministeriet, den 21. juli  

 1999 Charlotte Aastrup Poole /Tina Schioldann Nielsen Bilag 2 Vejledning til ansøgningsskema om tilskud til  

 forsøg med boliger til særligt udsatte befolkningsgrupper Ansøgningsskemaet, bilag 4 til  

 bekendtgørelsen, eller et tilsvarende skema skal benyttes  

 ved:
1.	Ansøgning om tilskud (fase 1), 2.	byggeriets påbegyndelse (fase 2), 3.	byggeriets afslutning (fase 3).
 Bygherren skal indsende ansøgningsskemaet gennem  

 kommunalbestyrelsen/amtsrådet til By- og Boligministeriets godkendelse  

 i alle projektets tre nævnte faser.
 Ved udfyldelse af ansøgningsskemaet skal bygherren  

 afkrydse øverst på ansøgningsskemaet, hvilken fase i  

 processen der søges godkendelse for.
 Ansøgningsskemaet udfyldes som beskrevet nedenfor.  

 Numrene refererer til numrene i ansøgningsskemaets felter.
 1.	Projektets navn anføres.
 2.	Bygherrens navn anføres (enkeltperson, afdeling af en almen  

 boligorganisation, privat organisation, almen selvejende institution,  

 kommune, amtskommune).
 3.	Bygherrens adresse, gadenavn og nr., anføres.
 4.	Bygherrens postnr. og by anføres.
 5.	Bygherrens bankkontonr., inkl. registreringsnr. (14 cifre) og navn  

 på pengeinstitut, anføres (udfyldes kun ved fase 2 og 3).
6.	Projektlederens navn anføres.
Projektlederen, der er  

 kontaktperson til By- og Boligministeriet, udpeges af bygherren.  

 Projektlederens adresse skal ligeledes anføres.
 7.	Projektlederens telefonnr., faxnr. og eventuel e-mail-adresse  

 anføres.
 8.	Ansøgningen vedlægges en projektbeskrivelse, der skal  

 omfatte følgende elementer:
Forsøgets formål: En beskrivelse af projektets  

 formål.
Der skal herunder gives en nærmere beskrivelse af  

 målgruppen.
Boligtype: En beskrivelse af boligerne, herunder på hvilken  

 måde boligerne er anderledes end de boliger, der normalt kan etableres  

 efter det almene regelsæt.
Der skal vedlægges en skitse af  

 boligerne, herunder en beskrivelse af anvendte byggematerialer.
 Økonomiske driftsforhold - vedlagt projektets  

 driftsbudget.
 Social støtte: Oplysninger om omfanget og karakteren af den  

 nødvendige sociale støtte til lejerne, herunder en angivelse af  

 hvorledes støtten tænkes tilvejebragt samt den kommunale/  

 amtskommunale medvirken.
 Samarbejdsparter: Oplysninger om, hvem der er involveret i projektet,  

 og om på hvilken måde og i hvor høj grad, de forskellige  

 parter er involveret i projektet - herunder kommunens/ amtskommunens  

 deltagelse.
 Dispensation fra det almene regelsæt: Hvis der ansøges  

 om dispensation fra reglerne i lov om almene boliger samt støttede  

 private andelsboliger m.v. og lov om leje af almene boliger, skal det  

 anføres, hvilke regler der søges dispensation fra samt  

 begrundes, hvorfor det findes hensigtsmæssigt at fravige reglerne.
 Kommunalbestyrelsens/amtsrådets foretager en vurdering af  

 ansøgningen, herunder af forsøgets formål, projektets  

 økonomi, valg af samarbejdsparter, den sociale støtte og de  

 ansøgte dispensationer.
Projektets fysiske ramme og størrelse 9.	Projektets beliggenhedsadresse anføres med angivelse af  

 matr.nr/ejendomsnr./vejkode.
 10.	Projektets postnummer og by anføres.
 11.	Grundens areal anføres i m2.
 12.	Det bebyggede areal anføres i m2 opgjort efter  

 lov om bygnings- og boligregistrering (BBR).
 13.	Arealet pr. bolig anføres i m2 opgjort efter lov  

 om bygnings- og boligregistrering (BBR).
 14.	Antal boliger anføres.
 15.	Størrelsen af fællesareal anføres i  

 m2. Kontorlokaler m.v. til brug for personale anføres  

 særskilt.
16.	Den forventede husleje pr. bolig pr. måned anføres.
Er  

 lejen ekskl. forbrug af vand, varme og el, skal dette fremgå med  

 specificerede beløb (evt. med á conto beløb).
 17.	Det skal oplyses, om de kommende lejere har været inddraget i  

 udformningen af projektet.
 18.	Der skal kort redegøres for, på hvilken måde og  

 i hvilket omfang de kommende lejere har været inddraget i processen.  

 Hvis de kommende lejere ikke har været inddraget, begrundes dette  

 kort.
 19.	Det skal oplyses, om interesseorganisationer, der  

 repræsenterer de kommende lejere, har været inddraget i  

 udformningen af projektet.
20.	Der skal kort redegøres for, på hvilken måde og  

 i hvilket omfang interesseorganisationer for de kommende lejere har  

 været inddraget i processen.
Hvis lejernes interesseorganisationer ikke  

 har været inddraget i processen, begrundes dette kort.
 21.	Det skal oplyses om projektet har været i udbud.
22.	Hvis projektet har været i udbud, anføres  

 udbudsformen.
Hvis projektet ikke har været i udbud, begrundes dette  

 kort.
23.	Det oplyses om planforholdene er godkendt og registreret i  

 Planregistret 24.	Hvis planforholdene ikke er godkendt og ikke registreret i  

 Planregistret, skal dette begrundes, ligesom det skal oplyses, hvornår  

 dette evt. kan forventes at ske.
Byggeriets forventede og faktiske datoer  

 (dag-måned-år) 25.	Ved fase 1 og fase 2 anføres den forventede dato for  

 byggeriets påbegyndelse.
Ved fase 3 anføres den faktiske dato  

 for byggeriets påbegyndelse.
26.	Ved fase 1 og fase 2 anføres den forventede byggeperiode i  

 måneder.
Ved fase 3 anføres den faktiske byggeperiode i  

 måneder.
27.	Ved fase 1 og fase 2 anføres den forventede dato for  

 byggeriets færdiggørelse.
Ved fase 3 anføres den faktiske  

 dato for byggeriets færdiggørelse.
28.	Ved fase 1 og fase 2 anføres den forventede dato for  

 boligernes ibrugtagning   dvs. hvornår boligerne forventes at stå  

 klar til indflytning.
Ved fase 3 anføres den faktiske dato for  

 boligernes ibrugtagning.
29.	Ved fase 1 og fase 2 anføres den forventede  

 skæringsdato.
Ved fase 3 anføres den faktiske dato.  

 Skæringsdagen fastsættes som den dato, hvor sidste bolig er klar  

 til indflytning tillagt indtil 2 måneder til færdiggørelse  

 af udenomsarealer.
Projektets økonomi og finansiering 30.	Projektets samlede anskaffelsessum anføres.
31.	I denne del af anskaffelsessummen indgår grundens  

 købesum.
Bygherren må sikre, at der foreligger oplysninger om  

 grundens beskaffenhed og tidligere anvendelse, og om der som følge  

 heraf er tale om forurenet jord.
Er der risiko for, at jorden er forurenet,  

 bør bygherren tage forbehold herom i forbindelse med salgsaftalen med  

 henblik på at begrænse bygherrens udgifter til oprensning eller  

 fjernelse af forurenet jord.
Ved tilsagn om tilskud til byggeri på  

 lejet grund indgår der ikke grundudgifter i anskaffelsessummen.
Ved  

 tilsagn om tilskud til byggeri på udlånt grund indgår der  

 ligeledes ikke grundudgifter i anskaffelsessummen 32.	Øvrige grundudgifter omfatter udgifter til byggemodning,  

 jordbundsundersøgelser, ekstrafundering og pilotering, fjernelse af  

 forurenet jord, stikledninger til vand, el og kloak, anlæg af interne  

 veje og andre interne arealer, renter af grundkøbesummen og skatter  

 for grunden frem til byggeriets påbegyndelse m.v.
 33.	De samlede grundudgifter   dvs. summen af felterne 31 og 32 -  

 anføres.
34.	De samlede omkostninger anføres.
Omkostningerne består  

 af en række enkeltposter, som den enkelte bygherre indgår aftaler  

 med leverandørerne af ydelserne om.
Udgiftsposter hertil skal holdes  

 indenfor et rimeligt niveau.
Der kan medtages arkitekt- og  

 ingeniørydelser, udtørringsudgifter samt byggelånsrenter  

 m.v.
Som rimelige byggelånsrenter anses faktisk dokumenterede udgifter  

 til byggelånsrenter, der som udgangspunkt maksimalt svarer til en  

 forrentning af anskaffelsessummen i halvdelen af byggetiden til den rente  

 (inkl. løbende provision), som et byggelån af den  

 pågældende størrelse normalt vil kunne optages til i et  

 pengeinstitut.
Endvidere kan bl.a. medtages omkostninger som fastsat i  

 almenboliglovens § 107.
35.	Udviklingsomkostningernes andel af de samlede omkostninger  

 anføres.
Er der særlige omkostninger til udvikling af projektet,  

 hvortil der er modtaget tilskud fra anden side, anføres dette  

 tilskud.
 36.	De samlede håndværkerudgifter anføres.  

 Håndværkerudgifterne skal være rimelige i forhold til den  

 projekterede byggemåde, byggeriets udformning, boligernes  

 størrelse, kvalitet og udstyr m.v.
 37.	Beløb, finansieret ved realkreditlån eller  

 KommuneKreditlån (hvor bygherre er en kommune eller en amtskommune),  

 anføres - herunder oplysninger om lånetype, rente og  

 løbetid.
 38.	Beløb, finansieret ved banklån, anføres -  

 herunder oplysninger om rente og løbetid.
 39.	Beløb, finansieret ved kommunale tilskud,  

 anføres.
 40.	Beløb, finansieret ved amtskommunale tilskud,  

 anføres.
41.	Beløb, finansieret ved tilskud fra fonde og legater m.v.,  

 anføres.
Det skal anføres, hvilke fonde og legater m.v. der er  

 tale om.
 42.	Beløb, finansieret med egne midler, anføres.
43.	Beløb, finansieret med anden form for statslige tilskud,  

 anføres.
Det skal nærmere anføres, hvilken slags tilskud  

 der er tale om.
 44.	Beløb, der søges finansieret via By- og  

 Boligministeriet pulje til etablering af boliger til særligt udsatte  

 befolkningsgrupper, anføres.
 45.	Det anføres, om der er givet kommunal/amtskommunal garanti  

 ved optagelse af lån.
Projektets drift 46.	De budgetterede driftsindtægter for det 1. år  

 anføres.
Samtlige budgetterede driftsindtægter skal  

 anføres.
 47.	De budgetterede driftsudgifter for det 1. år anføres.  

 Samtlige budgetterede driftsudgifter skal anføres.
Datoer   tidspunkt for indsendelse af ansøgning (fase  

 1) 48.	Bygherren anfører dato og underskriver ansøgningen  

 inden indsendelsen af ansøgning gennem  

 kommunalbestyrelsen/amtsrådet til By- og Boligministeriet om tilskud  

 til etablering af boliger til særligt udsatte befolkningsgrupper.
 49.	Kommunalbestyrelsen/amtsrådet anfører dato og  

 underskrift for kommunalbestyrelsens/ amtsrådets indstilling ved  

 ansøgning til By- og Boligministeriet om tilskud til etablering af  

 boliger til særligt udsatte befolkningsgrupper.
 Kommunalbestyrelsens/amtsrådets attestation indebærer, at  

 kommunalbestyrelsen/amtsrådet har påset, at de i  

 bekendtgørelsens §§ 8, 10, 16-18, 22, stk. 1-3, og 23  

 nævnte forhold er opfyldt.
 Kommunalbestyrelsens/amtsrådets attestation indebærer  

 derimod ikke, at kommunalbestyrelsen/amtsrådet anbefaler, at By- og  

 Boligministeriet yder tilskud til projektet.  

 Kommunalbestyrelsens/amtsrådets stillingtagen til projektet  

 fremgår af den vurdering som bilægges ansøgningen, jf.  

 felt 8. Kommunalbestyrelsen/amtsrådet videresender ansøgningen  

 til By- og Boligministeriet, selv om denne ikke kan anbefale, at der ydes  

 tilskud til projektet.
 Ved attestationen påser kommunalbestyrelsen/amtsrådet  

 rigtigheden af oplysningerne, samt at anskaffelsessummens enkelte bestanddele  

 hver især er rimelige i forhold til byggeriets eller projektets  

 udformning.
 50.	By- og Boligministeriet anfører dato og underskrift for  

 tilsagn om tilskud til etablering af boliger til særligt udsatte  

 befolkningsgrupper.
Attestation (fase 2) 51.	Bygherren anfører dato og underskrift ved indsendelse af  

 anskaffelsessummens størrelse ved byggeriets påbegyndelse.  

 Ansøgningsskemaet indsendes gennem kommunalbestyrelsen/amtsrådet  

 til By- og Boligministeriet.
52.	Kommunalbestyrelsen/amtsrådet anfører dato og  

 underskrift for godkendelse af anskaffelsessummen ved byggeriets  

 påbegyndelse.
Ansøgningsskemaet indsendes til By- og  

 Boligministeriet.
 Kommunalbestyrelsens/amtsrådets attestation indebærer, at  

 kommunalbestyrelsen/amtsrådet har påset, at de i  

 bekendtgørelsens §§ 6, stk. 2-3, 9, 12-13, 22,  

 stk. 1-3, og 33, stk. 1-2, nævnte forhold er opfyldt.
 53.	Revisor anfører dato og underskrift for godkendelse af  

 anskaffelsessummens størrelse ved byggeriets påbegyndelse inden  

 indsendelse af ansøgningsskemaet til kommunalbestyrelsen/  

 amtsrådet.
 54.	By- og Boligministeriet anfører dato og underskrift for  

 godkendelse af anskaffelsessum.
Attestation (fase 3) 55.	Bygherren anfører dato og underskrift ved fremsendelse af  

 det endelige byggeregnskab gennem kommunalbestyrelsen/amtsrådet til By-  

 og Boligministeriet.
 56.	Kommunalbestyrelsen/amtsrådet anfører dato og  

 underskrift før videresendelse af det endelige byggeregnskab.  

 Ansøgningsskemaet indsendes til godkendelse i By- og  

 Boligministeriet.
 Kommunalbestyrelsens/amtsrådets attestation indebærer, at  

 kommunalbestyrelsen/amtsrådet har påset, at forholdene i  

 bekendtgørelsens §§ 6, stk. 2, og 36 er opfyldt.
 57.	Revisor anfører dato og underskrift for godkendelse af det  

 endelige byggeregnskab inden indsendelse af ansøgningsskemaet til  

 kommunalbestyrelsen/amtsrådet.
 58.	By- og Boligministeriet anfører dato og underskrift for  

 godkendelse af anskaffelsessum.
Indhold Indledning A.
STØTTE 1.	Lejere, boligtyper, bygherrekreds, støtteform m.v.
1.1.	Lejere 1.2.	Boligtyper 1.3.	Bygherrekreds 1.4.	Støtteform 2.	Ansøgningsprocedurer m.v.
2.1.	Indsendelse af ansøgning om tilskud 2.2.	Skøde 2.3.	Lokalplan 2.4.	Forholdet til det almene regelsæt 2.5.	Ansøgningsfrister m.v.
2.6.	Byggeriets påbegyndelse 2.7.	Byggeriets afslutning 3.	Kommunalbestyrelsens/amtsrådets medvirken 3.1.	Tilskudsansøgning 3.2.	Byggeriets påbegyndelse 3.3.	Byggeriets afslutning 3.4.	Social service 4.	By- og Boligministeriets medvirken 5.	Økonomiske forhold 5.1.	Anskaffelsessummens bestanddele 5.2.	Finansieringsmuligheder 5.3.	Tilskud og tilskudsstørrelse 5.4.	Udbetaling af lån 5.5. 	Udbetaling af tilskud 6.	Evaluering B.
DRIFT 7.	Lejefastsættelse 8.	Regnskabsaflæggelse 9.	Revision 10.	Tilsynsmyndighed 11.	Organisatorisk tilsyn 12.	Tilsyn med driften 13.	By- og Boligministeriets overordnede tilsyn 14.	Finansstyrelsen Bilag 1:	By- og Boligministeriets bekendtgørelse nr. 599 af 19.  

 juli 1999 med bilag1) :
Bilag 1.	Revisionsinstruks Bilag 2.	Kontoplan Bilag 2	A.Fastsættelse af kontienes indhold Bilag 3.	Bestemmelser, som kommunalbestyrelsen/amtsrådet skal påse overholdt Bilag 4.	Ansøgningsskema om tilskud til forsøg  

 med boliger til særligt udsatte befolkningsgrupper Bilag 2:	Vejledning til ansøgningsskema om tilskud til  

 forsøg med boliger til særligt udsatte befolkningsgrupper 1)   Bilaget er  

 udeladt her, da bekendtgørelsen har været offentliggjort i  

 Lovtidende A, som nr. 599 af 19. juli 1999, samt findes i  

 Retsinformation.
