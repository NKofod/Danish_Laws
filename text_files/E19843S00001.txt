1. Fuldt skattepligtige 2. Begrænset skattepligtige 3. Skatteundtagne og skattefritagne Under dette afsnit behandles ikke alene de i SSL § 1, stk.1, nr.1-5a,  

 nævnte selskaber m.v., der objektivt er fuldt skattepligtige, jfr.
SC., men  

 også foreninger m.v. der ifølge lovens § 1, stk.1, nr.6, jfr. stk.3 og 4,  

 alene er objektivt skattepligtige af indtægt ved erhvervsmæssig virksomhed.  

 Hvorledes der skelnes mellem erhvervsindkomst og anden indkomst, er der  

 redegjort for under SG.
Den subjektivt begrænsede skattepligt er der  

 redegjort for under SA 2.
Fælles for de i SSL § 1, stk.1, omhandlede selskaber, foreninger m.v. er,  

 at de skal være hjemmehørende her i landet.
Fortolkningen af ordet  

 hjemmehørende giver ikke vanskeligheder vedrørende indregistrerede  

 aktieselskaber og anpartsselskaber, da det er en betingelse for  

 indregistreringen i aktieselskabs-registeret, at selskabet angiver sit  

 hjemsted her i Danmark.
For de øvrige i bestemmelsen nævnte sammenslutninger  

 m.v. er det derimod af interesse, hvad der skal forstås ved hjemmehørende,  

 bl.a. for at afgrænse dem fra de i SSL § 2 omhandlede begrænset  

 skattepligtige selskaber og foreninger, jfr.
SA 2. Ifølge praksis er det  

 afgørende, at både bestyrelsen, i al fald flertallet af bestyrelsen, og  

 hovedkontoret befinder sig her i landet.
 En investeringsforening, der var oprettet med hjemsted i Godthåb  

 (Grønland) og postadresse sammesteds, ansås for hjemmehørende i Danmark, da  

 alle dispositioner af væsentlig betydning for foreningen, herunder  

 beslutninger om køb af værdipapirer for investerede midler samt salg af  

 værdipapirerne og kurspleje, blev truffet i København.
 Loven omfatter ifølge SSL § 41 ikke Færøerne og Grønland, hvorfor de der  

 hjemmehørende selskaber, foreninger m.v. højst kan blive begrænset  

 skattepligtige i henhold til SSL § 2.
 Afgrænsningen mellem de af loven omfattede selvstændige skattesubjekter på  

 den ene side og sammenslutninger uden selvstændig skattepligt  

 (interessentskaber (samejer), kommanditselskaber, partrederier og stille  

 selskaber) på den anden side omtales under SA 1.7.1.
1. Fuldt skattepligtige 1.1. Aktieselskaber og anpartsselskaber  .
SSL § 1, stk.1, nr.1, omfatter de i aktieselskabs-registeret  

 indregistrerede aktie- og anpartsselskaber.
Om betingelser for at et  

 indregistreret selskab kan beskattes som kooperativ virksomhed, se nedenfor  

 under SA 1.4. At anpartsselskaber beskattes efter samme regler som  

 aktieselskaber følger af anpartsselskabslovens § 135, stk.1.
 Et gyldigt indregistreret selskab skal beskattes selvstændigt, med mindre  

 det i henhold til SSL § 31 er tilladt sambeskattet med et andet selskab. (Om  

 sambeskatning se SE 4.). Om tidspunktet for skattepligtens indtræden henvises  

 til SB.
En række erhverv kan ikke drives af aktie- og anpartsselskaber.
Dette  

 skyldes, at udøvelsen af erhvervet forudsætter en bevilling, autorisation  

 eller lign., som i henhold til lovbestemmelser uden for skattelovgivningen  

 kun gives til personer.
 Dette gælder virksomhed som fondsbørsveksellerer (jfr. lov om Københavns  

 Fondsbørs), ejendomshandler og ejendomsmæglere (jfr. næringsloven, lov om  

 ejendomsmæglere samt industriministeriets bekendtgørelse nr.237 af 19.maj  

 1982 om ejendomsmægleres og ejendomshandleres virksomhed), landinspektør  

 (jfr. lov om landinspektørvirksomhed), skibs- og varemægler (jfr. lov om  

 skibsmæglere og varemæglere), autoriseret vejer og måler (jfr lov om  

 statsautoriserede vejere og målere), dispachør (jfr. lov om dispachører),  

 translatør og tolk (jfr. lov om translatører og tolke), samt som  

 bevillingshaver til hyrevognskørsel (jfr. lov om hyrekørsel).
 Endvidere er det ved ØLD (UfR 1964, s.264) fastslået, at ej heller  

 advokatvirksomhed kan drives i selskabsform, idet retsplejelovens regler om  

 advokaters virksomhed og Det Danske Advokatsamfunds vedtægter forudsætter, at  

 advokatvirksomhed drives af personer.
 Om tilfælde, hvor indtægten ved en i selskabsretlig henseende lovligt  

 drevet virksomhed skal beskattes ved en personlig indkomstopgørelse, se SC  

 1.1.1.
 1.2. Aktieselskabslignende selskaber  .
 Under SSL § 1, stk.1, nr.2, falder selskaber, som uden at kunne  

 indregistreres som aktie- eller anpartsselskaber, har det til fælles med dem,  

 at ingen af deltagerne hæfter personligt for selskabets forpligtelser, og at  

 overskuddet, herunder et eventuelt likvidationsprovenu, fordeles i forhold  

 til deltagernes indskudte kapital.
Det sidstnævnte vilkår afskærer disse selskaber fra at regnes for  

 kooperative foreninger, jfr.
SA 1.4., uanset at de ofte fører betegnelsen  

 A.m.b.A.
Ligeledes vil dette vilkår normalt bevirke, at disse selskaber ikke  

 kan regnes for foreninger, jfr.
SA 1.7.1., da foreninger i reglen ikke har  

 indskudskapital af betydning og heller ikke regler om overskudsfordeling.
 Under bestemmelsen hører eksempelvis selskaber uden indskudt kapital, men  

 kun med garantikapital, selskaber med vekslende kapital samt selskaber med  

 vedtægtsmæssig begrænsning af udbytte og likvidationsprovenu.
Desuden er certifikatudstedende investeringsforeninger, der udlodder  

 overskud til medlemmerne, omfattet af den omhandlede bestemmelse, medmindre  

 mindst et af foreningens medlemmer er personligt ansvarlig for foreningens  

 forpligtelser; ansvarsforpligtelsen vil normalt fremgå af foreningens  

 vedtægter.
For foreninger med personligt ansvarligt medlem bestemmes  

 skattepligten efter bestemmelsen i SSL § 1, stk.1, nr.6, jfr.
SA 1.7.1.2.
 Se lsr.1984.136, hvor en andelsboligforening ansås for omfattet af SEL §  

 1, stk. 1, nr. 6, under hensyn til, at der efter vedtægterne måtte antages at  

 bestå en personlig hæftelse for andelshaverne.
Investeringsforeninger, der ikke efter deres vedtægter skal foretage  

 udlodning af indtjente renter og udbytter (akkumulerende  

 investeringsforeninger), er skattepligtige i henhold til SSL § 1, stk.1,  

 nr.5a, jfr.
SA 1.6.1.
 1.3. Sparekasser  .
De i henhold til bank- og sparekasseloven anerkendte sparekasser beskattes  

 med virkning fra 1.1.1976 efter SSL § 1, stk.1, nr.2a.
Sparekasserne er  

 selvejende institutioner.
Andelskasser er derimod organiseret som foreninger, der virker inden for  

 lokalt afgrænsede områder.
Andelskasser omfattes af SSL § 1, stk.1, nr.6.
 1.4. Kooperative foreninger  .
 Dette afsnit omhandler de fælles træk for de af SSL § 1, stk.1, nr.3, 3a  

 og 4, omfattede kooperative virksomheder (brugsforeninger, indkøbsforeninger  

 samt produktions- og salgsforeninger).
Kooperative virksomheder er normalt organiseret som foreninger, men der er  

 dog ikke krav om en bestemt organisationsform.
Et indregistreret aktie- eller  

 anpartsselskab kan beskattes som kooperativ virksomhed, hvis det opfylder  

 betingelserne som nedenfor anført om samhandel med aktionærer og om  

 overskudsfordeling.
Det er uden betydning for skattepligten som kooperativ  

 forening, om medlemmernes hæftelse for foreningens forpligtelser er begrænset  

 til deres indskud i foreningen, eller om de tillige hæfter med hele deres  

 øvrige formue.
Sædvanligvis har hvert medlem en stemme på generalforsamlingen  

 eller ved valg til repræsentantskabet.
 Der er 3 nødvendige forudsætninger for at betragte foreningen som en  

 kooperativ virksomhed:
a.
Foreningen skal have et kooperativt formål, d.v.s. den skal enten  

 indkøbe, fremskaffe eller fremstille varer eller tjenesteydelser til  

 medlemmerne, eller den skal bearbejde, forædle eller sælge medlemmernes  

 produkter.
Det er den måde, hvorpå virksomheden faktisk drives, der er  

 afgørende for bedømmelsen af formålet.
b.
Overskuddet skal, bortset fra en normal forrentning af indskudt  

 kapital, fordeles i forhold til medlemmernes omsætning med foreningen.
Som  

 normal forrentning af indskudt kapital kan ikke godkendes en højere  

 forrentning end Nationalbankens til enhver tid fastsatte diskonto.  

 Beregningsgrundlaget behøver ikke at være omsætningen i det enkelte  

 regnskabsår, men kan være flere års omsætning.
Også et eventuelt  

 likvidationsprovenu skal fordeles i forhold til omsætningen.
Den omsætning,  

 der skal danne grundlag for overskudsfordelingen, er i almindelighed  

 betalingen for de faktiske leverancer til eller fra medlemmerne.
c.
Foreningen skal hovedsagelig handle med medlemmer.
 1.4.1. Brugsforeninger  .
Skattepligtige som brugsforeninger efter SSL § 1, stk. 1, nr. 3, er  

 kooperative foreninger, hvis medlemmer helt eller delvis benytter  

 foreningernes leverancer til privat forbrug.
Det samme gælder iflg.
SSL § 1,  

 stk.2, hovedforeninger, hvoraf brugsforeninger og indkøbsforeninger (se SA  

 1.4.2.) er medlemmer, hvis medlemsforeningernes andelshavere helt eller  

 delvis benytter hovedforeningernes leverancer til privat forbrug.
 Det er uden betydning for skattepligten som hovedforening, om denne udover  

 kooperative foreninger tillige som medlemmer har ikke-kooperative foreninger,  

 selskaber, personligt drevne virksomheder eller enkeltpersoner.
 SA 1.4.2. Indkøbsforeninger  .
Skattepligtige som indkøbsforeninger efter SSL § 1, stk. 1, nr. 3a, er  

 kooperative foreninger, hvis medlemmer udelukkende benytter leverancer fra  

 foreningen ved udøvelsen af deres bedrift.
Man vil som hovedregel lægge vægt  

 på, om der ud fra virksomhedens varesortiment eller arten af leverancer er  

 formodning for, at medlemmerne udelukkende benytter de pågældende leverancer  

 erhvervsmæssigt.
Det er ikke nogen hindring for beskatning som indkøbsforening, at  

 foreningen har leverancer til ikke-medlemmer, når bare ikke denne leverance  

 antager et sådant omfang, at foreningen i skattemæssig henseende mister sin  

 karakter af kooperativ virksomhed.
Hvis leverancer til ikke-medlemmer  

 overstiger 25% af foreningens samlede leverancer, og det må anses for  

 overvejende sandsynligt, at denne tilstand vil være af længere varighed, kan  

 foreningen ikke længere beskattes som indkøbsforening.
Skattepligten må i så  

 fald bedømmes efter andre bestemmelser i SSL § 1, stk.1, og hyppigst som  

 omfattet af denne bestemmelses nr.6.
 Overstiger leverancerne til ikke-medlemmer ikke den nævnte grænse på 25%  

 af den samlede leverance, er det uden betydning for beskatningen som  

 indkøbsforening, om ikke-medlemmer benytter deres indkøb i foreningen helt  

 eller delvis til deres private forbrug.
25%-reglen finder kun anvendelse, hvis leverancerne til ikke-medlemmer  

 falder ind under indkøbsforeningens sædvanlige kooperative virksomhed.
En  

 indkøbsforening, der som en del af sin løbende aktivitet havde indledt en  

 virksomhed, der udelukkende tog sigte på omsætning med andre end medlemmerne,  

 kunne således ikke længere beskattes som en kooperativ virksomhed, selv om  

 denne virksomhed udgjorde mindre end 25% af den samlede leverance.
En indkøbsforening ønskede at udvide sit varesortiment med vaske- og  

 rengøringsmidler, som medlemmerne kunne bruge både i erhvervsvirksomheden og  

 i den private husholdning.
Udvidelsen ville kun udgøre en ringe del af  

 foreningens omsætning.
Beskatning som indkøbsforening ville herefter ikke  

 kunne opretholdes, da det ikke kunne udelukkes, at medlemmerne benyttede  

 disse varer privat.
Skattepligtige som indkøbsforeninger er endvidere hovedforeninger, hvoraf  

 brugsforeninger og indkøbsforeninger er medlemmer, hvis medlemsforeningernes  

 andelshavere udelukkende anvender leverancer fra hovedforeningen til udøvelse  

 af deres bedrift.
Ligesom for indkøbsforeningerne vil man for  

 hovedforeningernes vedkommende i almindelighed lægge vægt på, om  

 virksomhedens varesortiment eller arten af leverancer må antages at være af  

 en for medlemsforeningernes andelshavere rent erhvervsmæssig karakter.
 Hvor hovedforeningens medlemmer udelukkende er indkøbsforeninger, er  

 foreningen således klart skattepligtig som indkøbsforening.
Er hovedforeningens medlemmer både brugsforeninger og indkøbsforeninger,  

 kan den dog anses for skattepligtig som indkøbsforening, hvis andelshaverne i  

 de medlemsforeninger, der beskattes som brugsforeninger, udelukkende benytter  

 hovedforeningens leverancer til udøvelse af deres bedrift.
I modsat fald er  

 foreningen skattepligtig som brugsforening.
Såfremt hovedforeningen udover kooperative foreninger tillige har  

 ikke-kooperative foreninger som medlemmer, er også disse foreningers  

 medlemmers brug af hovedforeningens leverancer af betydning for, om  

 hovedforeningen skal beskattes som indkøbsforening eller som brugsforening.  

 Hvor selskaber, personligt drevne virksomheder eller enkeltpersoner tillige  

 er medlemmer, er det uden betydning, til hvilket formål hovedforeningens  

 leverancer benyttes af selskabets, den personligt drevne virksomheds eller  

 enkeltpersonens kunder.
Såfremt virksomhedens indehaver eller det personlige  

 medlem benytter hovedforeningens leverancer helt eller delvis til privat  

 forbrug, vil hovedforeningen dog principielt være skattepligtig som  

 brugsforening.
 Det gælder i det hele for indkøbsforeninger, at de må bestå af medlemmer,  

 som vel har fælles interesse i indkøbsfunktionerne, men som iøvrigt er  

 økonomisk uafhængige af hinanden.
 Hvis medlemskredsen overvejende består af koncernforbundne selskaber eller  

 søsterselskaber, kan foreningen ikke beskattes som indkøbsforening, men må  

 beskattes efter SSL § 1, stk. 1, nr. 6.
 1.4.3. Produktions- og salgsforeninger  .
Skattepligtige efter nr. 4 er kooperative foreninger, som bearbejder,  

 forædler eller sælger medlemmernes produkter.
Medlemmerne må selv drive en  

 erhvervsvirksomhed, hvis produkter kan viderebearbejdes eller sælges gennem  

 foreningen.
Det er ikke tilstrækkeligt, at medlemmerne leverer ubearbejdede  

 materialer, arbejdskraft m.v. til foreningen, for hvis regning og risiko  

 produktet så fremstilles og sælges.
Det er heller ikke tilstrækkeligt, at  

 medlemmerne indskyder arbejdskraft og kontante midler, se i øvrigt SF 3.1.
Opkøb af råvarer og færdigvarer skal fortrinsvis ske hos medlemmer, men en  

 forening kan fortsat beskattes som produktions- og salgsforening, selv om den  

 i begrænset omfang foretager opkøb hos ikke-medlemmer.
Som råvarer anses  

 samtlige indkøb af produkter til videre forarbejdning.
Hvis ikke opkøbet af råvarer overstiger 25% af det samlede opkøb, og der  

 er en overvejende sandsynlighed for, at denne tilstand er af længere  

 varighed, kan foreningen ikke vedblivende beskattes som produktions- og  

 salgsforening.
Skattepligten må i så fald bedømmes efter en anden af  

 bestemmelserne i SSL § 1, stk.1, hyppigts efter bestemmelsens nr.6.
 Også for produktions- og salgsforeninger gælder, at medlemmerne vel har  

 fælles interesse i samarbejdet om at modtage, behandle og afsætte deres  

 produkter, men at de i øvrigt må være økonomisk uafhængige af hinanden.
 1.5. Gensidige forsikringsforeninger  .
 De under SSL § 1, stk. 1, nr. 5, nævnte gensidige forsikringsforeninger er  

 sammenslutninger af forsikringstagere, hvor medlemmerne hæfter for  

 foreningens forpligtelser i forhold til de tegnede forsikringssummer, men som  

 desuden overtager forsikringer uden pligt for forsikringstageren til at  

 deltage i det gensidige ansvar.
 Hvor foreningen ikke tegner forsikringer af sidstnævnte art, hører den til  

 de foreninger m.v., der er skattepligtige i henhold til SSL § 1, stk. 1, nr.  

 6.
 1.6. Investeringsforeninger  .
 Der sondres mellem certifikatudstedende og kontoførende  

 investeringsforeninger.
 Certifikatudstedende:
 - akkumulerende: SSL § 1, stk. 1, nr. ta, se nedenfor.
 - udloddende:
 - med personlig hæftelse: SSL § 1, stk. 1, nr. 6, se SA 1.7.1.2.
 - uden personlig hæftelse: SSL § 1, stk. 1, nr. 2, se SA 1.2.
 Medlemmerne beskattes efter aktieregler.
 Kontoførende:
 Medlemmerne beskattes i henhold til lov nr. 130 af 6.april 1967 med  

 ændring i lov nr.296 af 10.juni 1981 af:
 - de årligt indvundne renter og udbytter.
 - andel i kursgevinster og -tab beskattes ved hævning af indestående.
 Se ligningsvejledningen K 2.3. og K 3.10.
 Disse foreninger er ikke anset for selvstændige skattepligtige.
 I andre tilfælde, hvor en sammenslutning har til formål at anbringe  

 deltagernes midler i værdipapirer, vil der normalt være tale om  

 interessentskaber, hvor skattepligten påhviler den enkelte deltager.
 1.6.1. Certifikatudstedende - akkumulerende  .
 Efter SSL § 1, stk.1, nr.5a, er investeringsforeninger, der udsteder  

 omsættelige beviser (certifikater) for medlemmernes indskud, skattepligtige,  

 medmindre foreningen vedtægtsmæssigt er forpligtet til inden fristen for  

 indgivelse af selvangivelsen for det pågældende indkomstår at udlodde de i  

 indkomståret indtjente renter og udbytter.
 De således skattepligtige investeringsforeninger betegnes normalt som  

 akkumulerende.
 I investeringsforeninger, der er opdelt i afdelinger, hvoraf nogle er  

 akkumulerende og andre er udloddende, bedømmes skattepligten for hver  

 afdeling for sig, for så vidt der er sikkerhed for, at afdelingernes formue  

 m.v. ikke kan sammenblandes.
Det er efter lovbestemmelsen en betingelse for at falde uden for  

 beskatning efter de heromhandlede regler, at foreningen er forpligtet til at  

 udlodde de i årets løb indtjente renter og udbytter, d.v.s., at ingen del af  

 disse indtægter må tillægges formuen til varig værdiforøgelse af medlemmernes  

 certifikater.
Det beløb, der således skal bruges til udlodning til  

 certifikatejerne, kan dog reduceres med en passende del af omkostningerne ved  

 administration af foreningen.
Skattepligt vil dog ikke indtræde for en forening, der for at kunne  

 foretage en udlodning med hele eller halve procenter af certifikaternes  

 pålydende, må tilbageholde en mindre del af årets indtjente renter og  

 udbytter.
Det må dog være sikret af foreningen, at det således overskydende  

 beløb ikke anvendes til en varig værdiforøgelse af certifikaterne, men  

 overføres til næste regnskabsår og indgår i det beløb, som for dette år  

 foreligger til udlodning.
 Om certifikatudstedende udloddende foreningers skattepligt, se under  

 1.7.1.2.
 1.7. Foreninger m.v., der er skattepligtige for så vidt angår indtægt  

 ved erhvervsmæssig virksomhed  .
 SSL § 1, stk.1, nr.6, er en opsamlingsbestemmelse, der omfatter  

 sammenslutninger, der på den ene side er selvstændige skattesubjekter, men på  

 den anden side hverken omfattes af bestemmelsens nr.1-5a eller er begrænset  

 skattepligtige i henhold til lovens § 2 og heller ikke er undtaget fra  

 skattepligten i henhold til lovens § 3, stk.1.
Foreninger m.v., som ikke driver skattepligtig virksomhed, er ikke  

 pligtige til at indsende selvangivelse.
Ligningsmyndigheden har dog ret til  

 at afkræve foreningen sådanne oplysninger, som er nødvendige for at afgøre,  

 om foreningen fortsat er skattefri.
 1.7.1. Foreninger og korporationer  .
 Betegnelsen korporation er i denne forbindelse ensbetydende med forening.
 Afgrænsningen af disse selvstændige skattesubjekter overfor  

 sammenslutninger uden selvstændig skattepligt (interessentskaber,  

 kommanditselskaber, partrederier m.v.), hvor skattepligten i stedet påhviler  

 hver enkelt deltager, kan være vanskelig at foretage, da interessentskaber  

 kan fremtræde med en organisation, der på et eller flere punkter ligner  

 foreningers organisation.
 Af væsentlig betydning for denne sondring er sammenslutningens vedtægter  

 og hensigten med dens virksomhed, alt under hensyn til dens selvstændighed i  

 forhold til de enkelte deltagere, men herudover kan nedennævnte  

 forskelligheder være af betydning for bedømmelsen, når det huskes, at ingen  

 enkelt af disse kan være ubetinget afgørende:
 For interessentskab taler:
 Den enkelte deltager hæfter personligt (og solidarisk) for  

 sammenslutningens forpligtelser.
 Få deltagere.
 Deltagerne er de samme under hele interessentskabets levetid.
 Der kræves enstemmighed blandt deltagerne til alle væsentlige  

 beslutninger.
 Optagelse af ny deltager betragtes som stiftelse af nyt interessentskab.
En deltagers udtræden betragtes som opløsning af det bestående og  

 stiftelse af nyt interessentskab.
Den udtrædende har krav på en ideel anpart  

 af interessentskabets aktiver, således at opløsningen medfører skifte  

 (formuerealisation).
 Sammenslutningen har et rent erhvervsmæssigt formål.
 For selvstændig skattepligtig forening taler:
Den enkelte deltager hæfter kun med sit indskud (kontingent) Mange deltagere.
 Deltagerkredsen skifter, således at nogle deltagere afløser andre.
 Sammenslutningen styres af foreningsorganer, d.v.s.  

 generalforsamling/repræsentantskab og en valgt bestyrelse.
 Optagelse af nye deltagere (medlemmer) sker efter objektive kriterier,  

 evt. er medlemsadgangen helt fri.
 En deltagers udtræden er uden retslig betydning for sammenslutningens  

 beståen og giver ikke den udtrædende krav på nogen del af dennes formue.
Sammenslutningens overordnede formål er af ideel karakter.
En eventuel  

 erhvervsmæssig virksomhed drives til fremme af det ideelle formål.
 Medens det således er den enkelte deltagers udpræget selvstændige stilling  

 overfor sammenslutningen, der er årsag til, at interessentskabet ikke kan  

 anses for et selvstændigt skattesubjekt (forening), er der en anden kategori  

 af sammenslutninger, hvis manglende skattemæssige selvstændighed skyldes, at  

 selve sammenslutningen mangler den fornødne fasthed, nemlig den informelle  

 gruppe.
 At skelne mellem på den ene side den informelle gruppe, som er uden  

 skattemæssig betydning, og på den anden side den skattepligtige forening er  

 derfor et spørgsmål, om den pågældende sammenslutning er tilstrækkeligt fast  

 organiseret.
 Dette kommer til i ret høj grad at bero på et konkret skøn, da man som  

 mindstemål for, at der skal foreligge en forening, kun kan kræve, at en  

 flerhed af personer gennem en vis tid har præsteret en fælles formålsrettet  

 virksomhed under en fælles ledelse.
Der kan således ikke kræves gængse foreningsorganer (bestyrelse og  

 generalforsamling) skrevne vedtægter eller årsregnskab.
Det er heller ikke en  

 forudsætning, at det til enhver tid kan dokumenteres, hvem der er medlemmer,  

 eller nøjagtigt hvor mange medlemmer der er.
Optagelse i foreningsregisteret  

 er ikke nødvendig.
 At publikum eller myndighederne på forskellig måde anerkender  

 sammenslutningen som sådan, kan være et indicium for, at man bør betragte den  

 som en selvstændigt skattepligtig forening.
 1.7.1.1. Boligkollektiver  .
 Det forekommer, at en fast ejendom ifølge tinglyst skøde ejes af en  

 andelsboligforening, men at foreningen ikke kan betragtes som et selvstændigt  

 skattesubjekt.
 Sådanne sammenslutninger, der ofte betegnes boligkollektiver, beskattes  

 således ikke, men medlemmerne beskattes efter reglerne for ejendomme ejet i  

 sameje.
 Som typisk kendetegn ved boligkollektiverne kan anføres:
 1) Ejendommen indeholder højst 3 beboelseslejligheder.
 2) Antallet af medlemmer overstiger ikke 15.
 3) Beslutninger vedrørende kollektivet, herunder om optagelse af nye  

 medlemmer, kræver enstemmighed hos medlemmerne.
 4) Medlemmerne hæfter personligt og solidarisk for ejendommens pantegæld.
 5) Medlemmerne er lodtagne i formuen i forhold til deres andel eller  

 andelsbevis.
 Intet enkelt kendetegn kan være afgørende for bedømmelsen af, om der  

 foreligger en skattepligtig forening eller et sameje (interessentskab), men  

 ejendommens indretning og medlemsantallet får kun betydning, hvis det er  

 tvivlsomt, hvorvidt selve foreningsvedtægterne efter deres indhold opfylder  

 de krav, der må stilles til en interessentskabskontrakt.
 Har boligkollektivet ikke disse typiske kendetegn, kan man ikke uden  

 videre lægge til grund, at der er tale om en forening, men spørgsmålet må  

 afgøres konkret.
 1.7.1.2. Certifikatudstedende investeringsforeninger - udloddende   

 .
Investeringsforeninger, der udsteder omsættelige beviser for medlemmernes  

 indskud, og som ifølge deres vedtægter er forpligtet til inden fristen for  

 indgivelse af selvangivelse for det pågældende indkomstår at udlodde de i  

 indkomståret indtjente renter og udbytter efter fradrag af de derpå hvilende  

 administrationsomkostninger, er omfattet af SSL § 1, stk.1, nr.6, hvis mindst  

 et medlem er personligt ansvarlig for foreningens forpligtelser.
Ellers  

 falder foreningen ind under SSL § 1, stk.1, nr.2 (se 1.2.).
 Indskudsbeviserne, der i reglen betegnes certifikater, skal fremtræde som  

 særskilte dokumenter med et bestemt pålydende, således at certifikatets ejer  

 bliver lodtagen i foreningens overskud og formue i forhold til dets  

 pålydende.
 Certifikatudstedende investeringsforeninger, der ikke udlodder renter og  

 udbytter som ovenfor anført (de akkumulerende investeringsforeninger), er  

 altid skattepligtige i henhold til SSL § 1, stk.1, nr.5a (se SA 1.6.1.).
 Om investeringsforeningers objektive skattepligt henvises til SC 4.
 1.7.2. Fonde  .
Foruden foreninger og korporationer nævnes under SSL § 1, stk.1, nr.6,  

 stiftelser, legater og selvejende institutioner.
En sådan juridisk person  

 betegner sig oftest fond, selvom de andre betegnelser også kan bruges.
 Den skattemæssige afgrænsning af om en institution er en forening eller en  

 fond, har betydning for anvendelsen af SSL § 1, stk.4, idet kun foreninger  

 med en medlemskreds kan bortse fra indtægter ved leverance til medlemmerne  

 som skattepligtig indtægt.
 Hovedforskellen mellem en forening og en fond er, at den sidste ikke  

 kommer i stand ved en række personers fælles virke, men typisk derved, at en  

 formue udskilles, evt. ved testamentarisk bestemmelse, til anvendelse til et  

 bestemt formål. (Undertiden foreligger formuen kun i form af tilsagn om en  

 løbende ydelse eller som en fordring på stifteren).
 Oftest er fondens øverste myndighed en supplerende bestyrelse, der skal  

 administrere fonden i overensstemmelse med dennes fundats.
Det forekommer dog, at der iflg. fundatsen eller vedtægterne er mulighed  

 for, at personer med interesse for fondens formål kan indtræde som medlemmer  

 og eventuelt på en generalforsamling eller ved et repræsentantskabsmøde gøre  

 deres indflydelse gældende.
I sådanne tilfælde kan det være vanskeligt at  

 afgrænse fonde fra foreninger.
 Hvor det alene drejer sig om »støttemedlemmer«, der betaler  

 kontingent og eventuelt opnår visse fordele (fri entre, rabatter o.lign.),  

 men ingen indflydelse har på fondens administration, berører det ikke  

 institutionens skattemæssige stilling som fond.
 Det samme vil normalt gælde i de tilfælde, hvor bestyrelsen ikke er  

 selvsupplerende, men helt eller delvis vælges af generalforsamlingen.
 Hvis medlemmerne kan træffe bindende bestemmelser om de overordnede  

 retningslinier for fondens virksomhed eller ligefrem ændre dens formål, må  

 det bero på en konkret bedømmelse, om der foreligger en fond eller en  

 forening.
 I de særlige tilfælde, hvor medlemmerne indskyder et større beløb ved  

 deres indtræden uden senere at kunne få beløbet frigivet, vil denne  

 omstændighed tale for, at det drejer sig om en fond og ikke en forening.
Hvad fondens formål angår, hersker der aftalefrihed.
Opdelt efter deres  

 formål vil nogle af de vigtigste fondstyper være:
a.
Familiefonde med det formål at støtte stifterens efterkommere.
b.
Sociale fonde, der skal støtte nuværende eller tidligere ansatte,  

 disses pårørende m.v., indenfor bestemte virksomheder. (Herunder falder de  

 fonde, der opfylder de særlige krav i henhold til LL § 14F eller  

 pensionsbeskatningslovens § 52, se nærmere herom afsnit I 5.).
c.
Selskabsfonde med det formål at sikre og understøtte bestemte  

 selskabers økonomiske beståen.
d.
Almenvelgørende fonde.
e.
Almennyttige fonde, d.v.s. med formål af ideel art (videnskabeligt,  

 kunstnerisk, pædagogisk, folkeligt, sportsligt etc.). Sådanne fonde vil ikke  

 sjældent have flere af hinanden uafhængige stiftere.
Det vil ligeledes være  

 dem, der, sammen med de almenvelgørende fonde, oftest kan regne med i tiden  

 efter stiftelsen at modtage bidrag i form af gaver eller arv. (At en fond kan  

 betegnes som almennyttig i denne forbindelse er ikke uden videre ensbetydende  

 med, at den kan opnå skattefritagelse for indtægt ved erhvervsmæssig  

 virksomhed).
 Ofte vil fondens formål være en kombination af de her nævnte.
 Registrerede fonde  .
 Ved lov nr.300 af 6.juni 1984 er der fastsat regler om registrering af  

 fonde og visse foreninger i fondsregisteret.
 Loven gælder for fonde, legater, stiftelser og andre selvejende  

 institutioner (fonde).
 Loven omfatter ikke:
1) fonde, som er oprettet ved eller i henhold til lov, og som er  

 undergivet tilsyn af staten, 2) fonde, med hvilke en kommune eller amtskommune har indgået aftale til  

 opfyldelse af kommunens eller amtskommunens forpligtelser i henhold til lov  

 om social bistand, såfremt fonden ikke varetager andre opgaver, 3) folkekirkens selvejende institutioner, anerkendte trossamfund og  

 godkendte uddannelsesinstitutioner, såfremt fonden ikke ud over sit  

 hovedformål varetager andre opgaver, 4) fonde, der er omfattet af lov om erhvervsdrivende fonde, og 5) fonde, der i medfør af § 1, stk. 4 og 5, i lov om erhvervsdrivende  

 fonde ikke er omfattet af nævnte lov, 6) foreninger, hvis aktiver ikke overstiger 250.000 kr., samt foreninger  

 af kommuner eller amtskommuner.
 I følge lov nr.286 af 6.juni 1984 skal erhvervsdrivende fonde registreres  

 i aktieselskabs-registeret.
 En fond anses for erhvervsdrivende, hvis den:
1) overdrager varer eller immaterielle rettigheder, erlægger  

 tjenesteydelser eller lignende, for hvilke den normalt modtager vederlag,  

 eller 2) udøver virksomhed med salg eller udlejning af fast ejendom eller 3) har den i aktieselskabslovens § 2, stk. 1 eller 2, anførte forbindelse  

 med et aktie- eller anpartsselskab eller med en anden virksomhed af den under  

 nr.1 eller 2 nævnte art.
 En fond anses dog ikke for erhvervsdrivende, hvis den virksomhed, fonden  

 udøver eller har den under nr.3, anførte forbindelse med, er af begrænset  

 omfang eller kun omfatter en uvæsentlig del af fondens samlede formue.
 Loven omfatter ikke:
1) fonde, der er oprettet ved lov eller i henhold til lov, og som er  

 undergivet tilsyn af staten, 2) Danmarks Nationalbank, sparekasser, pensionskasser og godkendte  

 realkreditinstitutter, 3) almennyttige boligselskaber, godkendte uddannelsesinstitutioner og  

 teknologiske serviceinstitutter, såfremt fonden ikke u over sit hovedformål  

 varetager andre opgaver, 4) fonde, med hvilke en kommune eller amtskommune har indgået en aftale  

 til opfyldelse af kommunens eller amtskommunens forpligtelser i henhold til  

 lov om social bistand, såfremt fonden ikke varetager andre opgaver.
 Når en fond er registreret i medfør af ovenævnte regler, må den anses som  

 et selvstændigt skattesubjekt, uanset den ikke opfylder de nedenfor  

 opstillede betingelser for anerkendelse som selvstændig i skattemæssig  

 henseende.
 Fonde, der ikke er omfattet af loven, skal fortsat opfylde de hidtil  

 stillede betingelser for at blive anset som selvstændige skattesubjekter.
 Andre fonde  .
Der stilles ikke særlige form- eller registreringskrav i forbindelse med  

 stiftelse af en fond, men for den skattemæssige selvstændighed er det  

 afgørende, at den med stiftelsen forbundne udskillelse af fondens formue fra  

 stifterens formue er foretaget endeligt og uigenkaldeligt.
I modsat fald vil  

 dens formue stadig høre med til stifterens formuesfære, ligesom formuens  

 afkast fremdeles skal medtages ved stifterens indkomstopgørelse.
 Hvor der er søgt og opnået kgl. konfirmation af fonden, anses dette for en  

 tilstrækkelig garanti for midlernes udskillelse og fundatsmæssige forvaltning  

 til, at den også kan anerkendes som et selvstændigt skattesubjekt.
Nogle fonde, men formentlig langtfra alle, anmoder statsskattedirektoratet  

 om forhåndsgodkendelse som selvstændigt skattesubjekt.
Baggrunden kan alene  

 være ønsket om at få sikkerhed for midlernes udskillelse fra stifterens  

 formue, men ofte kommer en sådan henvendelse i forbindelse med andragende om  

 skattefritagelse for fondens erhvervsmæssige indtægter eller om fradragsret  

 for stifterens ydelser til fonden.
 Som betingelse for at godkende den skattemæssige selvstændighed stiller  

 statsskattedirektoratet sædvanligvis følgende krav til fondens fundats:
1) Det skal være udtrykkeligt fastsat, at fondens formue og dennes afkast  

 ikke kan tilbageføres til stiftere, andre bidragydere, disses ægtefæller  

 (samlevere) samt de hos nævnte hjemmeboende børn under 18 år.
Tilbageførsel  

 anses at finde sted også ved låneoptagelse, herunder lån mod pant i fast  

 ejendom.
For fonde stiftet af et selskab skal det være fastsat, at det stiftende  

 selskab ikke under nogen form direkte eller indirekte må modtage tilskud af  

 fondens midler eller disses afkast, f.eks. som tilbagebetalng, indbetaling,  

 långivning (herunder mod pant i fast ejendom) kaution, garantistillelse eller  

 aktietegning.
Tilbageføring omfatter derimod ikke ydelser fra fonden til det  

 stiftende selskabs aktionærer eller til selskaber eller andre  

 erhvervsvirksomheder, som beherskes af det stiftende selskab, af dettes  

 aktionærer eller disses pårørende.
Fondens selvstændighed berøres altså ikke  

 heraf, men der kan eventuelt være tale om maskeret udlodning til  

 aktionærerne, se herom SC 1.2.5. Det er heller ikke til hinder for fondens  

 selvstændighed, at den stiftes i forbindelse med en gave fra det stiftende  

 selskab til fonden.
 2) Fondens hjemsted skal anføres.
 3) Fondens formål skal angives udtrykkeligt og udtømmende.
4) Fonden skal have en selvstændig bestyrelse, hvoraf mindst et medlem  

 skal kunne anses som en i forhold til stifteren/bidragydere uvildig og  

 uafhængig person.
Uvildigheden kan sikres ved, at den pågældende udpeges af  

 en offentlig myndighed eller en sammenslutning, der nyder offentlig tillid,  

 (f.eks. ministerium, kommunalbestyrelse, den stedlige dommer, bestyrelsen for  

 en læreanstalt, advokatrådet, foreningen af statsautoriserede revisorer). Har  

 fonden i kraft af aktiebesiddelse en væsentlig indflydelse på et selskab, vil  

 personer, der repræsenterer selskabet eller er i afhængighedsforhold til  

 dette, ikke kunne anses for uvildige.
 5) Fonden må overfor bestyrelsen aflægge revideret regnskab efter hvert  

 regnskabsårs udløb.
 For ældre fonde, hvis fundats ikke har været forelagt til godkendelse, vil  

 manglende opfyldelse af disse krav ikke medføre, at fonden ikke kan godkendes  

 som selvstændigt skattesubjekt, når blot fondens midler faktisk har været  

 administreret udskilt fra stifterens formue.
 Hvor en fond med et ideelt formål stiftes af flere personer, hvoraf ingen  

 indskyder midler i betydeligt omfang, kan der ses bort fra betingelse nr.4.
 I samme situation kan der også bortses fra, at de under betingelse nr.1  

 nævnte personer skal være afskåret fra senere at modtage ydelser fra fonden.  

 Ydelserne skal dog ske inden for rammerne af det ideelle formål, og der må  

 ikke derved være tilsigtet en tilbagebetaling af midlerne.
 Hvor stifteren selv er en selvstændigt skattepligtig fond, kan der ses  

 bort fra betingelse nr.1 og nr.4.
 Der kan i øvrigt henvises til statsskattedirektoratets revisionsmeddelse  

 1980-2.
2. Begrænset skattepligtige Iflg.
SSL § 2 er udenlandske selskaber og foreninger m.v. af tilsvarende  

 art, som de i SSL § 1 nævnte danske selskaber og foreninger skattepligtige  

 til Danmark, når de har indtægter her fra landet af en nærmere angiven  

 beskaffenhed, jfr. nedenfor.
Skattepligtens omfang er begrænset til overskud  

 fra disse indtægter.
 Selskaber og foreninger m.v. hjemmehørende i Grønland eller på Færøerne  

 sidestilles i denne forbindelse med udenlandske selskaber og foreninger.
 2.1. Erhvervsvirksomhed  .
Selskaber og foreninger, der har hjemsted i udlandet, men udøver et  

 erhverv med fast driftssted her i landet eller deltager i en  

 erhvervsvirksomhed med fast driftssted her, eller på anden måde er berettiget  

 til andel i overskud af en sådan virksomhed, er skattepligtige her i landet  

 af overskud ved den angivne erhvervsudøvelse, jfr.
SSL § 2, stk.1, nr.1a.
 Fast driftssted  .
 Ved fastlæggelsen af, hvornår der må antages at foreligge fast driftssted,  

 lægges der vægt på den præcisering af begrebet, der har fundet sted i  

 tilknytning til vore dobbeltbeskatningsoverenskomster.
Fast driftssted antages herefter altid at foreligge, når virksomheden  

 drives gennem: filial, kontor, fabrik eller værksted.
Det samme gælder  

 byggevirksomhed her i landet af en varighed, der overstiger 12 måneder.
Varetages virksomheden her i landet af en såkaldt kvalificeret agent, der  

 fra det udenlandske selskab, han repræsenterer, har fuldmagt til at indgå  

 handler med bindende virkning for virksomheden, foreligger der fast  

 driftssted her i landet.
Det afgørende er, hvor aftalen sluttes (bliver  

 accepteret).
 Varetages virksomheden her i landet af en formidleragent (agent, der skal  

 have accept hos den i udlandet beliggende virksomhed på de ordrer, han  

 modtager), foreligger der ikke fast driftssted.
 Såfremt der via en filial med lager her i landet sker bindende salg til  

 aftagere, såvel her i landet som i udlandet, omfatter den begrænsede  

 skattepligt fortjenesten vedrørende salget både til Danmark og til udlandet.
 Tilstedeværelsen af en ren indkøbsfilial her i landet er ikke  

 tilstrækkelig til, at der foreligger fast driftssted.
 En frivillig momsregistrering af en udenlandsk virksomhed medfører ikke i  

 sig selv, at der dermed opstår skattepligt her til landet.
 Et i Grønland indregistreret aktieselskab, hvis hele indtægtsgivende  

 virksomhed var samlet i selskabets københavnske afdeling, blev anset for  

 begrænset skattepligtigt her til landet.
 Et udenlandsk moderselskab, der lejede et kontor hos det danske  

 datterselskab, hvor koncerndirektørens arbejdspapirer og arkiver opbevaredes,  

 og hvor al korrespondance fra koncerndirektøren afsendtes, ansås for at have  

 fast driftssted i Danmark.
 Om begrebet fast driftssted i øvrigt, se Erik Møller i R.R. 1963, s.8.
 Deltagelse i ehvervsvirksomhed  .
 Et udenlandsk selskab, der indgår en interessentskabskontrakt med et dansk  

 selskab om opførelse og drift af en virksomhed her i landet, erhverver fast  

 driftssted ved underskrivelsen af kontrakten, uanset at der går længere tid,  

 inden den egentlige drift af virksomheden kommer i gang, Skd.medd. hæfte 44,  

 s.29 - R.R. 1978 SM s.36.
Et internationalt boreselskab, der deltog i efterforskning af olie ved  

 Grønland, blev ikke anset for skattepligtig her til landet af den virksomhed,  

 som udøvedes af det kontorhold, der fulgte med selskabets skib, og som var  

 placeret i København.
Kontorholdets virksomhed bestod i at føre bøger,  

 udarbejde rapporter og indkøbe udrustning, R.R. 1977 SM s.215.
 Andel i overskud  .
 Det fremgår af cirkulære nr.274 af 22.12.1961 til selskabsskatteloven, at  

 begrebet: andel i overskud skal forstås som andel i nettooverskud.  

 Bestemmelsen tager først og fremmest sigte på de tilfælde, hvor et udenlandsk  

 selskab som gengæld for ydede lån, kapitalindskud af mere varig karakter,  

 licenstilladelser el.lign., betinger sig en andel i overskuddet i herværende  

 virksomheder.
 Betinger selskabet sig en egentlig rente, procentdel af omsætningen eller  

 et fast beløb, der skal udredes, hvad enten den danske virksomhed giver  

 overskud eller underskud, er der ikke tale om en overskudsandel, og derfor  

 heller ikke tale om skattepligt.
 Hvis en virksomhed bortforpagtes mod en fast forpagtningsafgift, indtræder  

 der heller ikke begrænset skattepligt, lsr. 1972.1, og Skd.medd. nr.18,  

 s.166.
 De nævnte afgørelser vedrører personer, men da bestemmelsen i SSL § 2,  

 stk.1a, er enslydende med den for personer gældende bestemmelse i KL § 2,  

 stk.1c, gælder det samme for selskaber og foreninger.
 2.2. Fast ejendom  .
 Ifølge SSL § 2, stk.1b, er selskaber og foreninger, der har hjemsted i  

 udlandet, men i deres egenskab af ejer, medejer, brugs- eller indtægtsnyder  

 oppebærer indtægt af en her i landet beliggende fast ejendom, begrænset  

 skattepligtige.
 2.3. Udbytteindtægter  .
Udenlandske selskaber og foreninger og fonde m.v., som oppebærer  

 udbytteindtægter fra her i landet hjemmehørende selskaber, er omfattet af  

 skattepligten her i landet, jfr.
SSL § 2, stk.1c., Skattepligten omfatter  

 iflg.
SSL § 3, stk.6, også sådanne udenlandske selskaber og foreninger, som i  

 øvrigt måtte være undtaget fra skattepligt efter SSL § 3, stk.1.
Skattepligten af disse indtægter er dog begrænset til udbyttebeløb, i  

 hvilke der efter KL § 65 skal indeholdes udbytteskat.
Foruden det almindelige  

 af generalforsamlingen fastsatte årlige udbytte gælder dette udbetalinger ved  

 nedsættelse af aktiekapital i selskaber, som ikke er under likvidation, samt  

 udlodninger foretaget forud for det kalenderår, hvori selskabet endeligt  

 opløses.
Ved bestemmelserne i LL § 16A, stk. 2, og LOSI § 17, stk. 3, jfr.  

 bekendtgørelse nr. 525 af 11.10.1984, er der tillagt  

 amtsskatteinspektoraterne, i København og Frederiksberg vedkommende  

 skattedirektorat, bemyndigelse til at tillade, at de nævnte udbetalinger i  

 skattemæssig henseende behandles som ved aktiesalg til trediemand.
Dermed  

 bortfalder pligten til at indeholde udbytteskat, og såfremt tilladelsen  

 omfatter udenlandske selskaber og foreninger m.v., bortfalder også  

 skattepligten for disse.
Ifølge Skd.cirk. nr.110 af 8.maj 1970 til KL skal der ikke indeholdes  

 udbytteskat af salgssummer ved afståelse af aktier til det selskab, der har  

 udstedt de pågældende værdipapirer, jfr.
LL § 16B, stk. 1. Sådanne  

 salgssummer, der tilfalder udenlandske selskaber og foreninger m.v., vil  

 derfor normalt ikke være omfattet af skattepligten efter SSL § 2, stk. 1c.
 Østre Landsret har i en dom af 27.maj 1983 anset en i udlandet boende  

 hovedaktionær for begrænset skattepligtig af den udbyttemæssige fordel, han  

 opnåede ved vareleverancer til overpris til det af ham her i landet  

 beherskede selskab.
 Skattepligten af udbytteindtægter anses for opfyldt ved den foretagne  

 indeholdelse af udbytteskat, og det pågældende udbyttebeløb skal således ikke  

 indgå i en indkomstopgørelse vedr. andre af bestemmelsen omfattede  

 skattepligtige indkomster.
 I henhold til bestemmelser i mange dobbeltbeskatningsoverenskomster skal  

 der ske hel eller delvis tilbagebetaling af den indeholdte udbytteskat.
 2.4. Skattegodtgørelse  .
Udenlandske selskaber og foreninger m.v. som i henhold til en med en  

 fremmed stat, Færøerne eller Grønland indgået dobbeltbeskatningsoverenskomst  

 oppebærer skattegodtgørelse som nævnt i SSL § 17A knyttet til de under SA 2.3  

 omhandlede udbytteindtægter, skal i henhold til SSL § 2, stk. 1d, jfr.
KL §  

 65A svare en skat på 30 pct. heraf Skattepligten er endeligt opfyldt ved den således erlagte skat.
 2.5. Arbejdsindkomst  .
Udenlandske selskaber og foreninger m.v., som oppebærer indkomst her fra  

 landet, der i medfør af KL § 43, stk.2 litra h, skulle henregnes til  

 A-indkomst, hvis den udbetales til en person, skal i henhold til SSL § 2,  

 stk. 1e, jfr.
KL § 65B svare en skat på 30 pct. af den omhandlede  

 bruttoindtægt.
 Bestemmelsen omfatter vederlag i penge samt i forbindelse hermed ydet fri  

 kost og logi til personer, der for selskabets regning stilles til rådighed  

 for at udføre arbejdet her i landet.
 Skattepligten er endeligt opfyldt ved skattens indeholdelse.
 2.6. Selvangivelsespligten  .
 Selskaber og foreninger, der er begrænset skattepligtige af indtægter som  

 omhandlet i SSL § 2, stk.1a og b, er pligtige at selvangive disse indtægter,  

 og det udenlandske selskabs eller forenings herværende befuldmægtigede er  

 medansvarlig for skattens erlæggelse.
 Selvangivelsespligten omfatter ikke her i landet oppebårne  

 udbytteindtægter, skattegodtgørelser eller arbejdsindkomster, og disse kan  

 derfor ikke modregnes i et eventuelt skattemæssigt underskud fra andre  

 skattepligtige erhvervelser her i landet.
3. Skatteundtagne og skattefritagne SSL § 3, stk.1, opregner en række selskaber, foreninger og institutioner,  

 som er fuldstændig undtaget fra skattepligten, eller som er fritaget for  

 beskatning af indkomst fra visse angivne kilder.
 Endvidere indeholder bestemmelsen i stk.2, 3 og 5, regler om  

 skattefritagelse eller skattenedsættelse for visse foreninger og fonds, når  

 de opfylder nærmere angivne krav af formålsmæssig karakter.
 3.1. Skatteundtagne  .
Bestemmelsens stk.1 omhandler institutioner m.v., der er undtaget fra  

 skattepligten.
Den i loven foretagne opregning er udtømmende og kan ikke  

 udvides til institutioner, der ligner de i loven nævnte.
 Nedenfor er institutionerne rubricerede efter arten og omfanget af  

 fritagelsen, samt efter tilfælde, hvor der stilles betingelser til  

 organisationsform eller vedtægter m.v.
 Nummerangivelsen svarer til nummereringen i lovbestemmelsen.
 SA 3.1.1. Ubetinget, fuldstændig  .
 Ubetinget og fuldstændig fritaget for skattepligt er:
 1) Staten og dens institutioner. (Staten og dens institutioner er dog  

 pligtige at svare kommunal indkomstskat i overensstemmelse med  

 kommeneskattelovens § 8).
 2) Kommunerne og kommunale virksomheder og institutioner.
3) Anerkendte trossamfund og kirkelige institutioner, oprettet i  

 tilslutning til disse eller til folkekirken 7) Boligselskabernes Garantifond og Landsbyggefonden for det almennyttige  

 Byggeri.
 8) Danmarks Nationalbank.
 10) Arbejdsmarkedets Tillægspension (ATP).
 11) Pensionskasser, der er undergivet tilsyn efter loven om tilsyn med  

 pensionskasser, eller efter lov om forsikringsvirksomhed.
 14) Fonden til midlertidig finansieringsbistand til konjunkturramte  

 erhvervsvirksomheder.
 15) Finansieringsinstituttet for hoteller m.v.
 16) Værdipapircentralen.
 17) Lønmodtagernes Dyrtidsfond.
 3.1.2. Ubetinget, begrænset  .
 Ubetinget, men begrænset fritaget for skattepligt er: 6) Institutter  

 godkendt i medfør af lov om realkreditinstitutter, Kreditkassen for Husejere  

 i Kjøbenhavn, Provinsbankernes Reallånefond, Landsbankernes Reallånefond,  

 Dansk Landbrugs Realkreditfond, Danmarks Skibskreditfond samt Dansk  

 Eksportfinansieringsfond.
 12) De foreninger, der er afgiftsfri i medfør af lov om landboforeningers  

 og husmandsforeningers auktioner m.m.
 Både for kreditinstitutionerne og for auktionsforeningerne gælder  

 fritagelsen kun indtægt ved den statutmæssige virksomhed, men ikke indtægt  

 ved drift, udlejning eller bortforpagtning af fast ejendom eller ved anden  

 erhvervsmæssig virksomhed.
 3.1.3. Betinget, fuldstændig  .
 Betinget, men fuldstændig fritaget er:
4) havne, herunder lufthavne, såfremt de er åbne for offentlig trafik.  

 Endvidere elektricitets-, gas-, vand- og fjernvarmeværker, når alle inden for  

 værkets område kan få leverance fra værket.
En vindmøllepark er anset for  

 omfattet af bestemmelsen.
 For de nævnte havne og værker er organisationsformen uden betydning for  

 fritagelsen, men ud over den anførte offentlige adgang og leveringspligt er  

 det en betingelse, at det er vedtægtsmæssigt bestemt, at virksomhedernes  

 indtægter både løbende og ved opløsning kun kan anvendes til havnens,  

 respektive værkets formål eller til formål til videreførelse af virksomheden.
Der bortses dog fra normal forrentning eller tilbagebetaling af eventuel  

 indskudskapital.
Ministeren for skatter og afgifter kan i særlige tilfælde  

 dispensere fra kravet om, at begrænsningen for vedtægtsanvendelsen skal  

 fremgå af vedtægterne, se Skd.cirk. nr.140 af 8.9.1983.
5) Skoler, hospitaler, sygehuse, statsanerkendte rekonvalescent- og  

 børnehjem, biblioteker under offentlig tilsyn og museer, der er åbne for  

 offentligheden.
Det er her en betingelse, at virksomheden drives af en  

 selvejende institution, og at indtægterne kun kan anvendes til institutionens  

 formål.
 7) Boligselskaber, hvis vedtægter er godkendt af boligministeriet.  

 Indtægterne må, bortset fra normal forrentning af en eventuel indskudskapital  

 iflg. vedtægtsmæssig bestemmelse kun kunne anvendes til almennyttige  

 boligformål.
 11) Pensionskasser, der er fritaget af ministeren for skatter og afgifter.
13) Visse saneringsselskaber.
Det er en betingelse, at indtægterne,  

 bortset fra normal forrentning af indskudskapital, efter vedtægterne kun kan  

 anvendes til saneringsformål.
 18) Bedriftssundhedstjenester omfattet af SSL § 1, stk. 1, nr. 1, 2 eller  

 6, såfremt de pågældende selskaber eller foreninger alene driver  

 bedriftssundhedstjeneste i overensstemmelse med arbejdsmiljølovens regler, og  

 såfremt indtægterne herved ifølge vedtægtsmæssig bestemmelse udelukkende kan  

 anvendes til de formål med bedriftssundhedstjenester, der er fastsat i de  

 pågældende regler.
 19) Visse byfornyelsesselskaber på tilsvarende betingelser som  

 saneringsselskaberne.
 For de her under 3.1.3. nævnte institutioner gælder fritagelsen alle  

 erhvervsmæssige indtægter, altså ikke alene fra de kilder, som har  

 tilknytning til det formål, der begrunder fritagelsen, men også fra alle  

 andre kilder. (Om ikrafttrædelsesbestemmelser til de i 1983 gennemførte  

 ændringer og udvidelser vedrørende denne gruppe af skatteundtagne henvises  

 til skd.cirk. nr.140 af 8.9.1983).
 3.1.4. Betinget, begrænset  .
 Betinget og begrænset fritaget er:
9) Visse finansieringsinstitutter, der er fritaget af ministeren for  

 skatter og afgifter.
Fritagelsen gælder kun indtægt ved den statutmæssige  

 virksomhed.
 3.1.5. I.h.t. særlig lov  .
Bestemmelsen i § 3, stk.1, anses for udtømmende, og institutioner, der  

 ikke er omtalt, kan ikke fritages for skattepligten, medmindre hjemmelen til  

 skattefritagelse findes i særlig lov som f.eks. for Dansk Tipstjeneste A/S i  

 lov om tipning.
Om internationale organisationer henvises til  

 ligningsvejledningen afssnit O 4.
 3.2. Skattefritagne  .
 Ved bestemmelsen i SSL § 3, stk.2 og 3, jfr. bekendtgørelse nr.524 af  

 11.10.1984 er der tillagt statsskattedirektoratet, i København og  

 Frederiksberg vedkommende skattedirektorat, bemyndigelse til at fritage visse  

 foreninger for skattepligten eller tilstå dem nedsættelse af skatten, jfr.  

 Skd.cirk. nr.119 af 14.6.1963.
Efter lovbestemmelsen kan fritagelsen eller skattenedsættelsen kun gives  

 til foreninger, stiftelser, legater m.v., der er skattepligtige efter SSL §  

 1, stk.1, nr.6, for så vidt deres vedtægtsmæssige formål udelukkende er  

 almenvelgørende eller på anden måde almennyttigt.
Det er således en  

 forudsætning, at eventuel formue ved opløsning af foreninger m.v. skal  

 anvendes til almennyttige formål.
 Det afgørende for, om fritagelse kan gives, er alene det vedtægtsmæssige  

 formål, mens arten af den erhvervsmæssige virksomhed er uden betydning for  

 spørgsmålet.
De her nævnte foreninger m.v. er principielt pligtige at indgive en  

 selvangivelse på normal måde.
Skattepligten omfatter alene indkomst ved  

 erhvervsmæssig virksomhed, se herom nedenfor under SG.
Her skal kun anføres,  

 at skattepligten ikke omfatter renter af offentlige obligationer, pantebreve  

 m.v. og bankindestående ud over beløb, der anvendes ved driften af den  

 erhvervsmæssige virksomhed.
Skattefri er tillige aktieudbytter, gaver,  

 kontingenter, tilskud o.lign.
 Årlig fritagelse  .
Skattenedsættelsen omfatter skatten af de erhvervsindtægter, som anvendes  

 til de anførte almenvelgørende eller almennyttige formål.
Såfremt foreningen  

 m.v. har både skattepligtige og skattefrie indtægter, gives der kun  

 skattelempelse for de formålsbestemte ydelser, i det omfang disse overstiger  

 de skattefri indtægter.
Efter SSL § 3, stk.3, kan der tillige gives foreninger m.v.  

 skattenedsættelse for foretagne henlæggelser til senere anvendelse til de  

 kvalificerende formål, under forudsætning af, at de henlagte beløb udskilles  

 fra erhvervsvirksomheden, og ikke af foreningens ledelse kan anvendes i  

 denne, f.eks. hvis de er bundet på særlige indskudskonti i pengeinstitutter  

 eller i værdipapirer.
En anvendelse i strid med forudsætningen medfører  

 beskatning af beløbet med tillæg af 25 pct. i det indkomstår, hvor de er  

 anvendt.
 »Stående« fritagelse  .
 For foreninger, hvis erhvervsmæssige virksomhed og kvalificerende formål  

 står i nær forbindelse med hinanden, gives skattelempelse ofte som en  

 fritagelse for at blive medtaget ved skatteansættelsen.
 Dette indebærer, at sådanne foreninger fritages for at udfylde og indsende  

 den årlige selvangivelse, men fritagelsen vil dog normalt blive gjort  

 betinget af, at et eksemplar af det årlige regnskab indsendes til det  

 pågældende amtsskatteinspektorat, i København og Frederiksberg vedkommende  

 skattedirektorat.
Som eksempel på foreninger m.v., der kan falde ind herunder, kan nævnes  

 stiftelser, der har til formål at tildele friboliger i stiftelsens ejendom,  

 men som må udleje en del af ejendommen erhvervsmæssigt for at skaffe midler  

 til drift af friboligerne.
Tilsvarende forhold kan foreligge for kollegier,  

 kristelige foreninger, sportsforeninger m.v., se SD-cirk. 1984-22.
 Anden årlig fritagelse  .
Iflg.
SSL § 3, stk.5, kan der tillige tilstås aktie- og anpartsselskaber  

 skattenedsættelse, når hele aktie- eller anpartskapitalen ejes af en forening  

 m.v. med almenvelgørende eller på anden måde almennyttigt formål.
 De årlige fritagelser ved ligningen  .
 De årlige skattefritagelser skal fra og med skatteåret 1984/85 så vidt  

 muligt gives som et ligningsmæssigt fradrag og ikke ved eftergivelse af  

 allerede pålignet skat.
 For at dette kan effektueres lettest muligt, bør ansøgningen om  

 skattefritagelse medfølge selvangivelsen for det pågældende skatteår.
Ansøgningen indsendes sammen med selvangivelsen til ligningsmyndigheden,  

 som videresender sagen til amtsskatteinspektoratet.
Afgørelsen fra  

 amtsskatteinspektoratet (i København og Frederiksberg vedkommende  

 skattedirektorat) kan indbringes for statsskattedirektoratet.
Der henvises i  

 øvrigt til statsskattedirektoratets vejledning af 2.2.1982 samt til SD-cirk.  

 1983-40.
