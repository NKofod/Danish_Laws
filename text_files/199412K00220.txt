Nr LSF 220 Forslag til Lov om ændring af byggeloven, lov om leje og lov om  

 boligbyggeri (Individuel måling af forbrugsposter, handicapvenligt byggeri) Fremsat af boligministeren (Ole Løvig Simonsen) den 19. april 1995 Vedtaget ved tredjebehandling den 30. maj 1995 Lov nr. 362 af 14/06/1995 § 1 I byggeloven, jf. lovbekendtgørelse nr. 357 af 3. juni 1993, foretages  

 følgende ændringer:
 1. I § 1 ændres »energiforbrug« til:  

 »ressourceforbrug«.
 2. Efter § 4 indsættes:
» § 4 A.
Boligministeren kan fastsætte nærmere regler om, at  

 der i nybyggeri samt i bestående bebyggelse skal installeres målere til  

 individuel måling af forbrugsposter til el, gas, vand og varme samt udføres  

 fornødne tekniske installationer i forbindelse hermed.
Boligministeren kan  

 herunder fastsætte nærmere regler om, at individuelle målere skal anvendes  

 som grundlag for måling af forbruget, og i hvilke tilfælde der kan gøres  

 undtagelse fra kravet om individuel måling.
Boligministeren kan endvidere  

 fastsætte nærmere regler om, at der ved måling af varmeforbruget for bolig-  

 eller erhvervsenheder med udsat beliggenhed skal foretages korrektion for det  

 forøgede varmetab og nærmere regler for behandlingen af sådanne sager.« 3. I § 6, stk. 1, litra d, ændres »beboelsesbygninger,  

 de i § 11 nævnte bebyggelser samt andre bebyggelser, der er offentligt  

 tilgængelige,» til: »bygninger«.
 4. I § 28, stk. 3, indsættes efter »af«: »§  

 4 A,».
 5. I § 31, 1. pkt., indsættes efter »byggevarer«:  

 »og om bygningers energiforhold og lignende bygningsrelaterede  

 bestemmelser«.
 6. I § 31 indsættes som stk. 2 og 3:
»Stk. 2. Boligministeren kan fastsætte regler med henblik på  

 opfyldelse af De Europæiske Fællesskabers direktiver om installationer til  

 måling af udgifter til el, gas, vand og varme.
Boligministeren kan herunder  

 fastsætte regler om en kontrol- og godkendelsesordning for måleinstrumenter  

 samt regler om, hvilke kategorier af måleinstrumenter der skal være omfattet  

 af ordningen.
Stk. 3. Boligministeren kan fastsætte regler om, at bemyndigede  

 organer, der fungerer som godkendelses-, kontrol-, certificerings- eller  

 prøvningsorgan i henhold til de i stk. 1 og 2 nævnte direktiver, kan opkræve  

 betaling for de med deres arbejde forbundne udgifter.« § 2 I lov om leje, jf. lovbekendtgørelse nr. 704 af 22. juli 1994, som ændret  

 ved § 1 i lov nr. 204 af 29. marts 1995, foretages følgende ændringer:
 1. § 37, stk. 3, affattes således:
»Stk. 3. Fordeles udgifterne til varme efter bruttoetageareal  

 eller rumfang, kan udlejeren kræve, at fordelingen fremover skal ske på  

 grundlag af varmefordelingsmålere.« 2. I § 45 indsættes som stk. 3:
»Stk. 3. Udlejeren kan uanset stk. 1 og 2 kræve, at lejeren  

 fremtidig betaler elektricitetsudgifter på grundlag af afregningsmålere  

 direkte til elselskabet. Ændringen kan gennemføres med 6 ugers varsel.
For  

 leverancer af elektricitet til opvarmning kan ændringen gennemføres med 6  

 ugers varsel til et varmeregnskabsårs begyndelse.« 3. I § 46, stk. 2, indsættes som 2. pkt.:
»1. pkt. finder dog ikke anvendelse, hvis ejendommen efter anden  

 lovgivning er omfattet af en pligt til varmefordelingsmåling, der omfatter de  

 pågældende lejemål.« 4. I § 46 indsættes som stk. 6:
»Stk. 6. Ændringer af betalingsbetingelserne for elektricitet  

 efter § 45, stk. 3, gælder uanset modstående tidligere aftale.« 5. I § 46 j, stk. 2, indsættes efter 2. pkt. som nyt  

 punktum:
»Udlejeren kan dog beslutte, at vandregnskabsperioden skal følge  

 varmeregnskabsåret, jf. § 39.« 6. I § 46 l, stk. 1, indsættes efter 1. pkt.:
»Følger vandregnskabsperioden varmeregnskabsåret, skal vandregnskabet  

 udsendes samtidig med varmeregnskabet.« § 3 I lov om boligbyggeri, jf. lovbekendtgørelse nr. 484 af 7. juni 1994, som  

 ændret ved § 1 i lov nr. 87 af 8. februar 1995, foretages følgende ændringer:
 1. I § 15, stk. 5, 1. pkt., ændres »stk. 6-12«  

 til: »stk. 6-13«.
 2. I § 15, stk. 8, 2. pkt., ændres »stk. 9« til:  

 »stk. 9 og 10«.
 3. § 15, stk. 9, ophæves, og i stedet indsættes:
»Stk. 9. Afdelingsbestyrelsen kan beslutte, at der i  

 afdelingen skal udføres rimelige moderniserings- og forbedringsarbejder,  

 kollektive anlæg, ekstraordinære renoveringsarbejder samt udbedring af  

 byggeskader og gennemførelse af bygningsændringer m.v. efter § 36, stk. 2-5,  

 såfremt afdelingsbestyrelsen samtidig tiltræder den nødvendige  

 lejeforhøjelse.
Afdelingsbestyrelsen kan beslutte at ændre den husorden,  

 selskabets ledelse forelægger.
I Københavns og Århus Amter kan  

 afdelingsbestyrelsen beslutte, at der til tilsyn med ejendommen skal ansættes  

 et vagtselskab.
Stk. 10. Afdelingsbestyrelsen kan efter reglerne i lov om leje  

 træffe beslutning om, at fordelingen af udgifterne til varme og el skal ske  

 på baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller  

 afregningsmålere.« Stk. 10-14 bliver herefter stk. 11-15.
 4. I § 15, stk. 10, som bliver stk. 11, ændres »stk. 9  

 skal« til: »stk. 9 og 10 skal«.
§ 4 Stk. 1. Loven træder i kraft den 1. juli 1995.
 Stk. 2. Regler fastsat i medfør af byggelovens § 4 A som affattet  

 ved denne lovs § 1, nr. 2, har ikke virkning for bebyggelse, hvor  

 byggesagsbehandlingen er påbegyndt inden den 1. juli 1995.
Oprindeligt fremsat forslag § 1 I byggeloven, jf. lovbekendtgørelse nr. 357 af 3. juni 1993, foretages  

 følgende ændringer:
 1. I § 1 ændres »energiforbrug« til:  

 »ressourceforbrug«.
 2. Efter § 4 indsættes:
» § 4 A.
Boligministeren kan fastsætte nærmere regler om, at  

 der i nybyggeri samt i bestående bebyggelse skal installeres målere til  

 individuel måling af forbrugsposter til el, gas, vand og varme samt udføres  

 fornødne tekniske installationer i forbindelse hermed.
Boligministeren kan  

 herunder fastsætte nærmere regler om, at individuelle målere skal anvendes  

 som grundlag for måling af forbruget, og i hvilke tilfælde der kan gøres  

 undtagelse fra kravet om individuel måling.
Boligministeren kan endvidere  

 fastsætte nærmere regler om, at der ved måling af varmeforbruget for bolig-  

 eller erhvervsenheder med udsat beliggenhed skal foretages korrektion for det  

 forøgede varmetab og nærmere regler for behandlingen af sådanne sager.«.
 3. I § 6, stk. 1, litra d, ændres »beboelsesbygninger,  

 de i § 11 nævnte bebyggelser samt andre bebyggelser, der er offentligt  

 tilgængelige,» til: »bygninger«.
 4. I § 28, stk. 3, indsættes efter »af«: »§  

 4 A,».
 5. I § 31, 1. pkt., indsættes efter »byggevarer«:  

 »og om bygningers energiforhold og lignende bygningsrelaterede  

 bestemmelser«.
 6. I § 31 indsættes som stk. 2 og 3:
» Stk. 2. Boligministeren kan fastsætte regler med henblik på  

 opfyldelse af De Europæiske Fællesskabers direktiver om installationer til  

 måling af udgifter til el, gas, vand og varme.
Boligministeren kan herunder  

 fastsætte regler om en kontrol- og godkendelsesordning for måleinstrumenter  

 samt regler om, hvilke kategorier af måleinstrumenter, der skal være omfattet  

 af ordningen.
 Stk. 3. Boligministeren kan fastsætte regler om, at bemyndigede  

 organer, der fungerer som godkendelses-, kontrol-, certificerings- eller  

 prøvningsorgan i henhold til de i stk. 1 og 2 nævnte direktiver, kan opkræve  

 betaling for de med deres arbejde forbundne udgifter.«.
§ 2 I lov om leje, jf. lovbekendtgørelse nr. 704 af 22. juli 1994, foretages  

 følgende ændringer:
 1. § 37, stk. 3, affattes således:
 » Stk. 3. Fordeles udgifterne til varme efter bruttoetageareal  

 eller rumfang, kan udlejeren kræve, at fordelingen fremover skal ske på  

 grundlag af varmefordelingsmålere.«.
 2. I § 45 indsættes som stk. 3:
» Stk. 3. Udlejeren kan uanset stk. 1 og 2 kræve, at lejeren  

 fremtidig betaler elektricitetsudgifter på grundlag af afregningsmålere  

 direkte til elselskabet. Ændringen kan gennemføres med 6 ugers varsel.
For  

 leverancer af elektricitet til opvarmning kan ændringen gennemføres med 6  

 ugers varsel til et varmeregnskabsårs begyndelse.«.
 3. I § 46, stk. 2, indsættes som 2. pkt.:
 »Første punktum finder dog ikke anvendelse, hvis ejendommen efter  

 anden lovgivning er omfattet af en pligt til varmefordelingsmåling, der  

 omfatter de pågældende lejemål.«.
 4. I § 46 indsættes som stk. 6:
 » Stk. 6. Ændringer af betalingsbetingelserne for elektricitet  

 efter § 45, stk. 3, gælder uanset modstående tidligere aftale.«.
 5. I § 46 j, stk. 2, indsættes efter 2. pkt. som nyt pkt.:
 »Udlejeren kan dog beslutte, at vandregnskabsperioden skal følge  

 varmeregnskabsåret, jfr. § 39.«.
 6. I § 46 l, stk. 1, indsættes efter 1. pkt.:
 »Følger vandregnskabsperioden varmeregnskabsåret, skal vandregnskabet  

 udsendes samtidig med varmeregnskabet.«.
§ 3 I lov om boligbyggeri, jf. lovbekendtgørelse nr. 484 af 7. juni 1994, som  

 ændret ved lov nr. 87 af 8. februar 1995, foretages følgende ændringer:
 1. I § 15, stk. 5, 1. pkt., ændres: »stk. 6-12«  

 til: »stk. 6-13«.
 2. I § 15, stk. 8, 2. pkt., ændres: »stk. 9« til:  

 »stk. 9 og 10«.
 3. § 15, stk. 9, ophæves og i stedet indsættes:
» Stk. 9. Afdelingsbestyrelsen kan beslutte, at der i  

 afdelingen skal udføres rimelige moderniserings- og forbedringsarbejder,  

 kollektive anlæg, ekstraordinære renoveringsarbejder samt udbedring af  

 byggeskader og gennemførelse af bygningsændringer m.v. efter § 36, stk. 2-5,  

 såfremt afdelingsbestyrelsen samtidig tiltræder den nødvendige  

 lejeforhøjelse.
Afdelingsbestyrelsen kan beslutte at ændre den husorden,  

 selskabets ledelse forelægger.
 Stk. 10. Afdelingsbestyrelsen kan efter reglerne i lov om leje  

 træffe beslutning om, at fordelingen af udgifterne til varme og el skal ske  

 på baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller  

 afregningsmålere.«.
 Stk. 10-14 bliver herefter stk. 11-15.
 4. I § 15, stk. 10, som bliver stk. 11, ændres »stk. 9  

 skal« til »stk. 9 og 10 skal«.
§ 4 Stk. 1. Loven træder i kraft den 1. juli 1995.
 Stk. 2. Regler fastsat i medfør af byggelovens § 4 A, som affattet  

 ved denne lovs § 1, nr. 2, har ikke virkning for bebyggelse, hvor  

 byggesagsbehandlingen er påbegyndt inden den 1. juli 1995.
Bemærkninger til lovforslaget Almindelige bemærkninger Lovforslaget indeholder forslag til ændringer på følgende områder:
 1. Gennemførelse af de fornødne lovhjemler, så individuel måling af  

 forbrugsposter kan gennemføres.
 2. Indførelse af fornøden lovhjemmel til at imple- mentere EU-direktiver  

 om måleinstrumenter.
 3. Udvidelse af kravet om, at visse bebyggelser skal være handicapvenlige,  

 til at omfatte alle bygninger.
Ad 1 og 2 (Individuel forbrugsmåling) Lovforslaget fremsættes som en opfølgning af Betænkning nr. 1286 om  

 individuel måling af forbrugsposter, som i februar 1995 blev afgivet af  

 Udvalget om obligatorisk individuel måling af forbrugsposter (Målerudvalget).  

 Om udvalgets kommissorium og sammensætning henvises til betænkningen.  

 Lovforslaget indeholder de ændringer i byggeloven, lejeloven og  

 boligbyggeriloven, som er nødvendige for, at Målerudvalgets forslag til  

 individuel forbrugsmåling kan gennemføres.
Betænkningen indeholder Målerudvalgets forslag til, hvordan individuel  

 måling af alle forbrugsposter, d.v.s. el, gas, vand og varme, kan  

 gennemføres, og hvornår overgang til individuel måling kan ske, både for  

 nybyggeriet og for den eksisterende bygningsmasse.
Betænkningens forslag er  

 baseret på analyser af byggetekniske forhold, måletekniske forhold,  

 lovgivningsmæssige barrierer og økonomiske konsekvensvurderinger.
I betænkningen peges på, at der er mange gode grunde til at få etableret  

 individuel måling af ressourceforbruget som en almindelig ordning.
Som  

 væsentligere grunde nævnes, at der gennemsnitligt kan opnås pæne  

 ressourcebesparelser, at den årlige mængde CO2, der udledes i atmosfæren,  

 reduceres ved mindre brændselsforbrug af kul, gas, olie m.v., at en sænkning  

 af vandforbruget vil kunne reducere truslen mod grundvandet ved, at  

 grundvandsspejlet hæves, at individuel måling giver mulighed for en mere  

 retfærdig fordeling af udgifterne, fordi den enkelte forbruger i højere grad  

 kommer til at betale kun for sit eget forbrug, og at individuel måling derfor  

 også er et egnet middel til at påvirke alle til en mere ressourcebesparende  

 adfærd.
 Målerudvalgets kortlægning viste, at individuel måling allerede anvendes i  

 vekslende omfang inden for de enkelte forbrugsposter el, gas, vand og varme.
På elområdet har der gennem mange år været tradition for at måle og  

 afregne det faktiske forbrug direkte med den enkelte forbruger.
Denne  

 tradition blev i perioden 1960-80 forladt i et mindre antal etagehuse og  

 rækkehuse, som blev udført med fælles kollektiv måling og afregning for hele  

 bebyggelsen.
Antallet af boliger med fælles elmåling er opgjort til ca.  

 66.000.
På gasområdet har der været en langvarig tradition for individuel måling  

 og afregning af gasforbruget direkte med den enkelte forbruger.
Denne  

 tradition er blevet videreført ved indførelsen af naturgassen.
Der findes  

 derfor i dag kun et meget lille antal bygninger, hvor der for gas til  

 kogeformål anvendes kollektiv afregning, og sådanne kundeforhold vil gradvist  

 høre op, da der ikke etableres nye kundeforhold af denne karakter.
På koldtvandsområdet er ca. 64 pct. af enfamiliehuse i dag forsynet med  

 vandmålere, ca. 77 pct. af alle etageejendomme har vandmålere på  

 ejendomsniveau, og ca. 25 pct. af fritidshuse har vandmålere.
Godt 70 pct. af  

 de erhvervsvirksomheder, der er tilsluttet almen vandforsyning, har  

 vandmålere på ejendomsniveau.
På varmeområdet foretages i dag individuel måling og afregning af  

 varmeforbruget i enfamiliehuse.
I etageejendomme med centralvarme foretages  

 opgørelsen af energiforbruget på ejendomsniveau.
Det er af Målerudvalget  

 skønnet, at ca. 45 pct. af disse etageboliger i dag har individuel måling i  

 form af fordelingsmåling.
På varmtvandsområdet har individuel måling i dag kun ringe udbredelse.
Det  

 skønnes, at kun ca. 6 pct. af alle ejendomme har denne form for måling.
Målerudvalgets kortlægning har vist, at der findes egnede gennemprøvede  

 målere tilgængelige for måling af el, gas, koldt vand og varme.
Da måling af  

 varmt vand ikke hidtil har været særligt anvendt, findes i dag ikke  

 pålidelige driftserfaringer med disse måleres holdbarhed og  

 modstandsdygtighed.
 Individuelle målere kan uden byggetekniske problemer installeres i alt  

 nybyggeri, som på denne måde kan »fødes« med forsyningsledninger og  

 rør- og kabelføringer, der er baseret på individuel måling af alle  

 forbrugsposter.
I det eksisterende byggeri er der ikke af Målerudvalget afdækket tekniske  

 hindringer for installation af individuelle målere, men afhængig af det  

 enkelte byggeris nærmere udformning kan installationen være forbundet med  

 behov for visse ombygninger og/eller behov for installation af mange målere i  

 den enkelte lejlighed.
Omkostningerne til installation af individuel måling  

 bliver herved højere.
 Formålet med at etablere individuel måling af ressourceforbruget er at  

 påvirke forbrugernes adfærd, så der opnås ressourcebesparelser.
 Målerudvalget har set på undersøgelser af besparelseseffekten ved  

 etablering af individuel måling.
 Sådanne undersøgelser kan være vanskelige at gennemføre, fordi mange  

 forskellige forhold kan påvirke ressourceforbruget over en periode, som  

 f.eks. at beboersammensætningen ændres (børn flytter hjemmefra og nye fødes),  

 det danske klima veksler mellem kolde og mere varme vinterperioder, der  

 gennemføres efterisolering og dryppende vandhaner o.lign. repareres.
 Alligevel viser alle gennemførte undersøgelser, at der kan opnås mellem  

 ca. 10-20 pct. besparelser på ressourceforbruget ved individuel måling.
 Undersøgelser i konkrete ejendomme peger på en gennemsnitlig elbesparelse  

 på ca. 20 pct. efter installation af individuelle målere.
 På grundlag af opgørelser fra vandværkerne giver måling af koldt vand  

 typisk besparelser på 10-20 pct.
 Og på varmeområdet viser undersøgelser, at der er et ca. 9 pct. større  

 varmeforbrug i ejendomme uden målere, og danske og udenlandske målerfirmaer  

 fremlægger iagttagelser fra konkrete ejendomme, der viser 15-30 pct.  

 besparelser i varmeforbruget.
 På varmtvandsområdet har Målerudvalgets kortlægning afdækket, at der kun i  

 dag er en ringe udbredelse af varmtvandsmåling, målerteknologien er dårlig,  

 og der findes derfor ikke særlige erfaringer med ressourcebesparelser som  

 følge af opsætning af varmtvandsmålere.
 Målerudvalgets økonomiske beregninger viser, at den enkelte forbruger på  

 de fleste områder i gennemsnit vil få en økonomisk gevinst ved opsætning af  

 målere.
 Det gælder i særlig grad på elområdet.
 På varmeområdet vil den privatøkonomiske rentabilitet også være positiv.
På koldtvandsområdet vil ved gældende tarifering individuel  

 koldtvandsmåling være privatøkonomisk rentabelt i nybyggeriet generelt og i  

 eksisterende enfamiliehuse.
For etagebyggeriet vil den som en  

 gennemsnitsvurdering være neutral.
Målerudvalget har ved beregningen af de økonomiske konsekvenser taget  

 udgangspunkt i gennemsnitsbetragtninger.
Der vil derfor blive fastsat nærmere  

 regler om, at der efter visse kriterier kan gøres undtagelse fra kravene  

 efter en konkret vurdering af den pågældende ejendom.
Vurderingen af, om der  

 foreligger et undtagelseskriterium, må normalt foretages for hvert  

 målerområde for sig.
Det vil være den pågældende kommune, der træffer  

 afgørelse om, hvorvidt der foreligger en undtagelse.
 Der påtænkes fastsat følgende kriterier, der kan begrunde en undtagelse:
 * Særlige tekniske forhold i ejendommen vil medføre, at  

 installationsomkostningerne vil blive meget store i forhold til den  

 besparelse, den enkelte for- bruger ville opnå.
 * Der er i ejendommen allerede blevet gennemført sådanne energibesparende  

 foranstaltninger på det pågældende målerområde, at ressourceforbruget er  

 reduceret væsentligt.
 * Andre særlige ejendomme med meget lavt ressourceforbrug.
 * Særlige tekniske forhold i ejendommen gør det nødvendigt med en længere  

 installationsperiode.
* Andre tilfælde, hvor den enkelte forbruger ikke vil få nogen økonomisk  

 fordel, eller hvor den privatøkonomiske rentabilitet vil blive negativ ved  

 installation af målere.
Ved beregningen heraf må der anvendes en  

 gennemsnitlig tidshorisont, som svarer til den typiske lånefinansiering og  

 til den forventede afskrivningstid for installationen, hvilket vil sige, at  

 der normalt må regnes med en 10-årig periode.
Særligt for forbruget af varme er, at nogle boliger og erhvervsenheder kan  

 have udsat beliggenhed, hvilket vil sige, at enheden har store arealer  

 vendende mod det fri, således at varmetabet forøges.
For at sikre, at  

 ejendommens samlede varmeudgifter fordeles retfærdigt, vil der blive fastsat  

 nærmere regler om, at der ved måling af forbruget skal foretages korrektion  

 for udsat beliggenhed, således at ikke kun den pågældende enhed skal betale  

 for det forøgede varmetab.
For nybyggeri og nyere eksisterende byggeri vil der foreligge en  

 varmetabsberegning, som direkte kan anvendes til at foretage korrektion for  

 udsat beliggenhed.
For ældre eksisterende byggeri må der foretages en  

 opmåling af varmeanlægget for at fastlægge varmeydelsen for den enkelte  

 radiator og dermed den installerede effekt i hvert rum, og på det grundlag  

 kan der foretages korrektion for udsat beliggenhed.
Rent teknisk foretages  

 korrektionen sædvanligvis ved, at den indregnes i skalaen for den enkelte  

 måler.
 Målerudvalget indstiller i enighed, at der gennemføres individuel måling  

 af ressourceforbruget til el, gas, vand og varme.
 Ved udmøntningen af lovforslagets bemyndigelser vil der blive taget  

 udgangspunkt i udvalgets handlingsplan.
Det har været Målerudvalgets hovedsynspunkt, at nybyggeriet fremover  

 »fødes« med målerteknologien.
Dels kan det ske uden byggetekniske  

 problemer, fordi ledningsstrengene til el, gas, vand og varme fra starten af  

 kan placeres korrekt for individuel måling, og dels vil det være forbundet  

 med beskedne udgifter til målerne at gøre dette.
I udvalgets handlingsplan  

 indgår derfor, at krav om målere generelt indføres meget hurtigt i alt  

 nybyggeri.
Udvalget har foreslået 1. juli 1995.
I det eksisterende byggeri vil installation af målere kræve noget mere  

 afhængig af, hvornår byggeriet er opført, og hvilke byggetekniske tiltag, der  

 bliver nødvendige.
I nogle ejendomme vil det af økonomiske årsager kun være  

 muligt at etablere målingen som en intern fordelingsmåling mellem  

 lejlighederne, men det samlede forbrug til den enkelte ejendom vil i alle  

 tilfælde kunne måles.
 Målerudvalget har generelt peget på udgangen af 1998 for målerinstallation  

 i det eksisterende byggeri, så der sikres en indfasningsperiode på godt 3 år.  

 På koldtvandsområdet i første omgang på ejendomsniveau, og på varmeområdet  

 som fordelingsmåling i den enkelte etageejendom.
 Eneste undtagelse fra disse generelle principper er individuel måling af  

 varmt brugsvand, fordi det fortsat er forbundet med måleteknologiske  

 problemer at måle det varme vand.
 Målerudvalget har dog samtidig indstillet, at der skal være mulighed for i  

 de enkelte ejendomme at gå videre ved beslutninger gennem beboerdemokratiet,  

 så der kan etableres individuel måling af f.eks. vand på enhedsniveau i  

 eksisterende etageejendomme, hvis beboerne selv ønsker det.
Lovforslaget omhandler ikke de dele fra Målerudvalgets betænkning, som  

 vedrører behovet for klarere reguleringer på en række områder, som  

 aktualiseres gennem en beslutning om individuel måling.
Det gælder regler for  

 betalingssikkerhed og restanceinddrivelse, når den individuelle måling sker  

 som afregningsmåling, det gælder mulighederne for at gennemføre hyppigere  

 aflæsningsterminer og informative regninger til forbrugerne, og det gælder  

 mulighederne for, at afregningsmåling kan etableres mellem værket og den  

 enkelte forbruger.
Disse forhold er omfattet af el- og varmeforsyningslovene og de derigennem  

 nedsatte prisudvalg samt af vandforsyningslovgivningen.
Det foreslås, at  

 disse forhold tages op af Miljø- og Energiministeriet, så der kan udarbejdes  

 en køreplan for, hvilke tiltag der yderligere skal gennemføres.
Ad 3 (Handicapvenligt byggeri) Efter gældende bestemmelser er det kun for visse bygningers vedkommende,  

 at der i bygningsreglementet kan stilles krav om, at byggeriet skal indrettes  

 handicapvenligt.
Det foreslås, at dette krav skal gælde for alt byggeri.
Økonomiske konsekvenser Ad 1 og 2 (Individuel forbrugsmåling) Det er i det følgende forudsat, at Målerudvalgets anbefalinger vedrørende  

 individuel forbrugsmåling følges, d.v.s. at der stilles krav om obligatorisk  

 individuel måling af el og varme samt obligatorisk måling af koldt vand på  

 ejendomsniveau.
Den enkelte boligtager vil ved installation af individuel forbrugsmåling  

 kunne opnå en ressourcebesparelse og dermed eventuelt en økonomisk  

 besparelse.
Installation af målere vil imidlertid samtidig medføre udgifter  

 for boligtageren.
Hvis de samlede besparelser overstiger udgifterne, vil  

 boligtageren samlet kunne opnå en økonomisk besparelse ved installationen  

 (privatøkonomisk rentabilitet).
 Målerudvalgets forslag sigter mod at indføre individuel forbrugsmåling i  

 de tilfælde, hvor det vil være privatøkonomisk rentabelt.
Nedenfor gøres der i relation til de enkelte typer forbrug rede for  

 boligtagernes eventuelle økonomiske besparelser.
I alle tilfælde er  

 boligtagerens årlige udgift til installation af målere beregnet som ydelsen  

 på et 20-årigt lån med en rente på 8,5 pct., svarende til den  

 huslejestigning, der i henhold til den gældende lejelovgivning normalt kan  

 beregnes ved forbedringer.
Beregningerne af målerinstallationens betydning for den enkelte  

 boligtagers økonomi er overalt foretaget med udgangspunkt i 1994-priser.
Som  

 følge af at de grønne afgifter vil stige frem til 1998, vil de årlige  

 nettobesparelser gradvis forøges.
De nedenfor anførte gennemsnitlige  

 besparelser er derfor minimumsskøn for den gennemsnitlige årlige besparelse.
 Der henvises iøvrigt til Målerudvalgets betænkning, hvor der detaljeret er  

 gjort rede for de beregningsmæssige forudsætninger for vurderingen af  

 installationernes privatøkonomiske rentabilitet.
I betænkningen er endvidere foretaget en vurdering af installationernes  

 samfundsøkonomiske rentabilitet.
Der er herved foretaget en sammenligning af  

 på den ene side de samlede investerings- og driftsomkostninger med på den  

 anden side de samlede besparelser over en 20-årig periode.
Disse beregninger  

 viser i hvilket omfang de forudsatte ressourcebesparelser overstiger  

 udgifterne til målere, dvs. om måling giver et samfundsøkonomisk overskud.
 Det bemærkes, at de faktiske miljøomkostninger ved vandindvinding og  

 produktion af varme og el i beregningerne forudsættes at svare til de  

 offentlige afgifter, der pålægges forbruget af de pågældende forbrugsposter.
Individuel måling af elforbrug Med en installationsudgift på ca. 1.000 kr. vil installation af elmålere i  

 nybyggeri selv ved et lille elforbrug være økonomisk fordelagtigt for den  

 enkelte boligtager.
I eksisterende boliger vil installation af elmålere i gennemsnit koste  

 3.400 kr. pr. bolig.
Ifølge Boligministeriets opgørelser har godt 66.000  

 eksisterende boliger kollektiv elmåling.
Hvis det antages, at individuel  

 måling medfører en elbesparelse på 20 pct. vil individuel elmåling for disse  

 husstande medføre en gennemsnitlig årlig gevinst på godt 320 kr.
 Idet omkostningerne til installation af elmålere erfaringsmæssigt varierer  

 betydeligt fra bolig til bolig, kan det dog ikke udelukkes, at nogle  

 husstande vil få et tab.
Under de i betænkningen opstillede forudsætninger vedrørende beregning af  

 samfundsøkonomisk rentabilitet skønnes det med en vis usikkerhed, at  

 individuel elmåling vil give et samfundsøkonomisk overskud på godt 300 mill.  

 kr.
Værdien af de forudsatte elbesparelser vil med andre ord overstige  

 udgifterne til målere.
Måling af koldt vand på ejendomsniveau Hvis det antages, at installation af individuel koldtvandsmåling koster i  

 gennemsnit 700 kr. i nybyggeri og 1.800 kr. i eksisterende byggeri, og at  

 installationen medfører en gennemsnitlig vandbesparelse på 10 pct. vil  

 installationen kunne betale sig for boligtagere i såvel nye som eksisterende  

 enfamiliehuse.
Under forudsætning af at vandafgiften betales i henhold til de  

 gældende tariffer skønnes gevinsten med en meget betydelig usikkerhed at  

 udgøre henholdsvis 184 og 116 kr. pr. år.
Hvis tarifferne fastsættes kostægte  

 vil boligtagere i såvel nyt som eksisterende byggeri lide tab ved  

 installation af individuel måler.
For boligtagere i rækkehuse og etageboliger vil individuel installation  

 hverken kunne betale sig i nybyggeri eller i eksisterende boliger.
For  

 flerfamiliehuse foreslås derfor alene måling af koldt vand på ejendomsniveau.  

 Måling af koldtvandsforbruget på ejendomsniveau forventes ikke at medføre en  

 væsentlig ændring af forbrugeradfærden.
Vandbesparelserne bliver dermed så  

 små, at det må forventes, at investering i koldtvandsmålere på ejendomsniveau  

 vil være privatøkonomisk urentabelt i eksisterende ejendomme.
Ved nybyggeri af flerfamilieejendomme skønnes installation af vandmålere  

 på ejendomsniveau ikke at medføre en mærkbar lejestigning.
Nybyggeri vil i  

 fremtiden »fødes« forberedt til individuel måling af koldt vand i  

 den enkelte bolig.
Det vurderes, at dette ikke vil få økonomiske konsekvenser  

 for den enkelte boligtager.
I 75 pct. af samtlige fritidshuse afregnes forbruget af vand som en fast  

 afgift.
Det skønnes, at denne faste afgift væsentligt overstiger betaling  

 efter det faktiske vandforbrug.
Stadig under forudsætning af, at den  

 nuværende vandtarif opretholdes, vil fritidshusejerne ved individuel måling  

 kunne opleve et fald i det afregnede forbrug, der med betydelig usikkerhed  

 skønnes at give en årlig besparelse på i gennemsnit knap 400 kr.
 Under de i betænkningen opstillede forudsætninger vedrørende beregning af  

 samfundsøkonomisk rentabilitet skønnes det med en vis usikkerhed, at måling  

 af koldt vand på ejendomsniveau vil give et samfundsøkonomisk underskud på  

 godt 630 mill. kr., beregnet på grundlag af de gældende vandtariffer.
Individuel måling af varme Skønsmæssigt mangler 55 pct. af alle etageboliger og 10 pct. af samtlige  

 rækkehuse individuel måling af varme.
Hertil kommer et antal erhvervslejemål  

 i etagebyggeri.
Under forudsætning af en gennemsnitlig besparelse på 10 pct.  

 vil overgang til individuel måling af varme i de fleste eksisterende boliger  

 kunne gennemføres med en husstandsgevinst på 180-260 kr. pr. år.
Idet  

 besparelsesmulighederne varierer fra husstand til husstand, kan det ikke  

 udelukkes, at nogle husstande vil få et tab ved individuel måling.
I nybyggeri er sparepotentialet generelt mindre, idet energiforbruget til  

 opvarmning i gennemsnit er knap 40 pct. lavere end i det eksisterende  

 byggeri.
Det skønnes, at der i gennemsnit kan opnås en årlig gevinst på  

 mellem 30 og 80 kr. pr. husstand i nybyggede flerfamilieejendomme, hvis  

 individuel varmemåling gennemføres i nybyggeriet.
Under de i betænkningen opstillede forudsætninger vedrørende beregning af  

 samfundsøkonomisk rentabilitet skønnes det med en vis usikkerhed, at  

 individuel varmemåling vil give et samfundsøkonomisk overskud på godt 780  

 mill. kr.
Værdien af de forudsatte ressourcebesparelser vil med andre ord  

 overstige udgifterne til målere.
 Nedenfor er vist en samlet oversigt over de privat- og samfundsøkonomiske  

 konsekvenser ved måling.
Økonomiske konsekvenser for stat og kommuner Individuel måling af el og varme samt måling af koldt vand på  

 ejendomsniveau vil i første omgang påvirke det statslige provenu fra moms og  

 fra de grønne afgifter (energiafgift, CO2-afgift og afgift på ledningsført  

 vand). Måling vil endvidere påvirke de statslige og kommunale boligstøtte- og  

 kontanthjælpsudgifter.
I udvalgets betænkning er disse konsekvenser beregnet på grundlag af en  

 antagelse om, at de nødvendige målerinvesteringer foretages over en 4-årig  

 periode.
Det må på nuværende tidspunkt forventes, at forslaget først i 1996 i  

 større omfang vil medføre installation af målere.
Hvis målerinstallationerne  

 skal være gennemført samtidig med afslutningen af de grønne afgifters  

 optrapning, vil de nødvendige målerinvesteringer blive foretaget over en  

 3-årig periode, og ikke over en 4-årig periode, som det er forudsat i  

 betænkningen.
De nedenfor opstillede statslige og kommunale konsekvenser  

 afviger derfor fra de i betænkningen beregnede effekter.
Installation af individuelle elmålere, varmemålere samt vandmålere i alle  

 boliger vurderes at kræve en samlet engangsinvestering på godt 2,5 mia. kr.  

 Det skønnes, at der herved kan opnås ressourcebesparelser svarende til godt  

 320 mill. kr. pr. år.
Da installationerne er momsbelagte, skønnes staten  

 således at få merindtægter fra moms på 157 mill. kr. i 1996, 135 mill. kr. i  

 1997 og 114 mill. kr. i 1998. Fra 1999 og årene frem skønnes staten at få  

 mindreindtægter fra moms på knap 65 mill. kr. pr. år.
 Energi- og vandbesparelser skønnes at medføre statslige mindreindtægter  

 fra energiafgift, CO2-afgift og afgift på ledningsført vand (grønne afgifter)  

 på 21 mill. kr. i 1996, 70 mill. kr. i 1997 og 131 mill. kr. i 1998. Fra 1999  

 og årene fremefter skønnes staten at få en mindreindtægt på 157 mill. kr. pr.  

 år.
Installation af el, vand- og varmemålere antages over den 3-årige  

 installationsperiode at medføre samlede huslejestigninger på knap 51 mill.  

 kr. i den almennyttige boligsektor og knap 33 mill. kr. i den private  

 udlejningssektor.
Som følge heraf øges det offentliges udgifter til  

 individuel boligstøtte.
De samlede offentlige merudgifter til individuel  

 boligstøtte vurderes med en betydelig usikkerhed at blive i størrelsesordenen  

 4 mill. kr. i 1996, godt 11 mill. kr. i 1997, godt 19 mill. kr. i 1998 og  

 godt 23 mill. kr. i 1999 og hvert af årene fremefter.
Boligstøtteudgifternes  

 forventede fordeling på boligydelse og boligsikring samt på stat og kommune  

 fremgår af nedenstående oversigt.
 1) På grund af afrunding svarer summerne i alt ikke i alle tilfælde til  

 summen af de statslige og kommunale merudgifter.
Med betydelig usikkerhed skønnes udbetalingerne til kontanthjælp efter  

 særlige regler at stige med ca. 1/2 mill. kr. i 1996, 1 mill. kr. i 1997 og 2  

 mill. kr. i 1998 og hvert af årene fremefter.
Merudgifterne forventes fordelt  

 ligeligt mellem stat og kommune.
 Det samlede nettoresultat for det offentlige fremgår af nedenstående  

 oversigt.
 1) Positivt fortegn betyder merindtægter for det offentlige.
 2) På grund af afrunding svarer summerne i alt ikke i alle tilfælde til  

 summen fra de enkelte områder.
 Ovenstående oversigt viser en samlet offentlig merindtægt på 131 mill. kr.  

 i 1996 og på 53 mill. kr. i 1997. I 1998 og 1999 skønnes det offentlige at få  

 merudgifter på henholdsvis 38 mill. kr. og 247 mill. kr.
 I Målerudvalgets betænkning er beskæftigelseseffekten ved  

 målerinvesteringer over en 4-årig periode beregnet ved brug af ADAM-modellen.  

 Idet der ikke kan forventes nogen eller kun ringe aktivitet i 1995, skønnes  

 installation af målere med betydelig usikkerhed, at øge beskæftigelsen med  

 2.000 personer i 1996, 1.400 personer i 1997, 1.200 personer i 1998 og 200  

 personer i 1999.
Informationskampagne Som et led i indførelsen af obligatorisk måling vil Boligministeriet  

 gennemføre en oplysningskampagne om ressourcebesparelser og måling.
Kampagnen  

 vil omfatte tv-spots, udarbejdelse af pjecer i samarbejde med ejer- og  

 lejerorganisationer henholdsvis med målerproducenter.
Der planlægges  

 endvidere opstillet udstillinger på eksempelvis biblioteker.
 For at opnå en effektiv formidling af informationen, er det nødvendig med  

 en løbende vedligeholdelse af kampagnen.
Ad 3 (Handicapvenligt byggeri) Under forudsætning af, at handicapegnede adgangsforhold, wc-indretning  

 m.v. fra starten medtages i projekteringen af byggeriet, skønnes forslaget  

 vedr. handicapvenligt byggeri ikke at have økonomiske konsekvenser for det  

 offentlige eller for ejere henholdsvis lejere af byggeriet.
Administrative konsekvenser Ad 1 og 2 (Individuel forbrugsmåling) Gennemførelse af krav om individuel måling skønnes ikke at få særlige  

 konsekvenser for den statslige eller den kommunale administration.
Der må dog  

 påregnes en vis stigning i sagsbehandlingen i kommunerne i indkøringsperioden  

 med hensyn til behandling af undtagelsestilfælde samt sager om korrektion for  

 udsat beliggenhed.
 Kommunens afgørelse af, om en ejendom kan undtages, vil være en afgørelse,  

 kommunen træffer som bygningsmyndighed, og afgørelsen vil kunne påklages  

 efter byggelovens § 23, dvs. til statsamtet eller - for Københavns og  

 Frederiksberg Kommuner - til Bygge- og Boligstyrelsen.
 Dette gælder også de tilfælde, hvor en uenighed om, hvorvidt og hvordan  

 der skal foretages korrektion for udsat beliggenhed bliver indbragt for  

 kommunen til afgørelse.
Kommunens forøgede administrationsudgifter vedrørende disse sager  

 kompenseres ved, at lovforslaget giver mulighed for, at kommunen kan opkræve  

 gebyr for sin behandling af sagerne.
Forslaget vil derfor være økonomisk  

 neutralt for kommunerne.
Ad 3 (Handicapvenligt byggeri) Forslaget om handicapegnet byggeri skønnes ikke at få særlige konsekvenser  

 for den statslige eller den kommunale administration.
Erhvervsøkonomiske konsekvenser En gennemførelse af krav om individuel forbrugsmåling vil kunne få  

 betydning for danske fabrikanter af måleinstrumenter.
Som nævnt i  

 betænkningen er der en betydelig teknisk udvikling i gang, både vedrørende  

 selve måleinstrumenterne og vedrørende kommunikationsmulighederne mellem  

 forsyningsvirksomheden og forbrugeren.
Krav om individuel måling vil betyde  

 en tilskyndelse til yderligere teknisk udvikling på området, hvilket vil  

 styrke virksomhedernes eksportmuligheder, som i forvejen er betydelige på  

 dette område.
Der kan i den forbindelse blive tale om støtte til den  

 teknologiske udvikling, eventuelt gennem udviklingskontrakter.
 Indenfor EU vil danske producenter af måleinstrumenter kunne opnå en  

 gunstig konkurrencemæssig position på det europæiske marked for  

 måleinstrumenter ved en eventuel udmøntning af EU-rådets direktiv 93/76/EØF  

 af 13. september 1993 om begrænsninger af kuldioxidemissionerne  

 (SAVE-programmet). De danske producenter skønnes, alt andet lige, at kunne  

 opnå en betydelig pris- og kvalitetsmæssig fordel som følge af tidligt  

 opnåede erfaringer på det danske marked.
 Forslaget om handicapvenligt byggeri skønnes ikke at have særlige  

 erhvervsøkonomiske konsekvenser.
Miljømæssige konsekvenser Individuel forbrugsmåling vil medføre ressourcebesparelser til gavn for  

 miljøet, bl.a. i form af en mindre CO2-emission og et bedre vandmiljø.
Det skønnes, at CO2-emissionen fra boligernes elforbrug kan reduceres med  

 godt 42.500 tons, og at CO2-emissionen fra opvarmning af bygninger kan  

 reduceres med yderligere 88.000 tons.
En samlet reduktion af CO2-emissionen  

 på 130.500 tons svarer til en reduktion på godt 0,7 pct. af den samlede  

 CO2-emission, som kan henføres til boligernes elforbrug(apparatforbrug) og  

 opvarmning af bygninger.
En reduktion af vandforbruget - og dermed af indvindinger af grundvand -  

 bevirker, at grundvandsspejlet hæves, hvilket under danske forhold normalt  

 vil medføre en forøgelse af vandløbenes vandføring.
Dette kan især være af  

 betydning i sommerperioden, hvor vandløbenes vandføring i forvejen er lav.
I  

 praksis kommer den miljømæssige effekt i vandløbene af et reduceret  

 vandforbrug dog i høj grad til at afhænge af de geologiske, hydrologiske og  

 indvindingsmæssige forhold.
I forbindelse med intensiv vandindvinding - og den deraf følgende store  

 sænkning af grundvandsspejlet - sker der en iltning af jordlagene.
I visse  

 områder af landet har denne iltning medført en frigivelse af uacceptable  

 mængder sulfat og nikkel til grundvandet.
En nedsættelse af vandforbruget vil  

 således alt andet lige være med til at reducere truslen mod grundvandet.
 Forslaget om handicapvenligt byggeri skønnes ikke at have særlige  

 miljømæssige konsekvenser.
Forholdet til EU-retten EU-kommissionen har siden 1991 arbejdet med et forslag til rådsdirektiv om  

 måleinstrumenter.
 Formålet med direktivet er at fastlægge krav til instrumenter og  

 godkendelsesprocedurerne vedrørende kalibrering, turnusudskiftningerne  

 o.lign. tekniske forhold, så pålidelighed i målingerne generelt kan opnås.
 Det forventes, at Kommissionen vil fremlægge et direktivforslag inden  

 udgangen af 1995.
 Ved lovforslaget foreslås indsat en hjemmel for boligministeren til at  

 implementere direktiver om måleinstrumenter og at etablere de nødvendige  

 kontrol- og certificeringsordninger.
Bemærkninger til de enkelte bestemmelser Til § 1 Til nr. 1 Ændringen er redaktionel.
Til nr. 2 Der foreslås i loven indsat en hjemmel til, at boligministeren ved en  

 bekendtgørelse kan stille krav om, at der både i nybyggeri og i bestående  

 byggeri skal installeres målere til individuel forbrugsmåling, og at de  

 installerede målere skal anvendes til individuel måling af forbruget.
Denne  

 hjemmel påtænkes anvendt i det omfang, der fremgår af Betænkning nr. 1286 om  

 obligatorisk individuel måling af forbrugsposter.
Der henvises nærmere til de  

 almindelige bemærkninger.
Til nr. 3 I den gældende byggelov er der hjemmel til, at der i bygningsreglementet  

 kan stilles krav om, at visse kategorier af bygninger skal indrettes, så  

 bygningen kan benyttes af personer med nedsat bevægelses- eller  

 orienteringsevne.
 Det foreslås, at denne hjemmel udvides til at omfatte alt byggeri, uanset  

 om det er offentligt tilgængeligt, herunder erhvervsbygninger.
Til nr. 4 Efter den foreslåede bestemmelse vil kommunerne få mulighed for at opkræve  

 et gebyr til dækning af udgifterne ved administration af sagerne om  

 undtagelser fra kravet om individuel måling og sagerne om korrektion for  

 udsat beliggenhed.
Til nr. 5 Den gældende bestemmelse vedrører implementering af direktiver om  

 byggevarer.
Det har i praksis vist sig nødvendigt at udstrække  

 boligministerens bemyndigelse til også at omfatte andre bygningsrelaterede  

 forhold, f.eks. bygningers energiforbrug.
Dette præciseres ved  

 ændringsforslaget.
Til nr. 6 Det foreslås, at der i loven indsættes en bemyndigelse for boligministeren  

 til at implementere EU-direktiver om måleinstrumenter og i den forbindelse  

 etablere fornødne kontrol- og godkendelsesordninger.
Endvidere foreslås  

 tilvejebragt hjemmel til, at de pågældende kontrol- og godkendelsesorganer  

 kan opkræve betaling til dækning af deres omkostninger ved ordningen.
Til § 2 Til nr. 1 Efter lejelovens § 37 sker fordeling af varmeudgifter som udgangspunkt  

 efter udlejerens bestemmelse på grundlag af varmefordelingsmålere,  

 bruttoetageareal eller rumfang.
 Sker fordelingen ikke efter målere, kan beboerrepræsentanterne eller et  

 flertal af lejerne kræve, at fordelingen fremover skal ske efter målere.  

 Omvendt kan lejerne kræve, at en hidtidig fordeling efter målere ændres til  

 fordeling efter areal eller rumfang.
Udlejeren har ikke efter § 37 mulighed for, uden tilslutning fra  

 beboerrepræsentanterne eller et flertal af lejerne, at ændre det aktuelle  

 fordelingsgrundlag.
Udlejeren har herunder ikke mulighed for uden tilslutning  

 fra lejerne at kræve, at varmeudgifterne fremover skal fordeles efter målere.
 Det foreslås derfor ved nr. 1, at udlejeren på lige fod med  

 beboerrepræsentanterne eller et flertal af lejerne får adgang til at kræve,  

 at fordeling af varmeudgifter fremover skal ske efter målere.
 Det vil følge af den gældende lejelovs § 37, stk. 4, at udgifterne som  

 følge af udlejers krav om varmefordeling efter målere betragtes som en  

 forbedring.
 Udlejers krav om varmefordelingsmåling vil efter den gældende § 37, stk.  

 5, som lejernes krav herom, skulle varsles med 6 uger til begyndelsen af et  

 varmeregnskabsår.
Til nr. 2 og 4 Som anført i betænkningen om obligatorisk individuel måling af  

 forbrugsposter, sker betaling af el i meget vidt omfang efter  

 afregningsmåling.
Udlejeren leverer således som hovedregel ikke el til  

 lejerne, der derfor betaler elektricitet efter afregningsmålere direkte til  

 elværket.
 Efter lejelovens § 45 gælder imidlertid, at i det omfang el til opvarmning  

 faktisk leveres af udlejeren, finder reglerne i §§ 36 - 44 om fordeling af  

 udgifterne efter fordelingsmålere, rumfang eller areal tilsvarende  

 anvendelse.
 Efter den ved nr. 1 foreslåede ændring af lejelovens § 37, stk. 3, vil  

 udlejer efter lovens § 45 kunne kræve fordeling af eludgifter til opvarmning  

 efter fordelingsmålere, mens lejerne ikke længere vil kunne kræve fordeling  

 af udgifterne på anden måde.
 I overensstemmelse med handlingsplanens forslag om afregningsmåling af  

 eludgifter direkte til elværket foreslås herudover ved nr. 2 og 4, at  

 udlejeren uanset tidligere aftale skal kunne træffe beslutning om, at  

 afregning af lejerens elektricitetsudgifter fremover skal ske ved  

 afregningsmåling direkte til elværket.
 Det foreslås, at ændringen kan gennemføres med 6 ugers varsel, for så vidt  

 angår eludgifter til opvarmning til et varmeregnskabsårs begyndelse.
Til nr. 3 Efter den gældende § 46, stk. 2, kan varmeudgifterne indeholdes i lejen i  

 lejligheder, der er forbeholdt uddannelsessøgende eller andre unge i  

 ejendomme tilhørende almennyttige boligselskaber, selvejende institutioner,  

 fonds og lignende, hvis vedtægter er godkendt af det offentlige, eller på  

 lejeaftaler om enkelte værelser til beboelse.
Denne bestemmelse findes at  

 være en barriere for, at en udlejer kan opfylde en pligt pålagt efter anden  

 lovgivning til at foretage individuel varmefordelingsmåling på enhedsniveau.  

 Det foreslås derfor, at bestemmelsen ikke finder anvendelse for de nævnte  

 lejligheder i det omfang, en ejendom bliver omfattet af en pligt til  

 fordelingsmåling for de pågældende lejemål.
Til nr. 5 Efter den gældende § 46 j, fastsættes vandregnskabsåret således, at det  

 svarer til den periode, udlejeren afregner efter i forhold til kommunen eller  

 vandværket.
 Af afsnit 3.2, i bilag 6 til Betænkning om obligatorisk individuel måling  

 fremgår, at det vil være mere hensigtsmæssigt, at regnskabsåret i stedet  

 følger varmeregnskabsåret, idet varmeregnskabet også inkluderer varmen til  

 det varme brugsvand, der igen indgår i vandregnskabet.
Hvis regnskabsåret for varmt og koldt brugsvand ikke er sammenfaldende,  

 skal forbruget af det varme vand følgelig aflæses to gange.
Aflæsningen af  

 varmeforbruget kan derfor lettes, hvis det varme og kolde vandforbrug aflæses  

 samtidig.
 Det foreslås derfor, at udlejeren kan beslutte, at vandregnskabsåret skal  

 følge varmeregnskabsåret.
Til nr. 6 Efter § 46 l, 1. pkt., skal vandregnskabet være kommet frem til lejerne  

 senest 3 måneder efter, at udlejeren har modtaget endelig afregning  

 vedrørende levering af vand fra kommunen eller vandværket.
 Det foreslås, at vandregnskabet, hvis vandregnskabsåret følger  

 varmeregnskabsåret, jfr. nr. 5, skal udsendes samtidig med varmeregnskabet,  

 dvs. senest 4 måneder efter varmeregnskabsårets udløb eller 3 måneder efter  

 at udlejeren har modtaget afregning fra et kollektivt varmeforsyningsanlæg,  

 jfr. lovens § 40, stk. 1.
Til § 3 Til nr. 1, 2 og 4 Ændringerne er af redaktionel karakter.
Til nr. 3 Efter de gældende regler kan afdelingsbestyrelsen i en almennyttig  

 boligafdeling træffe beslutning om, at en eksisterende fordeling af  

 udgifterne til varme og el i ejendommen på grundlag af varmefordelings- og  

 elektricitetsmålere skal ændres til fordeling på grundlag af bruttoetageareal  

 eller rumfang.
 I lovforslagets § 2, nr. 1 og 2, foreslås lejernes hidtidige mulighed for  

 efter lejeloven at beslutte, at fordelingen af udgifterne til varme og el  

 skal ændres fra fordeling efter målere til fordeling efter bruttoetageareal  

 eller rumfang, ophævet.
 Som en konsekvens heraf foreslås afdelingsbestyrelsens adgang til at ændre  

 grundlaget for fordelingen af udgifterne til varme og el fra målere til  

 fordeling efter bruttoetageareal eller rumfang ligeledes ophævet.
Dette indebærer, at afdelingsbestyrelsen som hidtil kan træffe beslutning  

 om indførelse af målere til fordeling af udgifterne til varme og el.
Derimod  

 kan afdelingsbestyrelsen efter forslaget ikke træffe beslutning om at ændre  

 grundlaget for fordeling af udgifterne til varme og el fra fordeling efter  

 målere til fordeling efter bruttoetageareal eller rumfang.
Efter forslagets § 1, nr. 2, foreslås boligministeren bemyndiget til at  

 stille krav om mulighed for individuel afregningsmåling af vandforbruget i  

 beboelsesejendomme.
I konsekvens heraf foreslås afdelingsbestyrelsens  

 eksisterende mulighed for at træffe beslutning om fordeling af udgifterne til  

 vand på grundlag af individuelle vandmålere udvidet til også at træffe  

 beslutning om fordeling efter afregningsmålere.
Dette indebærer, at  

 afdelingsbestyrelsen får mulighed for at beslutte, at udgifterne til vand  

 skal afregnes direkte med vandværket i ejendomme, hvor der er opsat målere,  

 som er egnede hertil.
Det bemærkes, at efter reglerne i Bygge- og Boligstyrelsens bekendtgørelse  

 nr. 666 af 27. september 1991 om organisation af ungdomsboliger der er opført  

 med offentlig støtte, som ændret ved bekendtgørelse nr. 193 af 15. marts 1994  

 , § 8 stk. 5, har beboerrådet i selvejende ungdomsboliginstitutioner med  

 beboermødets godkendelse de samme muligheder for at træffe beslutninger  

 vedrørende fordeling af udgifterne til varme, el og vand som  

 afdelingsbestyrelsen i en almennyttig boligafdeling.
Disse regler vil  

 administrativt blive ændret svarende til de ovenfor omtalte ændringer i nr.  

 3.
Til § 4 Det foreslås, at lovforslaget skal træde i kraft den 1. juli 1995, hvilket  

 er den tidsfrist, der i betænkningen er foreslået til iværksættelse af dele  

 af handlingsplanen.
Som anført under de almindelige bemærkninger er det dog  

 allerede i betænkningen anført, at handlingsplanen administrativt først vil  

 kunne iværksættes i løbet af 1996.
 Ved § 4, stk. 2, foreslås der en overgangsordning, således at der ikke  

 stilles nye krav i sager, hvor byggesagsbehandlingen allerede er påbegyndt  

 inden den 1. juli 1995.
Bilag Folketingets forhandlinger vedrørende byggeloven Folketingsåret 1989-90.
 Sp. 1991, 2800, 8325, 8739.
 A 1843, B 675, 775, C 469.
Loven stadfæstet 2. maj 1990 (Lovtidende nr. 270).
 Folketingsåret 1992-93.
 Sp. 6578, 7245, 8628, 9019.
 A 7871, B 1165, C 1068.
Loven stadfæstet 6. maj 1993 (Lovtidende nr. 252).
Folketingets forhandlinger vedrørende lov om leje Folketingsåret 1993-94.
 Sp. 539, 764, 4176, 4377.
 A 385, B 401, C 423.
Loven stadfæstet 22. december 1993 (Lovtidende nr. 1070).
 Sp. 1263, 2057, 3764, 4149.
 A 1009, B 277, C 135.
Loven stadfæstet 22. december 1993 (Lovtidende nr. 1072).
 Sp. 2281, 3438, 7901.
 A 1711, B 629.
 Sp. 9296, 9490, 11498, 12301.
 A 8335, B 1507 og 1849, C 1359.
Loven stadfæstet 1. juni 1994 (Lovtidende nr. 418).
 Sp. 8542, 9242, 10916, 11724, 11951.
 A 7847, B 1271, 1715 og 1731, C 1235.
Loven stadfæstet 1. juni 1994 (Lovtidende nr. 419).
 Folketingsåret 1994-95.
 Sp. 2535, 2872.
 A 1912.
 Sp. 3366.
Folketingets forhandlinger vedrørende lov om boligbyggeri Folketingsåret 1993-94.
 Sp. 1263, 2050, 3475, 3744.
 A 985.
Loven stadfæstet 22. december 1993 (Lovtidende nr. 1071).
 Sp. 1263, 2057, 3764, 4149.
 A 1009.
Loven stadfæstet 22. december 1993 (Lovtidende nr. 1072).
 Sp. 5238, 6215, 8322, 8755.
 A 6063, B 697, 811, C 673.
Loven stadfæstet 27. april 1994 (Lovtidende nr. 280).
 Sp. 6688, 7455, 8956, 9425.
 A 7141, B 817, C 741.
Loven stadfæstet 27. april 1994 (Lovtidende nr. 282).
 Sp. 755, 2458, 2882.
A 586, B 235, C Loven stadfæstet 8. februar 1995 (Lovtidende nr. 87).
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I byggeloven, jf. lovbekendtgørelse nr. 357 af 3. juni 1993, foretages  

 følgende ændringer:
 1. I § 1 ændres »energiforbrug« til:  

 »ressourceforbrug«.
 § 1. Denne lov har til formål:
at sikre, at bebyggelse udføres og indrettes således, at den  

 frembyder tilfredsstillende tryghed i brand- og sikkerheds- og sundhedsmæssig  

 henseende, at sikre, at bebyggelse og ejendommens ubebyggede arealer får en  

 tilfredsstillende kvalitet under hensyn til den tilsigtede brug og  

 vedligeholdes forsvarligt, at fremme foranstaltninger, der kan øge byggeriets produktivitet, at fremme foranstaltninger, som kan modvirke unødvendigt  

 energiforbrug i bebyggelser, at fremme foranstaltninger, som kan modvirke unødvendigt  

 råstofforbrug i bebyggelser.
 2. Efter § 4 indsættes:
» § 4 A.
Boligministeren kan fastsætte nærmere regler om, at  

 der i nybyggeri samt i bestående bebyggelse skal installeres målere til  

 individuel måling af forbrugsposter til el, gas, vand og varme samt udføres  

 fornødne tekniske installationer i forbindelse hermed.
Boligministeren kan  

 herunder fastsætte nærmere regler om, at individuelle målere skal anvendes  

 som grundlag for måling af forbruget, og i hvilke tilfælde der kan gøres  

 undtagelse fra kravet om individuel måling.
Boligministeren kan endvidere  

 fastsætte nærmere regler om, at der ved måling af varmeforbruget for bolig-  

 eller erhvervsenheder med udsat beliggenhed skal foretages korrektion for det  

 forøgede varmetab og nærmere regler for behandlingen af sådanne sager.«.
 § 4. En bebyggelse må først tages i brug, når der er:
a. adgang til vej, som er i overensstemmelse med vejlovgivningen, b. afledning for spildevand, regnvand, overfladevand og grundvand, som er  

 i overensstemmelse med miljøbeskyttelseslovgivningen, c. drikkevandsforsyning, som er i overensstemmelse med vandforsynings- og  

 miljøbeskyttelseslovgivningen, og d. forsvarlig mulighed for brandslukning i overensstemmelse med  

 beredskabsloven.
 Stk. 2. Er de i stk. 1 nævnte forskrifter ikke opfyldt, inden  

 bebyggelsen påbegyndes, kan der stilles krav om sikkerhed for, at arbejderne  

 udføres, inden bebyggelsen tages i brug.
 Stk. 3. Stk. 2 finder tilsvarende anvendelse, når en lokalplan  

 indeholder bestemmelser om foretagelse af afskærmningsforanstaltninger som  

 betingelse for ibrugtagen af ny bebyggelse.
 3. I § 6, stk. 1, litra d, ændres »beboelsesbygninger,  

 de i § 11 nævnte bebyggelser samt andre bebyggelser, der er offentligt  

 tilgængelige,» til: »bygninger«.
 § 6. I bygningsreglementet kan fastsættes regler om udførelse og  

 indretning af bebyggelse med hensyn til:
a. varetagelse af sikkerheds-, brand- og sundhedsmæssige hensyn, b. udførelse af tekniske installationer, herunder bestemmelser, der sikrer  

 mulighed for senere installation af sanitære og tekniske anlæg, c. en hensigtsmæssig planudformning af beboelsesbygninger under hensyn til  

 den tilsigtede brug, d. indretning af beboelsesbygninger, de i § 11 nævnte bebyggelser samt  

 andre bebyggelser, der er offentligt tilgængelige, på en sådan måde, at  

 bebyggelsen kan benyttes af personer, hvis bevægelses- eller orienteringsevne  

 er nedsat, e. benyttelse af målnormer, der kan fremme anvendelsen af standardiserede  

 bygningsdele, installationsdele og inventar, f. forstaltninger til modvirkning af unødvendigt energiforbrug såvel i  

 bestående som i ny bebyggelse, g. beregning af bygningshøjder og -arealer og om fastsættelse af koter for  

 bebyggelsen og terrænet om denne, h. foranstaltninger til modvirkning af unødvendigt råstofforbrug såvel i  

 bestående som i ny bebyggelse, herunder bestemmelser om anvendelse af  

 bestemte materialer eller konstruktioner og om genanvendelse af materialer,  

 samt i. foranstaltninger, der kan medvirke til en rationel drift,  

 vedligeholdelse og fornyelse af bygningsdele og installationer.
 Stk. 2. I bygningsreglementet kan i tilknytning til regler om  

 arbejdsrum fastsættes bestemmelser om udførelse og indretning af sundheds- og  

 velfærdsforanstaltninger for de ansatte, f.eks. opholds- og spiserum,  

 garderober, omklædningsrum, toiletter, vaske- og baderum samt sovesteder og  

 inventar.
Stk. 3. I bygningsreglementet kan af sikkerheds- og  

 sundhedsmæssige hensyn fastsættes regler om drift og vedligeholdelse af  

 tekniske installationer.
Reglerne finder anvendelse på såvel nye som  

 bestående anlæg.
 4. I § 28, stk. 3, indsættes efter »af«: »§  

 4 A,».
 § 28. Boligministeren fastsætter nærmere regler om gebyrer for  

 kommunalbestyrelsens behandling af ansøgninger i henhold til loven.
Stk. 2. Indtil EF-retlige forskrifter for europæiske tekniske  

 godkendelser er trådt i kraft, kan boligministeren bemyndige ETA-Danmark A/S  

 til at behandle sager om godkendelse af materialer, konstruktioner og  

 udførelsesmåder i henhold til bygningsreglementet.
For behandling af sagerne  

 betales gebyrer, der fastsættes af boligministeren.
 Stk. 3. Boligministeren kan fastsætte nærmere regler om gebyrer  

 for de foranstaltninger, der iværksættes i medfør af § 6, stk. 3 og § 15.
 5. I § 31, 1. pkt., indsættes efter »byggevarer«:  

 »og om bygningers energiforhold og lignende bygningsrelaterede  

 bestemmelser«.
 6. I § 31 indsættes som stk. 2 og 3:
» Stk. 2. Boligministeren kan fastsætte regler med henblik på  

 opfyldelse af De Europæiske Fællesskabers direktiver om installationer til  

 måling af udgifter til el, gas, vand og varme.
Boligministeren kan herunder  

 fastsætte regler om en kontrol- og godkendelsesordning for måleinstrumenter  

 samt regler om, hvilke kategorier af måleinstrumenter, der skal være omfattet  

 af ordningen.
 Stk. 3. Boligministeren kan fastsætte regler om, at bemyndigede  

 organer, der fungerer som godkendelses-, kontrol-, certificerings- eller  

 prøvningsorgan i henhold til de i stk. 1 og 2 nævnte direktiver, kan opkræve  

 betaling for de med deres arbejde forbundne udgifter.«.
§ 31. Boligministeren kan fastsætte regler med henblik på  

 opfyldelse af De Europæiske Fællesskabers direktiver om indbyrdes tilnærmelse  

 af medlemsstaternes love og administrative bestemmelser om byggevarer.  

 Boligministeren kan herunder udpege et aktieselskab til i henhold til  

 direktivet at udstede europæiske tekniske godkendelser.
Alle omkostningerne i  

 forbindelse med ansøgning om europæisk teknisk godkendelse afholdes af  

 ansøgeren.
Selskabets afgørelser kan ikke påklages til boligministeren.
§ 2 I lov om leje, jf. lovbekendtgørelse nr. 704 af 22. juli 1994, foretages  

 følgende ændringer:
 1. § 37, stk. 3, affattes således:
 » Stk. 3. Fordeles udgifterne til varme efter bruttoetageareal  

 eller rumfang, kan udlejeren kræve, at fordelingen fremover skal ske på  

 grundlag af varmefordelingsmålere.«.
 § 37. Fordelingen af udgifterne mellem lejerne sker efter  

 udlejerens bestemmelse på grundlag af sædvanlige beregningsregler, enten  

 efter egnede varmefordelingsmålere eller efter bruttoetageareal eller rumgang  

 og - for så vidt angår levering af varmt vand - efter antallet og arten af  

 varmtvandshaner samt antallet af værelser.
 Stk. 2. Fordeles udgifterne til varme efter bruttoetageareal eller  

 rumfang, kan beboerrepræsentanterne eller et flertal af lejerne kræve, at  

 fordelingen fremtidig skal ske på grundlag af varmefordelingsmålere.
 Stk. 3. Fordeles udgifterne efter varmefordelingsmålere, kan  

 beboerrepræsentanterne eller et flertal af lejerne kræve, at fordelingen  

 fremtidig skal ske efter bruttoetageareal eller rumfang.
 Stk. 4. Udgifter som følge af ændret varmefordeling efter stk. 2  

 og 3 betragtes som forbedring.
 Stk. 5. Beslutninger efter stk. 2 og 3 kan gennemføres med 6 ugers  

 varsel til en varmeregnskabsperiodes begyndelse.
 2. I § 45 indsættes som stk. 3:
» Stk. 3. Udlejeren kan uanset stk. 1 og 2 kræve, at lejeren  

 fremtidig betaler elektricitetsudgifter på grundlag af afregningsmålere  

 direkte til elselskabet. Ændringen kan gennemføres med 6 ugers varsel.
For  

 leverancer af elektricitet til opvarmning kan ændringen gennemføres med 6  

 ugers varsel til et varmeregnskabsårs begyndelse.«.
 § 45. For andre leverancer fra udlejeren til opvarmning, herunder  

 el og gas, finder reglerne i §§ 36-44 tilsvarende anvendelse.
 Stk. 2. Reglerne i § 37, stk. 2, 4 og 5, finder endvidere  

 anvendelse for så vidt angår elektricitetsmålere, såfremt udlejeren leverer  

 el til andet formål end opvarmning.
 3. I § 46, stk. 2, indsættes som 2. pkt.:
 »Første punktum finder dog ikke anvendelse, hvis ejendommen efter  

 anden lovgivning er omfattet af en pligt til varmefordelingsmåling, der  

 omfatter de pågældende lejemål.«.
 4. I § 46 indsættes som stk. 6:
 » Stk. 6. Ændringer af betalingsbetingelserne for elektricitet  

 efter § 45, stk. 3, gælder uanset modstående tidligere aftale.«.
 § 46. Bestemmelserne i § 36, stk. 1 og 2, kan kun fraviges i  

 lejeaftaler, der vedrører lokaler, som udelukkende anvendes til andet end  

 beboelse, jf. dog stk. 2.
 Stk. 2. § 36, stk. 1, 2. pkt., finder ikke anvendelse på aftaler  

 om udlejning af lejligheder, der er forbeholdt uddannelsessøgende eller andre  

 unge i ejendomme tilhørende almennyttige boligselskaber, selvejende  

 institutioner, fonds o.lign., hvis vedtægter, fundats el.lign. er godkendt af  

 det offentlige, eller på lejeaftaler om enkelte værelser til beboelse.
 Stk. 3. Bestemmelserne i § 38, stk. 3, og i §§ 40-43 kan ikke ved  

 aftale fraviges til skade for lejeren.
 Stk. 4. Beslutninger efter § 37, stk. 2 og 3 er bindende for alle  

 lejere uanset modstående tidligere aftaler.
 Stk. 5. Bestemmelsen i § 39, stk. 3, kan ikke fraviges ved aftale.
 5. I § 46 j, stk. 2, indsættes efter 2. pkt. som nyt pkt.:
 »Udlejeren kan dog beslutte, at vandregnskabsperioden skal følge  

 varmeregnskabsåret, jfr. § 39.«.
§ 46 j.
Leverer udlejeren vand, kan beboerrepræsentanterne eller  

 et flertal af lejerne kræve, at fordeling af udgiften til vand fremtidig skal  

 ske på grundlag af forbrugsmålere.
Betaling for vand efter forbrugsmålere kan  

 ikke indeholdes i lejen.
Udlejeren kan kræve sine udgifter til lejerens  

 forbrug refunderet.
Stk. 2. I vandregnskabet kan udlejer medtage samtlige udgifter til  

 betaling for vand, herunder vand- og vandafledningsafgifter.  

 Vandregnskabsåret fastsættes således, at det svarer til det, udlejeren  

 afregner efter i forhold til kommunen eller vandværket.
Rabatydelser og lign.  

 skal godskrives regnskabet.
 Stk. 3. Udgifter som følge af overgang til betaling for vand efter  

 forbrugsmålere efter stk. 1 betragtes som forbedring.
Stk. 4. Beslutninger efter stk. 1 kan gennemføres med 6 ugers  

 varsel og inden for en periode, der må anses for rimelig i forhold til  

 omfanget af den samlede forbedring.
Lejen nedsættes samtidig med et beløb,  

 der svarer til vandudgiften i det seneste regnskabsår.
 Stk. 5. Udlejeren kan modsætte sig gennemførelse af en beslutning  

 efter stk. 1, såfremt udlejeren kan godtgøre, at gennemførelsen ikke kan  

 anses for at være rimelig og hensigtsmæssig.
 Stk. 6. Lejerens bidrag efter stk. 1 er pligtig pengeydelse i  

 lejeforholdet, jf. § 93, stk. 1, litra a.
 6. I § 46 l, stk. 1, indsættes efter 1. pkt.:
 »Følger vandregnskabsperioden varmeregnskabsåret, skal vandregnskabet  

 udsendes samtidig med varmeregnskabet.«.
§ 46 l.
Vandregnskabet skal være kommet frem til lejerne senest 3  

 måneder efter, at udlejeren har modtaget endelig afregning vedrørende  

 levering af vand fra kommunen eller vandværket.
Regnskabet skal indeholde  

 oplysning om lejerens andel af de samlede udgifter til vand og om lejerens  

 adgang til at gøre indsigelse, jf. stk. 3. Regnskabet skal endvidere  

 indeholde oplysning om tidspunktet for udlejerens modtagelse af endelig  

 afregning efter 1. pkt.
Indeholder regnskabet ikke disse oplysninger, er det  

 ugyldigt.
§ 3 I lov om boligbyggeri, jf. lovbekendtgørelse nr. 484 af 7. juni 1994, som  

 ændret ved lov nr. 87 af 8. februar 1995, foretages følgende ændringer:
 1. I § 15, stk. 5, 1. pkt., ændres: »stk. 6-12«  

 til: »stk. 6-13«.
Stk. 5. Beboerne i den enkelte afdeling har ret til medindflydelse  

 på afdelingens drift efter reglerne i stk. 6-12, såfremt boligtagerne i  

 afdelingen på et afdelingsmøde vælger en afdelingsbestyrelse til at udøve  

 medindflydelse.
Til afdelingsmødet indkaldes samtlige boligtagere og  

 selskabets ledelse.
Et afdelingsmøde kan ved stemmeflerhed blandt de mødende  

 beslutte, at en lejer- eller beboerforenings bestyrelse er  

 afdelingsbestyrelse, såfremt et flertal af boligtagerne er tilsluttet  

 foreningen, og såfremt foreningen kun har medlemmer, der bor i afdelingen.
Et  

 senere afdelingsmøåe kan beslutte, at der på ny skal vælges  

 afdelingsbestyrelse efter reglerne i 1.-2. punktum.
Er der i en afdeling ikke  

 valgt afdelingsbestyrelse, eller har en afdelingsbestyrelse nedlagt sit  

 hverv, uden at ny afdelingsbestyrelse er valgt, varetager selskabets  

 bestyrelse de funktioner, der er henlagt til afdelingsbestyrelsen.
 2. I § 15, stk. 8, 2. pkt., ændres: »stk. 9« til:  

 »stk. 9 og 10«.
Stk. 8. Årsregnskab for afdelingen skal forinden bestyrelsens  

 endelige godkendelse forelægges det ordinære afdelingsmøde af  

 afdelingsbestyrelsen til godkendelse.
Er afdelingsbestyrelse ikke valgt, skal  

 årsregnskab og beslutninger i henhold til stk. 9 forelægges afdelingsmødet af  

 selskabets bestyrelse.
 3. § 15, stk. 9, ophæves og i stedet indsættes:
» Stk. 9. Afdelingsbestyrelsen kan beslutte, at der i  

 afdelingen skal udføres rimelige moderniserings- og forbedringsarbejder,  

 kollektive anlæg, ekstraordinære renoveringsarbejder samt udbedring af  

 byggeskader og gennemførelse af bygningsændringer m.v. efter § 36, stk. 2-5,  

 såfremt afdelingsbestyrelsen samtidig tiltræder den nødvendige  

 lejeforhøjelse.
Afdelingsbestyrelsen kan beslutte at ændre den husorden,  

 selskabets ledelse forelægger.
 Stk. 10. Afdelingsbestyrelsen kan efter reglerne i lov om leje  

 træffe beslutning om, at fordelingen af udgifterne til varme og el skal ske  

 på baggrund af varmefordelingsmålere og elektricitetsmålere.  

 Afdelingsbestyrelsen kan tillige træffe beslutning om, at udgifterne til vand  

 skal fordeles på grundlag af individuelle fordelings- eller  

 afregningsmålere.«.
 Stk. 10-14 bliver herefter stk. 11-15.
Stk. 9. Afdelingsbestyrelsen kan beslutte, at der i afdelingen  

 skal udføres rimelige moderniserings- og forbedringsarbejder, kollektive  

 anlæg, ekstraordinære renoveringsarbejder samt udbedring af byggeskader og  

 gennemførelse af bygningsændringer m.v. efter § 36, stk. 2-5, såfremt  

 afdelingsbestyrelsen samtidig tiltræder den nødvendige lejeforhøjelse.  

 Afdelingsbestyrelsen kan efter reglerne i lov om leje træffe beslutning om,  

 hvorvidt fordeling af udgifterne til varme og el skal ske på grundlag af  

 enten varmefordelingsmåler, elektricitetsmåler, bruttoetageareal eller  

 rumfang.
Afdelingsbestyrelsen kan tillige træffe beslutning om, at udgifterne  

 til vand skal fordeles på grundlag af individuelle vandmålere.  

 Afdelingsbestyrelsen kan beslutte at ændre den husorden, selskabets ledelse  

 forelægger.
 4. I § 15, stk. 10, som bliver stk. 11, ændres »stk. 9  

 skal« til »stk. 9 og 10 skal«.
Stk. 10. Afdelingsbestyrelsens beslutninger efter stk. 9 skal  

 godkendes på et afdelingsmøde.
Endelig godkendelse af beslutninger efter stk.  

 9, 1. punktum, skal dog ske ved urafstemning blandt afdelingens boligtagere,  

 såfremt den påregnede lejeforhøjelse overstiger 15 pct. af den gældende  

 årsleje og mindst 1/4 af afdelingsmødets stemmeberettigede deltagere  

 fremsætter krav herom.
Ændringsforslag Af boligministeren:
 Til § 3 1) I det under nr. 3 foreslåede § 15, stk. 9,  

 indsættes efter 2. pkt. som nyt punktum:
»I Københavns og Århus Amter kan afdelingsbestyrelsen beslutte, at  

 der til tilsyn med ejendommen skal ansættes et vagtselskab.« Bemærkninger Til nr. 1 Den foreslåede ændring er en konsekvens af, at forslag til lov  

 om ændring af lov om leje, lov om midlertidig regulering af boligforholdene  

 og lov om boligbyggeri. (Forsøgsordning vedrørende husovertrædelser i  

 Københavns og Århus Amter) (L 182), der blev fremsat samtidig med dette  

 lovforslag, blev vedtaget den 24. maj 1995. Ændringsforslaget indebærer  

 således ikke realitetsændringer.
