Nr LSF 134 Forslag til Lov om ændring af tinglysningsloven og retsafgiftsloven m.v.  

 (Edb i tinglysningen og registrering af visse rettigheder i biler m.v.) Fremsat af justitsministeren (Engell) den 27. november 1991 Vedtaget ved tredjebehandling den 7. april 1992 Lov nr. 281 af 29/04/1992 § 1 I lov om tinglysning, jf. lovbekendtgørelse nr. 622 af 15. september  

 1986, som senest ændret ved lov nr. 322 af 31. maj 1991, foretages følgende  

 ændringer:
 1. I § 7, stk. 1, ændres »underretsdommeren« til:  

 »byretsdommeren«.
 2. § 7, stk. 2, 2. pkt., ophæves.
 3. § 8, stk. 2, ophæves.
 Stk. 3 og 4 bliver herefter stk. 2 og 3.
 4. I § 9, stk. 3, 1. pkt., ændres ordene »eller blad i  

 tingbogen efter justitsministerens bestemmelse samt anmelderens navn og  

 bopæl« til: »samt anmelderens navn, adresse og eventuelle  

 telefonnummer«.
 5. I § 10, stk. 2, 1. pkt., ændres »sagfører«  

 til: »advokat«.
 6. I § 14, stk. 1, tilføjes efter 2. pkt. som 3. pkt.:
»Begæres flere rettigheder tinglyst ved samme dokument, indføres  

 dokumentet i dagbogen for hver af disse rettigheder for sig.« 7. § 14, stk. 2, affattes således:
»Stk. 2. Mangler dokumentet angivelse af ejendommens  

 matrikelbetegnelse, anmelderens navn, adresse og eventuelle telefonnummer,  

 pantedebitors eller pantekreditors adresse, for så vidt denne ikke må anses  

 for almindeligt bekendt, eller navn og adresse for en fuldmægtig, jf. § 9,  

 stk. 3, eller er angivelsen forkert, afvises det, medmindre fejlen eller  

 mangelen rettes af anmelderen.
Justitsministeren kan bestemme, at andre fejl  

 og mangler ved dokumentet skal have samme virkning.
Mangler dokumentet  

 underskrift af udsteder og ved skøder og pantebreve af vitterlighedsvidner,  

 eller er genpart ikke vedlagt, afvises det.« 8. § 14, stk. 3, 1. pkt., ophæves.
 9. § 14, stk. 4, ophæves.
 10. I § 15, stk. 2, 1. pkt., udgår ordene », ligesom  

 det slettes af dagbogen«.
 11. I § 15, stk. 5, 2. pkt., ændres ordene »et  

 pantebrev« til: »et dokument vedrørende panteret, bortset fra  

 retspant og lovbestemt pant,».
 12. § 16, stk. 2, affattes således:
» Stk. 2. Når dokumentet er indført i tingbogen, forsynes det  

 og genparten med oplysning om, at det er tinglyst, om den dag, det er indført  

 i dagbogen, samt om dagbogsnummer.« 13. I § 16, stk. 3, 2. pkt., ændres ordene »såvel i  

 dagbog som tingbog« til: »i tingbogen«.
 14. I § 16, stk. 4, 2. pkt., udgår ordene »ved  

 anbefalet brev«.
 15. § 16, stk. 4, 4. pkt., ophæves.
 16. § 16, stk. 5, affattes således:
» Stk. 5. Justitsministeren fastsætter nærmere regler om  

 fremgangsmåden ved tilbagesendelse af dokumenter.« 17. § 17 affattes således:
 » § 17. I tingbogen har hver ejendom i retskredsen sit blad  

 (ejendomsblad).
Stk. 2. Dokumenterne indføres kort ved angivelse af dokumentets  

 karakter og den, til hvem det er udstedt, den dag, dokumentet er indført i  

 dagbogen, samt dagbogsnummer.
Ved rettigheder, der er knyttet til en  

 tidsfrist, anføres denne.
Er rettigheden betinget, anføres dette.
Stk. 3. Ved brugskontrakter anføres tidsvilkår.
Ved  

 panterettigheder anføres pantesum, rentefod og prioritetsstilling.  

 Prioritetsstilling kan anføres ved nummerering.
 Stk. 4. Ved aflysning og udsletning af rettigheder slettes  

 indførelsen i tingbogen og overføres til et særligt register, jf. § 50 c,  

 stk. 4.
Stk. 5. Der udstedes efter anmodning udskrift af ejendomsbladet.  

 Justitsministeren fastsætter nærmere regler om bekræftelse samt om  

 udskrifters udformning og forsendelse.« 18. § 18, stk. 2 og 3, ophæves.
 19. § 19, stk. 2, ophæves.
 20. I § 19, stk. 3, der bliver stk. 2, udgår ordene  

 »og der ikke er indrettet et fælles ejendomsblad,».
 21. § 20 affattes således:
 » § 20. Dommeren sletter rettigheder, der åbenbart er ophørt.
Stk. 2. Findes der i tingbogen uudslettede rettigheder, der må  

 antages at have mistet deres betydning, eller som sandsynligvis er ophørt,  

 eller hvortil der efter al rimelighed ikke længere findes nogen berettiget,  

 indkalder dommeren mulige indehavere af rettighederne.
Indkaldelse skal ske  

 ved offentliggørelse i Statstidende og et på stedet udbredt dagblad med et  

 varsel på ikke under 3 uger.
Endvidere sendes der så vidt muligt indkaldelse  

 til den, der i tingbogen er anført som den berettigede.
Melder der sig ingen  

 inden fristens udløb, udslettes rettigheden af tingbogen.
Stk. 3. Bliver dommeren opmærksom på fejl i tingbogens gengivelse  

 af aktens dokumenter eller i dens oplysninger om ejendommen, skal disse  

 straks rettes.« 22. § 21, stk. 4, affattes således:
» Stk. 4. Når sammenlægningen er sket, anføres de gældende  

 rettigheder på eet ejendomsblad.
På ejendomsbladet må herefter alene anføres  

 sådanne rettigheder, for hvilke hele den nye ejendom hæfter.« 23. § 21, stk. 5, ophæves.
 24. I § 22, stk. 3, ændres »§ 20, stk. 2« til:  

 »§ 20«.
 25. § 22, stk. 4-8, affattes således:
» Stk. 4. Modtages der meddelelse om en udstykning eller  

 matrikulering efter de herom gældende regler, opretter dommeren straks  

 ejendomsblade for de nye ejendomme.
Udstykning noteres på den udstykkede  

 ejendoms blad.
 Stk. 5. På de nye ejendomsblade anføres i adkomst-, byrde- og  

 hæftelsesrubrikken en kort henvisning til hovedejendommens blad.
Stk. 6. Senest ved første tinglysning af skøde anføres de byrder  

 og hæftelser, der hviler på den enkelte nye ejendom.
Er den nye ejendom ikke  

 frigjort for de hæftelser, der hviler på hovedejendommen, anføres disse  

 samtidig.
 Stk. 7. Reglen i § 23, stk. 3, finder også anvendelse i disse  

 tilfælde.
Stk. 8. Reglerne i stk. 1-7 finder tilsvarende anvendelse ved  

 opdeling i ejerlejligheder.« 26. I § 34, stk. 2, 2. pkt., tilføjes efter ordene  

 »arealets størrelse,»: »af ejendommens adresse, eller«.
 27. I § 37 indsættes efter stk. 2 som stk. 3:
»Stk. 3. Reglerne i stk. 1 og 2 gælder ikke for de i § 42 c nævnte  

 køretøjer.« 28. Efter § 42 b indsættes i afsnit II:
»Kapitel 6 a Tinglysning i bilbogen § 42 c.
Reglerne i dette kapitel gælder for motorkøretøjer,  

 påhængs- og sættevogne til biler samt campingvogne.
§ 42 d.
Ejendomsforbehold og underpant i de i § 42 c nævnte  

 køretøjer skal tinglyses for at opnå beskyttelse mod aftaler, der i god tro  

 indgås om køretøjet, og mod retsforfølgning.
Det samme gælder retsforfølgning  

 i sådanne køretøjer, for så vidt skyldneren ikke er berøvet rådigheden over  

 køretøjet.
 Stk. 2. Når de i stk. 1 nævnte rettigheder er tinglyst, behøver  

 overdragelse eller anden overførelse heraf ingen tinglysning.
§ 42 e.
Tinglysning af de i § 42 d nævnte rettigheder sker i  

 bilbogen, der for hele landet føres ved retten i Århus.
Stk. 2. Som grundlag for tinglysningen kræves et dokument, der  

 anmeldes til tinglysning.
Dokumentet skal efter sit indhold gå ud på at  

 fastslå, stifte, forandre eller ophæve en ret over et bestemt køretøj. § 9,  

 stk. 4 og 5, og § 10, stk. 3, finder tilsvarende anvendelse.
Stk. 3. Ved dokumenter om ejendomsforbehold og ved pantebreve  

 finder § 10, stk. 2, 1. og 3.-5. pkt., og ved pantebreve tillige § 11, stk.  

 2, tilsvarende anvendelse.
Ved tinglysning af retsforfølgning skal der  

 fremlægges erklæring fra den myndighed, der har foretaget handlingen, eller  

 bekræftet udskrift af dens bøger.
§ 42 f.
Ved anmeldelsen til tinglysning indføres dokumentet i  

 dagbogen. § 8, stk. 2 og 3, § 14, stk. 1, 2. og 3. pkt., og stk. 3, og § 15,  

 stk. 1-3, finder tilsvarende anvendelse.
Stk. 2. Dokumenter om ejendomsforbehold og pantebreve skal angive  

 de enkelte foranstående hæftelser og disses beløb. § 15, stk. 4, og stk. 5,  

 1. pkt., finder tilsvarende anvendelse.
Er køretøjet ikke registreret i  

 Centralregisteret for Motorkøretøjer, er den registrerede ejer en anden end  

 den på dokumentet angivne, eller er det til stelnummeret svarende  

 registreringsnummer et andet end det på dokumentet angivne, skal der gives  

 anmærkning herom.
Afviger dokumentets indhold i øvrigt væsentligt fra det  

 nævnte registers oplysninger, kan der gives anmærkning herom.
Stk. 3. Foreligger der ingen hindring for tinglysningen, eller kan  

 dokumentet tinglyses med anmærkning, indføres det i bilbogen.
En eventuel  

 anmærkning indføres kort i bilbogen. § 16, stk. 1, 3. pkt., og stk. 2-4,  

 finder tilsvarende anvendelse.
 Stk. 4. Justitsministeren fastsætter nærmere regler om  

 tinglysningsmåden.
§ 42 g.
Et dokument anses for tinglyst, når det er indført i  

 bilbogen og udleveret eller afsendt fra tinglysningskontoret.
Tinglysningens  

 retsvirkninger regnes fra den dag, da dokumentet anmeldes til tinglysning.  

 Dokumenter, der anmeldes til tinglysning samme dag, ligestilles.
 Stk. 2. Tinglyste rettigheder udslettes af bilbogen, når der er  

 forløbet 10 år efter dokumentets tinglysning og der ikke inden udløbet af  

 denne frist er anmeldt fornyet tinglysning.
 Stk. 3. §§ 34 og 35 finder tilsvarende anvendelse.
§ 42 h.
Bestemmelserne i § 42 a finder tilsvarende anvendelse på  

 pantebreve i de køretøjer, der er nævnt i § 42 c.« 29. Overskriften til kapitel 7 affattes således:
»Kapitel 7 Tinglysning i personbogen«.
 30. § 43 affattes således:
» § 43. Dokumenter, der ikke skal tinglyses efter reglerne i  

 kapitel 6 a, og som enten angår en persons rådighed over løsøre eller over en  

 persons formue i almindelighed, skal tinglyses i de tilfælde, der er nævnt  

 nedenfor, samt hvor det i øvrigt er bestemt i lovgivningen.« 31. Efter § 43 indsættes:
» § 43 a.
Tinglysning af de i § 43 nævnte dokumenter sker i  

 personbogen, der for hele landet føres ved retten i Århus.
 Stk. 2. Personbogen kan deles i særskilte afdelinger for de  

 forskellige arter af dokumenter.
§ 43 b.
Dokumenter, der anmeldes til tinglysning, skal angå en  

 bestemt person, forening, selskab, selvejende institution el. lign. og skal  

 øverst på første side angive anmelderens navn, adresse og eventuelle  

 telefonnummer.
Stk. 2. § 9, stk. 1, 1. og 3. pkt., stk. 4-6, § 10, stk. 1-3, og §  

 11, stk. 2, finder tilsvarende anvendelse ved tinglysning af de her nævnte  

 dokumenter.
Ved tinglysning af ægtepagter finder endvidere § 9, stk. 1, 2.  

 pkt., tilsvarende anvendelse.
Stk. 3. Hvad der i §§ 15 og 16 er fastsat om en prøvelse ud fra og  

 indførelse i tingbogen, finder tilsvarende anvendelse.« 32. § 44 affattes således:
 » § 44. Ved anmeldelsen til tinglysning indføres dokumentet i  

 dagbogen.
Stk. 2. Dokumentet skal indføres i personbogen senest 10 dage  

 efter indførelsen i dagbogen.
I øvrigt finder § 14 tilsvarende  

 anvendelse.« 33. § 45 ophæves.
 34. § 46 affattes således:
» § 46. Et dokument anses for tinglyst, når det er indført i  

 personbogen og udleveret eller afsendt fra tinglysningskontoret.
Med hensyn  

 til tinglysningens retsvirkninger finder § 42 g, stk. 1, 2. og 3. pkt.,  

 tilsvarende anvendelse.« 35. I § 47, stk. 1, indsættes efter »løsøre,»:  

 »som ikke er nævnt i § 42 c,».
 36. § 47, stk. 2 og stk. 6, ophæves.
 Stk. 3-5 bliver herefter stk. 2-4.
 37. § 47, stk. 4, der bliver stk. 3, affattes således:
»Stk. 3. Reglen i § 42 g, stk. 2, finder tilsvarende  

 anvendelse med hensyn til pantebreve som nævnt i stk. 1.« 38. I § 47, stk. 5, der bliver stk. 4, ændres »stk.
 1-3« til: »stk. 1 og 2«.
 39. I § 47 b, stk. 2, indsættes efter 2. pkt. som 3.  

 pkt.:
»Reglerne i 1. og 2. pkt. gælder ikke for de i § 42 c nævnte  

 køretøjer.« 40. Efter § 49 indsættes:
» § 49 a.
Ved udsletning af andre dokumenter end pantebreve  

 som nævnt i § 47, stk. 1, finder § 20 tilsvarende anvendelse.« 41. Overskriften til afsnit III affattes således:
»III.
Administrative bestemmelser, gebyr- og strafbestemmelser  

 m.v.« 42. § 50 affattes således:
»§ 50. Alle adkomstdokumenter og pantebreve vedrørende fast  

 ejendom, der anmeldes til tinglysning, skal snarest muligt gøres offentligt  

 tilgængelige.
Det samme gælder pantebreve, der anmeldes til tinglysning i  

 bilbogen, samt dokumenter, der anmeldes til tinglysning i personbogen.  

 Justitsministeren fastsætter nærmere regler herom.
 Stk. 2. Justitsministeren fastsætter nærmere regler om grundlaget  

 for tinglysning, herunder eventuelt om oplysning om personnumre ved  

 tinglysning i bilbog eller personbog, indleveringstid for dokumenter og  

 indretning og førelse af dagbog, tingbog, bilbog og personbog samt  

 videregivelse af oplysninger, herunder efter § 50 c.
Stk. 3. Dagbogen, tingbogen, bilbogen og personbogen kan føres ved  

 hjælp af edb.
Anvendes edb i tinglysningen, gælder reglerne i § 50 a-e.« 43. Efter § 50 indsættes:
» § 50 a.
Formålet med edb-registrering efter § 50, stk. 3, er  

 at tilvejebringe et arbejdsregister for tinglysningsvæsenet og et grundlag  

 for formidling af tinglysningsoplysninger til offentligheden samt for  

 udarbejdelse af statistik.
§ 50 b.
Der må kun registreres oplysninger, der har betydning for  

 varetagelsen af tinglysningsopgaverne, samt oplysninger, der har væsentlig  

 betydning for de i § 50 c, stk. 3, nr. 1 og 2, nævnte myndigheders og  

 erhvervsdrivendes brug af tinglysningsoplysninger.
§ 50 c.
Oplysninger i edb-registrene om personnumre må ikke  

 videregives.
Stk. 2. Oplysninger i edb-registrene i øvrigt er tilgængelige for  

 enhver ved personlig henvendelse til tinglysningskontoret.
Oplysningerne kan  

 gives via terminaler, der opstilles på tinglysningskontorerne eller andre  

 steder efter justitsministerens bestemmelse.
Stk. 3. Oplysninger i edb-registrene kan ved terminaladgang i  

 øvrigt (ekstern terminaladgang) kun videregives til 1) offentlige myndigheder, såfremt tinglysningsoplysninger har betydning  

 for udøvelsen af myndighedens virksomhed, 2) kreditinstitutter, ejendomsmæglere og ejendomshandlere, advokater,  

 forsikringsselskaber, landinspektører og andre, der i erhvervsmæssigt øjemed  

 udfører opgaver vedrørende overdragelse, forsikring, retsforfølgning,  

 retsforhold i øvrigt, belåning af fast ejendom og løsøre samt fysisk råden  

 over fast ejendom, og 3) organisationer, der varetager forbruger- eller brancheinteresser med  

 henblik på rådgivning vedrørende de i nr. 2 nævnte forhold.
 Stk. 4. Oplysninger, der slettes eller aflyses, overføres til et  

 særligt register (historisk register). Adkomstoplysninger fra dette register  

 kan videregives efter reglerne i stk. 2 og 3. Andre oplysninger fra det  

 særlige register kan kun videregives til brug i konkrete retsforhold.  

 Fuldstændige oplysninger skal dog efter anmodning videregives til den, som  

 oplysningerne angår.
Stk. 5. Tinglysningsregistrene må ikke samkøres med private eller  

 andre offentlige edb-registre, medmindre andet er fastsat ved lov.
Der kan  

 dog foretages samkøring med offentlige registre med henblik på overførelse af  

 oplysninger til tinglysningsregistrene som led i etableringen af disse eller  

 som led i tinglysningsregistrenes løbende ajourføring samt til statistiske og  

 videnskabelige formål.
Endvidere kan der ske sammenstilling via terminal med  

 offentligt tilgængelige oplysninger fra andre offentlige registre vedrørende  

 faste ejendomme.
 Stk. 6. Der må ikke videregives masseoplysninger, jf. dog § 50,  

 stk. 1.
 Stk. 7. Videregivelse efter § 50, stk. 1, af oplysninger  

 vedrørende bestemt angivne faste ejendomme og løsøregenstande kan ske løbende  

 til de myndigheder og erhvervsdrivende, der er nævnt i stk. 3, nr. 1 og 2.  

 Sådanne oplysninger må ikke udleveres på edb.
 Stk. 8. Oplysninger, der videregives efter stk. 2-7, må ikke  

 anvendes med henblik på at skaffe nye kunder eller i øvrigt med henblik på  

 andre formål end overdragelse, forsikring, retsforfølgning og retsforhold i  

 øvrigt, belåning af fast ejendom og løsøre, kreditvurdering, fysisk råden  

 over fast ejendom samt rådgivning i forbindelse med disse formål.
Stk. 9. Afgørelser vedrørende terminaladgang og anden  

 videregivelse efter stk. 3 og stk. 5-7 træffes ved retten i Århus.
Kære af  

 dommerens afgørelser sker til den landsret, i hvis kreds den, som anmoder om  

 videregivelse, har hjemting.
§ 50 d.
Justitsministeren fastsætter efter drøftelse med  

 Registertilsynet nærmere regler med henblik på at sikre, at oplysninger i  

 tinglysningsregistrene ikke tilintetgøres, forvanskes eller uberettiget  

 indføjes, slettes eller ændres, jf. §§ 20, 42 g, stk. 2, og 49, samt med  

 henblik på at sikre, at oplysningerne ikke misbruges eller kommer til  

 uvedkommendes kendskab.
Stk. 2. Landsretternes præsidenter fører tilsyn med  

 tinglysningsregistrene.
Præsidenternes afgørelser er endelige.
 Stk. 3. Justitsministeren fastsætter nærmere regler om dette  

 tilsyn efter forhandling med landsretternes præsidenter og Registertilsynet.
§ 50 e.
Med bøde straffes den, der anvender en oplysning i strid  

 med bestemmelsen i § 50 c, stk. 8. For overtrædelser, der begås af  

 aktieselskaber, anpartsselskaber eller lignende, kan der pålægges selskabet  

 som sådant bødeansvar.« § 50 a bliver herefter § 50 f.
 44. I § 50 a, der bliver § 50 f, indsættes efter stk. 1 som  

stk. 2-4:
 »Stk. 2. Justitsministeren kan bestemme, at andre dokumenter, der  

 anmeldes til tinglysning, skal være oprettet på blanketter, som er godkendt  

 af justitsministeren.
 Stk. 3. Justitsministeren kan bestemme, at dokumenter, der  

 anmeldes til tinglysning i bilbogen eller personbogen, skal være oprettet  

 således, at de kan aflæses maskinelt.
Stk. 4. Justitsministeren kan uanset bestemmelserne i § 50 c, stk.  

 5-7, fastsætte regler om forsøg med tinglysning på grundlag af elektronisk  

 overførelse af oplysninger samt om forsøg med elektronisk videregivelse af  

 oplysninger til et realkreditinstitut.
Det kan i disse regler fastsættes, at  

 tinglysning af elektroniske dokumenter skal have samme retsvirkning som  

 tinglysning af andre dokumenter.« 45. Efter § 50 a, der bliver § 50 f, indsættes:
» § 50 g.
Justitsministeren kan fastsætte regler om betaling  

 for elektroniske forespørgsler til tinglysningskontorets bøger m.v.
Krav på  

 betaling kan i reglerne tillægges udpantningsret.« 46. § 52, stk. 4, ophæves.
§ 2 I lov om ægteskabets retsvirkninger, jf. lovbekendtgørelse nr. 149 af 8.  

 marts 1991, foretages følgende ændringer:
 1. I § 12, stk. 3, ændres ordene »indtegnes i  

 ægtepagtsbogen« til: »tinglyses i personbogen«.
 2. § 37 affattes således:
» § 37. Ægtepagt må for at blive gyldig tinglyses i  

 personbogen, jf. kapitel 6.« 3. I § 43 ændres ordene »indtegning i  

 ægtepagtsbogen« til: »tinglysning i personbogen«.
 4. § 49 affattes således:
» § 49. Enhver af ægtefællerne har ret til at begære  

 ægtepagten tinglyst i personbogen.« 5. §§ 50 og 51 ophæves.
 6. I § 53, stk. 2, ændres »ægtepagtsbogen« til:  

 »personbogen«.
§ 3 I lov om rettens pleje, jf. lovbekendtgørelse nr. 748 af 1. december  

 1989, som ændret bl.a. ved lov nr. 941 af 27. december 1991 og senest ved § 2  

 i lov nr. 6 af 3. januar 1992, foretages følgende ændringer:
 1. I § 15, stk. 2, ændres »13« til:  

 »14«.
 2. I § 526 indsættes efter stk. 4:
» Stk. 5. Reglerne i stk. 1-4 gælder ikke for udlæg i biler  

 m.v., som skal tinglyses efter reglerne i tinglysningslovens kapitel 6  

 a.« § 4 I lov om retsafgifter, jf. lovbekendtgørelse nr. 460 af 27. juni 1989,  

 som senest ændret ved lov nr. 943 af 27. december 1991, foretages følgende  

 ændringer:
 1. I § 41 b, stk. 1, udgår ordene », og som skal  

 indføres i dagbogen«.
 2. § 43 affattes således:
» § 43. For notarens bekræftelse af, at en afskrift eller en  

 kopi, der ikke er omfattet af § 48, er i overensstemmelse med det originale  

 dokument, svares en afgift på 100 kr.« § 5 Stk. 1. Loven træder i kraft efter justitsministerens nærmere  

 bestemmelse.
Bestemmelserne i § 1, nr. 13, 17, 20, 22 og 25, kan alene sættes  

 i kraft for retskredse, hvor tinglysning sker ved anvendelse af edb.
 Stk. 2. Bestemmelserne i § 1, nr. 1-12, 14-16, 21, 24, 26 og  

 42-44, træder dog i kraft den 1. juli 1992.
 Stk. 3. § 4 træder i kraft dagen efter bekendtgørelsen i  

 Lovtidende.
§ 6 Stk. 1. Justitsministeren kan fastsætte regler vedrørende  

 overførelse af tingbogens oplysninger til elektronisk tingbog og om  

 overførelse af personbogens oplysninger til elektronisk bilbog og personbog.
Stk. 2. Afgørelser vedrørende overførelse, herunder om udsletning,  

 anførelse af prioritetsorden m.v., træffes ved retten i Århus.
Dommerens  

 afgørelser kan kæres efter reglerne i tinglysningslovens § 36. Kære sker til  

 den landsret, i hvis kreds det pågældende dokument er tinglyst.
§ 7 Stk. 1. Pantebreve i biler m.v., som inden lovens ikrafttræden er  

 tinglyst efter reglerne i tinglysningslovens § 47, bevarer uden tinglysning i  

 bilbogen deres gyldighed mod aftaler, der i god tro indgås med pantets ejer,  

 og mod retsforfølgning i overensstemmelse med de hidtidige regler.
 Stk. 2. Det kan i regler, der fastsættes efter § 6, stk. 1,  

 bestemmes, at fordringshaveren eller den, der skal have meddelelse efter  

 retsplejelovens § 544, har pligt til efter dommerens anmodning at afgive de  

 oplysninger, herunder personnummer, der er nødvendige for at indføre de i  

 stk. 1 nævnte pantebreve i bilbogen, og at det i sådanne anmodninger uanset  

 reglen i stk. 1 kan bestemmes, at pantebrevet udslettes af personbogen,  

 såfremt oplysningerne ikke modtages inden en frist, der fastsættes i  

 anmodningen.
Stk. 3. Skyldnere har pligt til at give fordringshavere de  

 oplysninger, der er nødvendige, for at disse kan få indført deres rettigheder  

 i bilbogen.
Overtrædelse af 1. pkt. straffes med bøde og er undergivet privat  

 påtale.
Stk. 4. Udgifter, som en fordringshaver med føje har afholdt med  

 henblik på at give de oplysninger, der efter stk. 2 og 3 er nødvendige for at  

 få indført fordringshaverens rettigheder i bilbogen, kan af denne kræves  

 erstattet hos skyldneren.
Det beløb, der kan kræves efter 1. pkt., kan dog  

 ikke overstige 200 kr.
Stk. 5. Godtroende erhververe af rettigheder over biler m.v. har  

 ret til erstatning af statskassen, hvis aftalen er indgået mere end 2 år  

 efter lovens ikrafttræden, og hvis de lider tab som følge af reglen i stk. 1  

 i tilfælde, hvor pantebrevet ikke er indført i bilbogen eller er indført  

 fejlagtigt.
Tinglysningslovens §§ 34 og 35 finder herved tilsvarende  

 anvendelse.
§ 8 Stk. 1. Ejendomsforbehold og udlæg, som efter de herom gældende  

 regler har opnået beskyttelse mod aftaler og mod retsforfølgning, og som  

 kræves tinglyst efter denne lov, bevarer kun deres beskyttelse i  

 overensstemmelse med de for disse rettigheder gældende regler i 2 år fra  

 lovens ikrafttræden, medmindre de forinden er tinglyst efter reglerne i  

 tinglysningslovens kapitel 6 a, som affattet ved denne lovs § 1, nr. 28. Ved  

 tinglysning af sådanne rettigheder inden for den nævnte frist betales ikke  

 tinglysningsafgift.
Stk. 2. Justitsministeren kan fastsætte nærmere regler om  

 tinglysning af de i stk. 1 nævnte rettigheder.
Det kan i disse regler  

 fastsættes, at der i forbindelse med anmeldelsen til tinglysning skal  

 anvendes en særlig blanket.
Denne lovs § 7, stk. 3 og 4, finder tilsvarende  

 anvendelse.
 Stk. 3. Fristen i tinglysningslovens § 42 f, stk. 3, jf. § 16,  

 stk. 4, gælder ikke for tinglysning af de i stk. 1 nævnte rettigheder.
§ 9 Stk. 1. Rettigheder over biler m.v. i medfør af reglerne i  

 tinglysningslovens §§ 37 og 47 b, stk. 2, og retsplejelovens § 518, stk. 2,  

 som inden lovens ikrafttræden har opnået gyldighed mod aftaler og mod  

 retsforfølgning efter de herom gældende regler, bevarer deres gyldighed i  

 overensstemmelse med de hidtidige regler.
 Stk. 2. Indehavere af de i stk. 1 nævnte rettigheder, der er  

 sikret inden lovens ikrafttræden, kan uden tinglysningsafgift og uden  

 stempelafgift få tinglyst pantebreve i bilerne m.v. i bilbogen.  

 Justitsministeren fastsætter nærmere regler om, hvilken dokumentation der  

 skal ledsage sådanne begæringer om afgiftsfri tinglysning.
 Stk. 3. Denne lovs § 7, stk. 3 og 4, og § 8, stk. 2, 2. pkt.,  

 finder tilsvarende anvendelse.
Oprindeligt fremsat forslag § 1 I lov om tinglysning, jf. lovbekendtgørelse nr. 622 af 15. september 1986  

 som senest ændret ved lov nr. 322 af 31. maj 1991, foretages følgende  

 ændringer:
 1. I § 7, stk. 1, ændres »underretsdommeren« til:  

 »byretsdommeren«.
 2. § 7, stk. 2, 2. pkt., ophæves.
 3. § 8, stk. 2, ophæves.
 4. I § 9, stk. 3, 1. pkt., ændres ordene »eller blad i  

 tingbogen efter justitsministerens bestemmelse samt anmelderens navn og  

 bopæl« til: »samt anmelderens navn, adresse og eventuelle  

 telefonnummer«.
 5. I § 10, stk. 2, 1. pkt., ændres »sagfører« til  

 »advokat«.
 6. I § 14, stk. 1, tilføjes efter 2. pkt. som 3. pkt.:
»Begæres flere rettigheder tinglyst ved samme dokument, indføres  

 dokumentet i dagbogen for hver af disse rettigheder for sig.« 7. § 14, stk. 2, affattes således:
»Mangler dokumentet angivelse af ejendommens matrikelbetegnelse,  

 anmelderens navn, adresse og eventuelle telefonnummer, pantedebitors eller  

 pantekreditors adresse, for så vidt denne ikke må anses for almindeligt  

 bekendt, eller navn og adresse for en fuldmægtig, jf. § 9, stk. 3, eller er  

 angivelsen forkert, afvises det, medmindre fejlen eller manglen rettes af  

 anmelderen.
Justitsministeren kan bestemme, at andre fejl og mangler ved  

 dokumentet skal have samme virkning.
Mangler dokumentet underskrift af  

 udsteder og ved skøder og pantebreve af vitterlighedsvidner, eller er genpart  

 ikke vedlagt, afvises det.« 8. § 14, stk. 3, 1. pkt., ophæves.
 9. § 14, stk. 4, ophæves.
 10. I § 15, stk. 2, 1. pkt., udgår ordene: », ligesom  

 det slettes af dagbogen«.
 11. I § 15, stk. 5, 2. pkt., ændres ordene: »et  

 pantebrev« til »et dokument vedrørende panteret, bortset fra  

 retspant og lovbestemt pant,».
 12. § 16, stk. 2, affattes således:
» Stk. 2. Når dokumentet er indført i tingbogen, forsynes det  

 og genparten med oplysning om, at det er tinglyst, om den dag, det er indført  

 i dagbogen, samt om dagbogsnummer.« 13. I § 16, stk. 3, 2. pkt., ændres ordene »såvel i  

 dagbog som tingbog« til: »i tingbogen«.
 14. I § 16, stk. 4, 2. pkt., udgår ordene: »ved  

 anbefalet brev«.
 15. § 16, stk. 4, 4. pkt., ophæves.
 16. § 16, stk. 5, affattes således:
» Stk. 5. Justitsministeren fastsætter nærmere regler om  

 fremgangsmåden ved tilbagesendelse af dokumenter.« 17. § 17 affattes således:
 » § 17. I tingbogen har hver ejendom i retskredsen sit blad  

 (ejendomsblad).
Stk. 2. Dokumenterne indføres kort ved angivelse af dokumentets  

 karakter og den, til hvem det er udstedt, den dag, dokumentet er indført i  

 dagbogen, samt dagbogsnummer.
Ved rettigheder, der er knyttet til en  

 tidsfrist, anføres denne.
Er rettigheden betinget, anføres dette.
Stk. 3. Ved brugskontrakter anføres tidsvilkår.
Ved  

 panterettigheder anføres pantesum, rentefod og prioritetsstilling.  

 Prioritetsstilling kan anføres ved nummerering.
 Stk. 4. Ved aflysning og udsletning af rettigheder slettes  

 indførelsen i tingbogen og overføres til et særligt register, jf. § 50 c,  

 stk. 4.
Stk. 5. Der udstedes efter anmodning udskrift af ejendomsbladet.  

 Justitsministeren fastsætter nærmere regler om bekræftelse, samt om  

 udskrifters udformning og forsendelse.« 18. § 18, stk. 2-3, ophæves.
 19. § 19, stk. 2, ophæves.
 20. I § 19, stk. 3, der bliver stk. 2, udgår ordene:  

 »og der ikke er indrettet et fælles ejendomsblad,».
 21. § 20 affattes således:
 » § 20. Dommeren sletter rettigheder, der åbenbart er ophørt.
Stk. 2. Findes der i tingbogen uudslettede rettigheder, der må  

 antages at have mistet deres betydning, eller som sandsynligvis er ophørt,  

 eller hvortil der efter al rimelighed ikke længere findes nogen berettiget,  

 indkalder dommeren mulige indehavere af rettighederne.
Indkaldelse skal ske  

 ved offentliggørelse i Statstidende og et på stedet udbredt dagblad med et  

 varsel på ikke under 3 uger.
Endvidere sendes der såvidt muligt indkaldelse  

 til den, der i tingbogen er anført som den berettigede.
Melder der sig ingen  

 inden fristens udløb, udslettes rettigheden af tingbogen.
Stk. 3. Bliver dommeren opmærksom på fejl i tingbogens gengivelse  

 af aktens dokumenter eller i dens oplysninger om ejendommen, skal disse  

 straks rettes.« 22. § 21, stk. 4, affattes således:
» Stk.4. Når sammenlægningen er sket, anføres de gældende  

 rettigheder på eet ejendomsblad.
På ejendomsbladet må herefter alene anføres  

 sådanne rettigheder, for hvilke hele den nye ejendom hæfter.« 23. § 21, stk. 5, ophæves.
 24. I § 22, stk. 3, ændres »§ 20, stk. 2« til:  

 »§ 20«.
 25. § 22, stk. 4-8, affattes således:
» Stk. 4. Modtages der meddelelse om en udstykning eller  

 matrikulering efter de herom gældende regler, opretter dommeren straks  

 ejendomsblade for de nye ejendomme.
Udstykning noteres på den udstykkede  

 ejendoms blad.
 Stk. 5. På de nye ejendomsblade anføres i adkomst-, byrde- og  

 hæftelsesrubrikken en kort henvisning til hovedejendommens blad.
Stk. 6. Senest ved første tinglysning af skøde anføres de byrder  

 og hæftelser, der hviler på den enkelte nye ejendom.
Er den nye ejendom ikke  

 frigjort for de hæftelser, der hviler på hovedejendommen, anføres disse  

 samtidig.
 Stk. 7. Reglen i § 23, stk. 3, finder også anvendelse i disse  

 tilfælde.
Stk. 8. Reglerne i stk. 1-7 finder tilsvarende anvendelse ved  

 opdeling i ejerlejligheder.« 26. I § 34, stk. 2, 2. pkt., tilføjes efter ordene  

 »arealets størrelse,»: »af ejendommens adresse, eller«.
 27. I § 37 indsættes efter stk. 2 som stk. 3:
»Stk. 3. Reglerne i stk. 1-2 gælder ikke for de i § 42 c nævnte  

 køretøjer.« 28. Efter § 42 b indsættes i afsnit II:
»Kapitel 6 a Tinglysning i bilbogen § 42 c.
Reglerne i dette kapitel gælder for motorkøretøjer,  

 påhængs- og sættevogne til biler samt campingvogne.
§ 42 d.
Ejendomsforbehold og underpant i de i § 42 c nævnte  

 køretøjer skal tinglyses for at opnå beskyttelse mod aftaler, der i god tro  

 indgås om køretøjet, og mod retsforfølgning.
Det samme gælder retsforfølgning  

 i sådanne køretøjer, for så vidt skyldneren ikke er berøvet rådigheden over  

 køretøjet.
 Stk. 2. Når de i stk. 1 nævnte rettigheder er tinglyst, behøver  

 overdragelse eller anden overførelse heraf ingen tinglysning.
§ 42 e.
Tinglysning af de i § 42 d nævnte rettigheder sker i  

 bilbogen, der for hele landet føres ved retten i Århus.
Stk. 2. Som grundlag for tinglysningen kræves et dokument, der  

 anmeldes til tinglysning.
Dokumentet skal efter sit indhold gå ud på at  

 fastslå, stifte, forandre eller ophæve en ret over et bestemt køretøj. § 9,  

 stk. 4-5, og § 10, stk. 3, finder tilsvarende anvendelse.
Stk. 3. Ved dokumenter om ejendomsforbehold og ved pantebreve  

 finder § 10, stk. 2, 1. og 3.-5. pkt., og ved pantebreve tillige § 11, stk.  

 2, tilsvarende anvendelse.
Ved tinglysning af retsforfølgning skal der  

 fremlægges erklæring fra den myndighed, der har foretaget handlingen, eller  

 bekræftet udskrift af dens bøger.
§ 42 f.
Ved anmeldelsen til tinglysning indføres dokumentet i  

 dagbogen. § 8, stk. 3-4, § 14, stk. 1, 2 og 3. pkt., og stk. 3, og § 15, stk.  

 1-3, finder tilsvarende anvendelse.
Stk. 2. Dokumenter om ejendomsforbehold og pantebreve skal angive  

 de enkelte foranstående hæftelser og disses beløb. § 15, stk. 4, og stk. 5,  

 1. pkt., finder tilsvarende anvendelse.
Er køretøjet ikke registreret i  

 Centralregisteret for Motorkøretøjer, er den registrerede ejer en anden end  

 den på dokumentet angivne, eller er det til stelnummeret svarende  

 registreringsnummer et andet end det på dokumentet angivne, skal der gives  

 anmærkning herom.
Afviger dokumentets indhold i øvrigt væsentligt fra det  

 nævnte registers oplysninger, kan der gives anmærkning herom.
Stk. 3. Foreligger der ingen hindring for tinglysningen, eller kan  

 det tinglyses med anmærkning, indføres dokumentet i bilbogen.
En eventuel  

 anmærkning indføres kort i bilbogen. § 16, stk. 1, 3. pkt., og stk. 2-4,  

 finder tilsvarende anvendelse.
 Stk. 4. Justitsministeren fastsætter nærmere regler om  

 tinglysningsmåden.
§ 42 g.
Et dokument anses for tinglyst, når det er indført i  

 bilbogen og udleveret eller afsendt fra tinglysningskontoret.
Tinglysningens  

 retsvirkninger regnes fra den dag, da dokumentet anmeldes til tinglysning.  

 Dokumenter, der anmeldes til tinglysning samme dag, ligestilles.
 Stk. 2. Tinglyste rettigheder udslettes af bilbogen, når der er  

 forløbet 10 år efter dokumentets tinglysning, og der ikke inden udløbet af  

 denne frist er anmeldt fornyet tinglysning.
 Stk. 3. § 34-35 finder tilsvarende anvendelse.
§ 42 h.
Bestemmelserne i § 42 a finder tilsvarende anvendelse på  

 pantebreve i de køretøjer, der er nævnt i § 42 c.« 29. Overskriften til kapitel 7 affattes således:
»Kapitel 7 Tinglysning i personbogen« 30. § 43 affattes således:
» § 43. Dokumenter, der ikke skal tinglyses efter reglerne i  

 kapitel 6 a, og som enten angår en persons rådighed over løsøre eller over en  

 persons formue i almindelighed, skal tinglyses i de tilfælde, der er nævnt  

 nedenfor, samt hvor det i øvrigt er bestemt i lovgivningen.« 31. Efter § 43 indsættes:
» § 43 a.
Tinglysning af de i § 43 nævnte dokumenter sker i  

 personbogen, der for hele landet føres ved retten i Århus.
 Stk. 2. Personbogen kan deles i særskilte afdelinger for de  

 forskellige arter af dokumenter.
§ 43 b.
Dokumenter, der anmeldes til tinglysning, skal angå en  

 bestemt person, forening, selskab, selvejende institution el. lign. og skal  

 øverst på første side angive anmelderens navn, adresse og eventuelle  

 telefonnummer.
Stk. 2. § 9, stk. 1, 1. og 3. pkt., stk. 4-6, § 10, stk. 1-3, og §  

 11, stk. 2, finder tilsvarende anvendelse ved tinglysning af de her nævnte  

 dokumenter.
Ved tinglysning af ægtepagter finder endvidere § 9, stk. 1, 2.  

 pkt., tilsvarende anvendelse.
Stk. 3. Hvad der i §§ 15 og 16 er fastsat om en prøvelse ud fra og  

 indførelse i tingbogen, finder tilsvarende anvendelse.« 32. § 44 affattes således:
 » § 44. Ved anmeldelsen til tinglysning indføres dokumentet i  

 dagbogen.
Stk. 2. Dokumentet skal indføres i personbogen senest 10 dage  

 efter indførelsen i dagbogen.
I øvrigt finder § 14 tilsvarende  

 anvendelse.« 33. § 45 ophæves.
 34. § 46 affattes således:
» § 46. Et dokument anses for tinglyst, når det er indført i  

 personbogen og udleveret eller afsendt fra tinglysningskontoret.
Med hensyn  

 til tinglysningens retsvirkninger finder § 42 g, stk. 1, 2. og 3. pkt.,  

 tilsvarende anvendelse.« 35. I § 47, stk. 1, indsættes efter »løsøre,»:  

 »som ikke er nævnt i § 42 c,».
 36. § 47, stk. 2 og stk. 6, ophæves.
 Stk. 3-5 bliver herefter stk. 2-4.
 37. § 47, stk. 4, der bliver stk. 3, affattes  

 således:
»Stk. 3. Reglen i § 42 g, stk. 2, finder tilsvarende  

 anvendelse med hensyn til pantebreve som nævnt i stk. 1.« 38. I § 47, stk. 5, der bliver stk. 4, ændres  

 »stk.
 1-3« til: »stk. 1-2«.
 39. I § 47 b, stk. 2, indsættes efter 2. pkt. som 3. pkt.:
»Reglerne i 1.-2. pkt. gælder ikke for de i § 42 c nævnte  

 køretøjer.« 40. Efter § 49 indsættes:
» § 49 a.
Ved udsletning af andre dokumenter end pantebreve  

 som nævnt i § 47, stk. 1, finder § 20 tilsvarende anvendelse.« 41. Overskriften til afsnit III affattes således:
»III.
Administrative bestemmelser, gebyr- og strafbestemmelser  

 m.v.« 42. § 50 affattes således:
§ 50. Alle adkomstdokumenter og pantebreve vedrørende fast  

 ejendom, der anmeldes til tinglysning, skal snarest muligt gøres offentligt  

 tilgængelige.
Det samme gælder pantebreve, der anmeldes til tinglysning i  

 bilbogen, samt dokumenter, der anmeldes til tinglysning i personbogen.  

 Justitsministeren fastsætter nærmere regler herom.
 Stk. 2. Justitsministeren fastsætter nærmere regler om grundlaget  

 for tinglysning, herunder eventuelt om oplysning om personnumre ved  

 tinglysning i bilbog eller personbog, indleveringstid for dokumenter og om  

 indretning og førelse af dagbog, tingbog, bilbog og personbog samt om  

 videregivelse af oplysninger, herunder efter § 50 c.
Stk. 3. Dagbogen, tingbogen, bilbogen og personbogen kan føres ved  

 hjælp af edb.
Anvendes edb i tinglysningen, gælder reglerne i § 50 a-e.' 43. Efter § 50 indsættes:
» § 50 a.
Formålet med edb-registrering efter § 50, stk. 3, er  

 at tilvejebringe et arbejdsregister for tinglysningsvæsenet og et grundlag  

 for formidling af tinglysningsoplysninger til offentligheden samt for  

 udarbejdelse af statistik.
§ 50 b.
Der må kun registreres oplysninger, der har betydning for  

 varetagelsen af tinglysningsopgaverne, samt oplysninger, der har væsentlig  

 betydning for de i § 50 c, stk. 3, nr. 1 og 2, nævnte myndigheders og  

 erhvervsdrivendes brug af tinglysningsoplysninger.
§ 50 c.
Oplysninger i edb-registrene om personnumre må ikke  

 videregives.
Stk. 2. Oplysninger i edb-registrene i øvrigt er tilgængelige for  

 enhver ved personlig henvendelse til tinglysningskontoret.
Oplysningerne kan  

 gives via terminaler, der opstilles på tinglysningskontorerne eller andre  

 steder efter justitsministerens bestemmelse.
Stk. 3. Oplysninger i edb-registrene kan ved terminaladgang i  

 øvrigt (ekstern terminaladgang) kun videregives til 1) offentlige myndigheder, såfremt tinglysningsoplysninger har betydning  

 for udøvelsen af myndighedens virksomhed, 2) kreditinstitutter, ejendomsmæglere og ejendomshandlere, advokater,  

 forsikringsselskaber, landinspektører og andre, der i erhvervsmæssigt øjemed  

 udfører opgaver vedrørende overdragelse, forsikring, retsforfølgning,  

 retsforhold i øvrigt, belåning af fast ejendom og løsøre samt fysisk råden  

 over fast ejendom, og 3) organisationer, der varetager forbruger- eller brancheinteresser med  

 henblik på rådgivning vedrørende de i nr. 2 nævnte forhold.
Stk. 4. Oplysninger, der slettes eller aflyses, overføres til et  

 særligt register (historisk register). Adkomstoplysninger fra dette register  

 kan videregives efter reglerne i stk. 2-3. Andre oplysninger fra det særlige  

 register kan kun videregives til brug i konkrete retsforhold.
Fuldstændige  

 oplysninger skal dog efter anmodning videregives til den, som oplysningerne  

 angår.
Stk. 5. Tinglysningsregistrene må ikke samkøres med private eller  

 andre offentlige edb-registre, medmindre andet er fastsat ved lov.
Der kan  

 dog foretages samkøring med offentlige registre med henblik på overførelse af  

 oplysninger til tinglysningsregistrene som led i etableringen af disse eller  

 som led i tinglysningsregistrenes løbende ajourføring samt til statistiske og  

 videnskabelige formål.
Endvidere kan der ske sammenstilling via terminal med  

 offentligt tilgængelige oplysninger fra andre offentlige registre vedrørende  

 faste ejendomme.
 Stk. 6. Der må ikke videregives masseoplysninger, jf. dog § 50,  

 stk. 1.
 Stk. 7. Videregivelse efter § 50, stk. 1, af oplysninger  

 vedrørende bestemt angivne faste ejendomme og løsøregenstande kan ske løbende  

 til de myndigheder og erhvervsdrivende, der er nævnt i stk. 3, nr. 1-2.  

 Sådanne oplysninger må ikke udleveres på edb.
 Stk. 8. Oplysninger, der videregives efter stk. 2-7, må ikke  

 anvendes med henblik på at skaffe nye kunder eller i øvrigt med henblik på  

 andre formål end overdragelse, forsikring, retsforfølgning og retsforhold i  

 øvrigt, belåning af fast ejendom og løsøre, kreditvurdering, fysisk råden  

 over fast ejendom samt rådgivning i forbindelse med disse formål.
Stk. 9. Afgørelser vedrørende terminaladgang og anden  

 videregivelse efter stk. 3 og stk. 5-7 træffes ved retten i Århus.
Kære af  

 dommerens afgørelser sker til den landsret, i hvis kreds den, som anmoder om  

 videregivelse, har hjemting.
§ 50 d.
Justitsministeren fastsætter efter drøftelse med  

 Registertilsynet nærmere regler med henblik på at sikre, at oplysninger i  

 tinglysningsregistrene ikke tilintetgøres, forvanskes eller uberettiget  

 indføjes, slettes eller ændres, jf. §§ 20, 42 g, stk. 2, og 49, samt med  

 henblik på at sikre, at oplysningerne ikke misbruges eller kommer til  

 uvedkommendes kendskab.
Stk. 2. Landsretternes præsidenter fører tilsyn med  

 tinglysningsregistrene.
Præsidenternes afgørelser er endelige.
 Stk. 3. Justitsministeren fastsætter nærmere regler om dette  

 tilsyn efter forhandling med landsretternes præsidenter og Registertilsynet.
§ 50 e.
Med bøde straffes den, der anvender en oplysning i strid  

 med bestemmelsen i § 50 c, stk. 8. For overtrædelser, der begås af  

 aktieselskaber, anpartsselskaber eller lignende, kan der pålægges selskabet  

 som sådant bødeansvar.« § 50 a bliver herefter § 50 f.
 44. I § 50 a, der bliver § 50 f, indsættes efter  

 stk. 1 som stk. 2-4:
 » Stk. 2. Justitsministeren kan bestemme, at andre dokumenter,  

 der anmeldes til tinglysning, skal være oprettet på blanketter, som er  

 godkendt af justitsministeren.
 Stk. 3. Justitsministeren kan bestemme, at dokumenter, der  

 anmeldes til tinglysning i bilbogen eller personbogen, skal være oprettet  

 således, at de kan aflæses maskinelt.
Stk. 4. Justitsministeren kan uanset bestemmelserne i § 50 c, stk.  

 5-7, fastsætte regler om forsøg med tinglysning på grundlag af elektronisk  

 overførelse af oplysninger samt om forsøg med elektronisk videregivelse af  

 oplysninger til et realkreditinstitut.
Det kan i disse regler fastsættes, at  

 tinglysning af elektroniske dokumenter skal have samme retsvirkning som  

 tinglysning af andre dokumenter.
 45. Efter § 50 a, der bliver § 50 f, indsættes:
» § 50 g.
Justitsministeren kan fastsætte regler om betaling  

 for elektroniske forespørgsler til tinglysningskontorets bøger m.v.
Krav på  

 betaling kan i reglerne tillægges udpantningsret.« 46. § 52, stk. 4, ophæves.
§ 2 I lov om ægteskabets retsvirkninger, jf. lovbekendtgørelse nr. 628 af 15.  

 september 1986 som ændret senest ved lov nr. 396 af 13. juni 1990, foretages følgende  

 ændringer:
 1. I §§ 12, stk. 3, ændres ordene »indtegnes i  

 ægtepagtsbogen« til: »tinglyses i personbogen«.
 2. § 37 affattes således:
» § 37. Ægtepagt må for at blive gyldig tinglyses i  

 personbogen, jf. kapitel 6.« 3. I § 43 ændres ordene »indtegning i  

 ægtepagtsbogen« til: »tinglysning i personbogen«.
 4. § 49 affattes således:
» § 49. Enhver af ægtefællerne har ret til at begære  

 ægtepagten tinglyst i personbogen.« 5. §§ 50 og 51 ophæves.
 6. I § 53, stk.2, ændres »ægtepagtsbogen« til:  

 »personbogen«.
§ 3 I lov om rettens pleje, jfr. lovbekendtgørelse nr. 748 af 1. december  

 1989 som ændret senest ved lov nr. 349 af 6. juni 1991, foretages følgende  

 ændringer:
 1. I § 15, stk. 2, ændres »12« til:  

 »13«.
 2. I § 526 indsættes efter stk. 4:
» Stk. 5. Reglerne i stk. 1-4 gælder ikke for udlæg i biler  

 m.v., som skal tinglyses efter reglerne i tinglysningslovens kapitel 6  

 a.« § 4 I lov om retsafgifter, jf. lovbekendtgørelse nr. 460 af 27. juni 1989,  

 foretages følgende ændringer:
1. I § 41 a ændres »500 kr.« til: »530  

 kr.« 2. I § 41 b, stk. 1, udgår ordene: », og som skal  

 indføres i dagbogen«.
 3. § 43 affattes således:
» § 43. For notarens bekræftelse af, at en afskrift eller en  

 kopi, der ikke er omfattet af § 48, er i overensstemmelse med det originale  

 dokument, svares en afgift på 100 kr.« § 5 Stk. 1. Loven træder i kraft efter justitsministerens nærmere  

 bestemmelse.
Bestemmelserne i § 1, nr. 13, 17, 20, 22 og 25 kan alene sættes  

 i kraft for retskredse, hvor tinglysning sker ved anvendelse af edb.
 Stk. 2. Bestemmelserne i § 1, nr. 1-12, 14-16, 21, 24, 26 og 42-44  

 træder dog i kraft den 1. juli 1992.
 Stk. 3. § 4 træder i kraft dagen efter bekendtgørelsen i  

 Lovtidende.
§ 6 Stk. 1. Justitsministeren kan fastsætte regler vedrørende  

 overførelse af tingbogens oplysninger til elektronisk tingbog og om  

 overførelse af personbogens oplysninger til elektronisk bilbog og personbog.
Stk. 2. Afgørelser vedrørende overførelse, herunder om udsletning,  

 anførelse af prioritetsorden m.v., træffes ved retten i Århus.
Dommerens  

 afgørelser kan kæres efter reglerne i tinglysningslovens § 36. Kære sker til  

 den landsret, i hvis kreds det pågældende dokument er tinglyst.
§ 7 Stk. 1. Pantebreve i biler m.v., som inden lovens ikrafttræden er  

 tinglyst efter reglerne i tinglysningslovens § 47, bevarer uden tinglysning i  

 bilbogen deres gyldighed mod aftaler, der i god tro indgås med pantets ejer,  

 og mod retsforfølgning i overensstemmelse med de hidtidige regler.
 Stk. 2. Det kan i regler, der fastsættes efter § 6, stk. 1,  

 bestemmes, at fordringshaveren eller den, der skal have meddelelse efter  

 retsplejelovens § 544, har pligt til efter dommerens anmodning at afgive de  

 oplysninger, herunder personnummer, der er nødvendige for at indføre de i  

 stk. 1 nævnte pantebreve i bilbogen, og at det i sådanne anmodninger uanset  

 reglen i stk. 1 kan bestemmes, at pantebrevet udslettes af personbogen,  

 såfremt oplysningerne ikke modtages inden en frist, der fastsættes i  

 anmodningen.
Stk. 3. Skyldnere har pligt til at give fordringshavere de  

 oplysninger, der er nødvendige, for at disse kan få indført deres rettigheder  

 i bilbogen.
Overtrædelse af 1. pkt. straffes med bøde og er undergivet privat  

 påtale.
Stk. 4. Udgifter, som en fordringshaver med føje har afholdt med  

 henblik på at give de oplysninger, der efter stk. 2-3 er nødvendige for at få  

 indført fordringshaverens rettigheder i bilbogen, kan af denne kræves  

 erstattet hos skyldneren.
Det beløb, der kan kræves efter 1. pkt., kan dog  

 ikke overstige 200 kr.
Stk. 5. Godtroende erhververe af rettigheder over biler mv. har  

 ret til erstatning af statskassen, hvis aftalen er indgået mere end 2 år  

 efter lovens ikrafttræden, og hvis de lider tab som følge af reglen i stk. 1  

 i tilfælde, hvor pantebrevet ikke er indført i bilbogen eller er indført  

 fejlagtigt.
Tinglysningslovens §§ 34-35 finder herved tilsvarende anvendelse.
§ 8 Stk. 1. Ejendomsforbehold og udlæg, som efter de herom gældende  

 regler har opnået beskyttelse mod aftaler og mod retsforfølgning, og som  

 kræves tinglyst efter denne lov, bevarer kun deres beskyttelse i  

 overensstemmelse med de for disse rettigheder gældende regler i 2 år fra  

 lovens ikrafttræden, medmindre de forinden er tinglyst efter reglerne i  

 tinglysningslovens kapitel 6 a, som affattet ved denne lovs § 1, nr. 28. Ved  

 tinglysning af sådanne rettigheder inden for den nævnte frist betales ikke  

 tinglysningsafgift.
Stk. 2. Justitsministeren kan fastsætte nærmere regler om  

 tinglysning af de i stk. 1 nævnte rettigheder.
Det kan i disse regler  

 fastsættes, at der i forbindelse med anmeldelsen til tinglysning skal  

 anvendes en særlig blanket.
Denne lovs § 7 stk. 3-4, finder tilsvarende  

 anvendelse.
 Stk. 3. Fristen i tinglysningslovens § 42 f, stk. 3, jf. § 16,  

 stk. 4, gælder ikke for tinglysning af de i stk. 1 nævnte rettigheder.
§ 9 Stk. 1. Rettigheder over biler mv. i medfør af reglerne i  

 tinglysningslovens §§ 37 og 47 b, stk. 2, og retsplejelovens § 518, stk. 2,  

 som inden lovens ikrafttræden har opnået gyldighed mod aftaler og mod  

 retsforfølgning efter de herom gældende regler, bevarer deres gyldighed i  

 overensstemmelse med de hidtidige regler.
 Stk. 2. Indehavere af de i stk. 1 nævnte rettigheder, der er  

 sikret inden lovens ikrafttræden, kan uden tinglysningsafgift og uden  

 stempelafgift få tinglyst pantebreve i bilerne mv. i bilbogen.  

 Justitsministeren fastsætter nærmere regler om, hvilken dokumentation, der  

 skal ledsage sådanne begæringer om afgiftsfri tinglysning.
 Stk. 3. Denne lovs § 7, stk. 3-4, og § 8, stk. 2, 2. pkt., finder  

 tilsvarende anvendelse.
Bemærkninger til lovforslaget Almindelige bemærkninger 1. Indledning.
 Hovedformålet med dette lovforslag er en generel teknologisk  

 modernisering af tinglysningsvæsenet.
 Efter forslaget skal tinglysning vedrørende fast ejendom  

 (tingbogen) omlægges til edb i løbet af en 8-års periode.
 For så vidt angår biler m.v. foreslås indført en særlig  

 tinglysningsordning med central edb-registrering af visse rettigheder over  

 biler og visse andre køretøjer (bilbogen). Hensigten hermed er at give  

 navnlig bilkøbere og långivere en bedre retlig beskyttelse mod skjult gæld  

 m.v.
Tinglysning vedrørende andet løsøre m.v. (personbogen) foreslås  

 også omlagt til edb.
Det foreslås endvidere, at registreringen fremover sker  

 centralt ved eet tinglysningskontor.
 Der foreslås - bortset fra visse nye regler, der hænger sammen med  

 etableringen af bilbogen - ingen ændring af de materielle regler om  

 tinglysningens retsvirkninger m.v.
 Lovforslaget bygger i vidt omfang på forslagene i Betænkning nr. 1093/1987  

 om edb i tinglysningen, Betænkning nr. 1177/1989 om edb-tinglysning på  

 landsplan og Betænkning nr. 1190/1990 om skjult gæld i biler.
 Lovforslaget indeholder endvidere en forhøjelse af tinglysningsafgiften,  

 samt en ændring af retsafgiftslovens bestemmelse om betaling for bekræftelse  

 af genparter.
 2. Den gældende ordning.
 Reglerne om tinglysning findes i tinglysningsloven.
Tinglysning er en offentlig registrering af dokumenter vedrørende  

 rettigheder over fast ejendom, løsøre eller en persons formueforhold.
Til  

 registreringen er knyttet en række retsvirkninger, først og fremmest i  

 forhold til tredjemand.
Tinglysning sker i dag ved hver enkelt byret.
Tinglysning er en judiciel opgave.
Klage over tinglysningsdommerens  

 afgørelser sker således ved kære til vedkommende landsret.
Offentlighed er et centralt led i tinglysningsordningen.
Enhver har  

 således adgang til at gøre sig bekendt med tinglysningskontorernes bøger og  

 akter.
Endvidere offentliggøres de vigtigste dokumenter i Tingbladet, der  

 udkommer som et tillæg til Statstidende.
Den tinglysningsmæssige registrering sker i dag på løsblade.
Dette  

 papirbaserede system har i det væsentlige været uændret siden  

 tinglysningsloven blev gennemført i 1927.
Med få undtagelser indføres alle dokumenter, der modtages til tinglysning,  

 i dagbogen.
Herved konstateres modtagelsesdagen og dermed dokumenternes  

 tidsmæssige rækkefølge, så der ikke senere opstår tvivl herom.
Efter indførelsen i dagbogen foretager tinglysningsdommeren den  

 tinglysningsmæssige prøvelse.
Der er tale om en juridisk prøvelse,  

 hvor der tages stilling til, om der efter dokumentets eget indhold, tidligere  

 tinglyste rettigheder eller lovgivningen i øvrigt er noget til hinder for, at  

 dokumentet lyses på den måde, som anmelderen ønsker.
 Rettigheder over fast ejendom, som kan tinglyses, indføres herefter i  

tingbogen, hvor hver af landets i alt ca. 2 mio. faste ejendomme har  

 sit blad (ejendomsblad).
På ejendomsbladene indfører tinglysningskontorernes personale  

 oplysningerne med håndskrift eller skrivemaskine. Ændringer foretages på  

 samme måde.
Aflysning sker ved at overstrege oplysningerne på en sådan måde,  

 at teksten fortsat er læselig.
Tinglysning af rettigheder over løsøre og vedrørende enkeltpersoners  

 formueforhold sker i personbogen.
Personbogen er opdelt i tre  

 afdelinger, henholdsvis for underpantsætning af løsøre, herunder høstpant,  

 for ægtepagter m.v. samt for umyndiggørelse og lavværgemål m.v.
 Dokumenter, der skal indføres i personbogen, tinglyses i den retskreds,  

 hvor vedkommende person bor eller vedkommende virksomhed har hjemsted.
Der findes ikke opgørelser over det samlede antal blade i landets  

 personbøger.
I Betænkning nr. 1190/1990 er tallet anslået til ca. 600.000.
 Registrering i personbogen sker i princippet på samme måde som i  

 tingbogen.
For så vidt angår biler m.v. gælder de samme regler som med hensyn  

 til løsøre i øvrigt.
Dette indebærer bl.a., at kun underpant tinglyses.  

 Oplysning om underpanteretten kan kun fås ved den ret, hvor ejeren bor eller  

 boede på tinglysningstidspunktet.
 3. Baggrunden for lovforslaget.
 3.1. Edb-tinglysning vedrørende fast ejendom.
Tinglysningsordningen vedrørende fast ejendom har stået sin prøve i  

 praksis.
Siden gennemførelsen af tinglysningsloven i 1927 er loven blevet  

 ændret mange gange, men de grundlæggende regler om tinglysningsmåden m.v. er  

 stadig de samme.
Edb-tinglysning forudsætter en kompliceret og meget bekostelig overførelse  

 (konvertering) af oplysningerne i de eksisterende tingbøger til edb.
Men en  

 række forhold taler med styrke for at indføre edb i tinglysningen nu, på  

 trods af de store udgifter i forbindelse med konverteringen.
 De væsentligste fordele ved anvendelse af edb er følgende:
 - Edb-tinglysning vil medføre kortere ekspeditionstider og mindre  

 personaleforbrug.
 - Edb-tinglysning vil gøre formidlingen af tinglysningsinformation til  

 borgere og myndigheder m.v. hurtigere og mere effektiv.
- Edb i tinglysningen vil muliggøre en naturlig teknologisk  

 videreudvikling indenfor den del af den private og offentlige sektor, som på  

 den ene eller anden måde arbejder med fast ejendom.
Som eksempel på denne  

 udvikling kan nævnes anvendelse af elektronisk post.
Efter indstilling fra en arbejdsgruppe under Justitsministeriet  

 (Betænkning nr. 1093/1987 om edb i tinglysningen) iværksatte  

 Justitsministeriet i 1987 et prøveprojekt med edb-tinglysning vedrørende fast  

 ejendom ved retten i Brøndbyerne.
Prøveprojektets resultater er vurderet af  

 to særlige arbejdsgrupper i Betænkning nr. 1177/1989 om edb-tinglysning på  

 landsplan.
 Betænkning nr. 1177/1989 indeholder en enig indstilling fra  

 arbejdsgrupperne om, at der snarest bør indføres edb i tinglysningen.
 Følgende myndigheder og organisationer har været repræsenteret i  

 arbejdsgrupperne:
 Den Danske Dommerforening, Dommerfuldmægtigforeningen, Politiets og  

 Domstolenes Tjenestemandsforening, HK Domstolene, Finansministeriet,  

 Administrations- og Personaledepartementet, Kommunernes Landsforening, Den  

 Danske Bankforening (nu Finansrådet), Københavns Kommune, Frederiksberg  

 Kommune, Dansk Ejendomsmæglerforening, Amtsrådsforeningen,  

 Industriministeriet, Søfartsstyrelsen, Den Danske Landinspektørforening,  

 Miljøministeriet, Realkreditrådet, Rigsarkivet, Foreningen af Danske  

 Ejendomsformidlere (DEH), Danmarks Sparekasseforening (nu Finansrådet), Told-  

 og Skattestyrelsen, Kort- og Matrikelstyrelsen, Indenrigsministeriet,  

 Advokatrådet, Boligministeriet og Justitsministeriet.
 3.2. Edb-tinglysning vedrørende løsøre m.v.
 Betænkning nr. 1177/1989 indeholder et forslag om, at edb-tinglysning på  

 landsplan skal omfatte både fast ejendom (tingbogen) og løsøre m.v.  

 (personbogen). For personbogens vedkommende foreslås det endvidere at  

 forenkle systemet, således at al tinglysning vedrørende løsøre m.v. foregår  

 centralt ved eet tinglysningskontor.
 På baggrund af en omfattende offentlig debat om især bilkøberes problemer  

 i forbindelse med skjult gæld i biler nedsatte Justitsministeriet i 1989 en  

 arbejdsgruppe, der særligt skulle se på spørgsmålet om registrering af  

 rettigheder i biler m.v.
 Arbejdsgruppen bestod af repræsentanter for Advokatrådet,  

 Assurandør-Societetet, Centralforeningen af Autoreparatører i Danmark,  

 Danmarks Sparekasseforening (nu Finansrådet), Danmarks  

 Automobilforhandlerforening, Den Danske Bankforening (nu Finansrådet), Den  

 Danske Dommerforening, Finansministeriet, Forenede Danske Motorejere og  

 Justitsministeriet.
 Arbejdsgruppen har i Betænkning nr. 1190/1990 om skjult gæld i biler  

 afgivet en enig indstilling om etablering af en særlig tinglysningsordning  

 for biler m.v. (bilbogen).
 Arbejdsgruppen fandt, at indførelse af bilbogen burde koordineres med  

 indførelse af edb-tinglysning samt med indførelse af en central personbog.  

 Der henvises til betænkningen, s. 105.
 3.3. Justitsministeriets vurdering.
 Justitsministeriet kan tilslutte sig indstillingerne i betænkningerne nr.  

 1177/1989 og 1190/1990. Justitsministeriet finder således, at der nu bør  

 gennemføres en samlet modernisering af tinglysningsvæsenet, omfattende  

 navnlig edb i tinglysningen og etablering af bilbogen.
Justitsministeriet lægger desuden vægt på, at der i forbindelse med  

 indførelse af edb i tinglysningen gennemføres en tiltrængt teknologisk  

 modernisering ved byretterne i øvrigt.
I projektet bør således også indgå  

 anskaffelse af edb-systemer og edb-udstyr, som byretterne med fordel kan  

 bruge til andre arbejdsopgaver end tinglysningen, jf. nedenfor pkt. 9.
 Med hensyn til bilbogen lægger Justitsministeriet vægt på, at en  

 tinglysningsordning som den foreslåede, der bygger på de velafprøvede  

 principper i tinglysningsloven, må antages effektivt at kunne løse de  

 problemer, som bilkøbere og långivere i dag kan komme ud for i forbindelse  

 med køretøjer, som viser sig at være behæftet med gæld.
 4. Terminologi.
 Justitsministeriet har overvejet, i hvilket omfang brugen af edb bør  

 fremgå af tinglysningslovens tekst.
Netop den praktiske registreringsvirksomhed er et centralt led i  

 tinglysningen.
I tinglysningsloven beskrives da også detaljeret en række af  

 de praktiske arbejdsgange i forbindelse med håndteringen af dokumenter,  

 påtegninger og tinglysningskontorernes bøger.
 På den baggrund finder Justitsministeriet, at det bør fremgå direkte af  

 loven, at tinglysning kan ske ved hjælp af edb, jf. forslagets § 1, nr. 42.
Herudover finder Justitsministeriet det derimod hverken nødvendigt eller  

 hensigtsmæssigt at ændre lovens indarbejdede terminologi, og der skal således  

 fortsat tales om f.eks. dagbog, tingbog, ejendomsblad osv.
I overgangsfasen  

 vil der således bl.a. kunne tales om tingbogen, henholdsvis den elektroniske  

 tingbog.
Arbejdsgruppen vedrørende skjult gæld i biler har foreslået, at man bruger  

 betegnelsen »bilbogen« om et nyt edb-tinglysningssystem for biler  

 m.v.
Justitsministeriet er enig heri, og har anvendt denne betegnelse i  

 lovforslaget.
 5. Lovforslagets hovedpunkter.
 5.1. Indledning.
 Lovforslaget omfatter ændringer af tinglysningsloven, retsvirkningsloven,  

 retsplejeloven og retsafgiftsloven.
 Lovforslaget indeholder følgende hovedelementer:
 a. Ændringer af tinglysningsloven med henblik på indførelse af  

edb-tinglysning.
 b. Ændringer med henblik på etablering af en central bilbog.
 c. Ændringer med henblik på central førelse af den øvrige  

 personbog.
d.
Visse bestemmelser vedrørende edb-anvendelse,  

 informationsformidling og edb-projektets gennemførelse.
Lovforslaget indeholder - bortset fra redaktionelle ændringer og enkelte  

 mindre ændringer af retsafgiftsloven - kun ændringer, som hænger sammen med  

 indførelsen af edb samt etableringen af bilbogen og en central personbog.
Der  

 er således ikke tale om en generel revision af tinglysningsloven.
 5.2. Edb-tinglysning vedrørende fast ejendom (tingbogen).
 5.2.1. Prøveprojektet ved retten i Brøndbyerne.
 Prøveprojektet ved retten i Brøndbyerne bestod bl.a. i en fuldstændig  

 driftsmæssig afprøvning af, hvordan et edb-tinglysningssystem for dagbogen og  

 tingbogen kan fungere.
Tingbogen for retskredsens ca. 9.500 faste ejendomme er blevet fuldt ud  

 konverteret til edb.
De gamle tingbøger bruges således ikke længere.
 Edb-systemet omfatter bl.a. terminaladgang til dag- og tingbogsoplysninger  

 for pengeinstitutter, ejendomsmæglere, offentlige myndigheder m.v.
Edb-systemet er fortsat i drift ved retten i Brøndbyerne, og har medvirket  

 til betydeligt kortere ekspeditionstider.
Både borgere og  

 tinglysningspersonale har udtrykt stor tilfredshed med systemet.
 Prøveprojektet ligger i alt væsentligt til grund for indstillingerne i  

 Betænkning nr. 1177/1989.
 Prøveprojektet har ikke omfattet personbogen, bortset fra  

 dagbogsfunktionen.
 5.2.2. Grundlaget for et edb-tinglysningssystem.
 I Betænkning nr. 1177/1989 foreslås, at den gældende tinglysningslovs  

 grundlæggende materielle regler og regler om tinglysningsmåden skal være  

 grundlag også for det landsdækkende edb-tinglysningssystem.
 Tinglysning vedrørende fast ejendom skal fortsat varetages lokalt ved  

 landets 82 byretter.
Det forudsættes i betænkningen, at der fortsat skal arbejdes med  

 tinglysningsdokumenter af papir.
Det foreslås imidlertid, at man allerede nu  

 forbereder en naturlig teknologisk udvikling på dette punkt.
 Denne forberedelse bør omfatte afgrænsede forsøg med datakommunikation,  

 herunder med henblik på eventuelt at afskaffe realkreditpantebreve af papir.  

 Endvidere foreslås, at man fortsætter de bestræbelser på at standardisere  

 tinglysningsdokumenter, der allerede er sat i værk med Justitsministeriets  

 pantebrevsformularer.
 Der henvises til Betænkning nr. 1177/1989, side 16-18 og 52-54.
Justitsministeriet kan tiltræde disse forslag, og lovforslaget er udformet  

 i overensstemmelse hermed, jf. forslagets § 1, nr. 44. »Papirløs  

 tinglysning« vil således først kunne blive aktuelt på et senere  

 tidspunkt.
En sådan tinglysningsmåde rejser udover de rent teknologiske  

 problemer også nogle mere overordnede spørgsmål - herunder om grundlaget for  

 den tinglysningsmæssige prøvelse - som i givet fald må overvejes meget nøje.
 I det videre arbejde med standardisering og eventuel afskaffelse af  

 realkreditpantebreve vil de berørte organisationer blive inddraget.
 5.2.3. Elektronisk dag- og tingbog.
 I Betænkning nr.1177/1989 foreslås dag- og tingbogen videreført i en  

 elektronisk udgave (dag- og tingbogsskærmbilleder).
Det foreslås i betænkningen, at ethvert dokument om forhold, der kan  

 registreres i tingbogen, skal indføres i dagbogen.
Dagbogen kommer på denne  

 måde til at fungere som tinglysningskontorets journal.
Endvidere foreslås det at optage en række supplerende oplysninger i  

 tingbogen som en service for dem, der bruger tingbogsoplysninger.
Som  

 eksempler på sådanne oplysninger, der ikke optages i dag, nævnes ejendommens  

 adresse og ejendomsvurderingen.
Enkelte oplysninger bør udgå, f.eks.  

 oplysninger om kreditoradresser, som i praksis ofte er forkerte, fordi de  

 ikke ajourføres.
Det foreslås i betænkningen, at den elektroniske tingbog alene skal  

 indeholde aktuelle oplysninger.
Oplysning om aflyste og udslettede  

 rettigheder foreslås overført til et særligt »historisk« register,  

 jf. nedenfor punkt 7.
 Pantehæftelser foreslås anført i prioritetsorden i den elektroniske  

 tingbog.
 Kombinationen af dagbogs- med tingbogsoplysninger, udeladelsen af alle  

 oplysninger, der ikke længere er aktuelle, samt opførelsen af pantehæftelser  

 i prioritetsorden, er nyt i forhold til den gældende tingbogsordning, og  

 forventes at ville gøre tingbogen betydeligt mere overskuelig og anvendelig i  

 praksis.
 Der henvises til Betænkning nr. 1177/1989, side 18-21 og 26-29.
Justitsministeriet kan tiltræde disse forslag, og lovforslaget er udformet  

 i overensstemmelse hermed.
Der henvises navnlig til lovforslagets § 1, nr. 4,  

 16 og 17.
 5.2.4. Konvertering.
I Betænkning nr. 1177/1989 foreslås det, at konverteringen af tingbøgerne  

 til edb skal ske retskreds for retskreds.
Når konverteringen er gennemført i  

 en retskreds, vil man i den pågældende retskreds kunne tage det nye  

 edb-system i anvendelse uden at afvente konverteringen i de øvrige  

 retskredse.
Konverteringen foreslås at skulle omfatte en overførelse af de  

 tingbogsoplysninger, som skal findes i den fremtidige elektroniske tingbog,  

 det vil sige alle aktuelle rettigheder.
Det foreslås, at pantehæftelser i  

 forbindelse med overførelsen anføres i prioritetsorden i den elektroniske  

 tingbog.
Forsøg, som er gennemført i samarbejde med de svenske myndigheder  

 (Centralnæmden før Fastighetsdata), har vist, at konvertering kræver en meget  

 grundig juridisk forberedelse, hvor der nøje tages stilling til, i hvilket  

 omfang og på hvilken måde oplysningerne skal overføres.
Der skal således  

 bl.a. tages stilling til pantehæftelsernes prioritetsorden.
Denne  

 forberedelse må nødvendigvis foretages af særligt uddannet personale.
Den egentlige konvertering skal gennemføres, når den juridiske  

 forberedelse er afsluttet.
Konverteringen foreslås herefter at ske ved, at de  

 pågældende oplysninger ved hjælp af en række koder m.v. indtastes i et særlig  

 konverteringsprogram i edb-systemet.
 Der henvises til Betænkning nr. 1177/1989, side 64-70.
Justitsministeriet kan tiltræde, at konverteringen gennemføres som  

 foreslået i betænkningen.
Der må lægges afgørende vægt på, at konverteringen  

 gennemføres inden edb-systemet tages i brug.
Derved sikres en effektiv  

 konvertering og en fuld udnyttelse af edb-systemets fordele fra starten.
 Der henvises til lovforslagets § 6, hvorefter justitsministeren bemyndiges  

 til at fastsætte de nærmere regler vedrørende overførelsen af tingbogen til  

 edb.
 Ansvaret for fejl under konverteringen vil påhvile statskassen efter  

 tinglysningslovens almindelige erstatningsregler.
 5.2.5. »Sanering« af byrderubrikken.
I Betænkning nr. 1177/1989 peges der på, at et stort antal byrder  

 (servitutter), som findes i de eksisterende tingbøger, ikke længere har  

 betydning.
Sådanne uaktuelle oplysninger gør det besværligt at læse tingbogen  

 for den enkelte ejendom og skader formentlig tilliden til, at tingbogens  

 indhold er rigtigt.
 I betænkningen foreslås derfor, at der i tilknytning til indførelse af  

 edb-tinglysning tages skridt til at forenkle byrderubrikken.
 Det foreslås således, at man nærmere overvejer en generel  

 »servitutsanering«.
Man kunne f.eks. slette alle servitutter lyst før en nærmere angivet dato,  

 såfremt servitutterne ikke anmeldes påny efter en offentlig indkaldelse.
En  

 sådan ordning, der ville blive en eengangsforanstaltning, rejser imidlertid  

 en række vanskelige spørgsmål, navnlig med hensyn til at sikre, at der ikke  

 slettes rettigheder, som fortsat har betydning for de pågældende  

 rettighedshavere.
 Der peges i betænkningen også på nogle mindre vidtgående muligheder.
 Man kunne således indføre pligt til at undersøge samtlige tinglyste  

 servitutter på en ejendom i forbindelse med udstykning af ejendommen i  

 ejerlejligheder - på samme måde, som man i dag skal gøre det ved udstykning  

 af grundarealer.
 Man kunne endvidere lempe betingelserne for, at tinglysningsdommeren kan  

 udslette rettigheder efter tinglysningslovens § 20.
 Endvidere peges i betænkningen på muligheden for etablering af mere  

 fremadrettede, løbende »saneringsrutiner«, f.eks. i forbindelse med  

 tinglysning af lokalplaner, og eventuelt ved at foreskrive, at der skal  

 foreligge servitutattest fra en landinspektør i forbindelse med  

 ejendomsoverdragelser.
 Arbejdsgruppen anbefaler, at spørgsmålet om mere generelt at fjerne  

 uaktuelle rettigheder fra byrderubrikken overvejes nærmere i en arbejdsgruppe  

 med repræsentanter for de berørte organisationer og myndigheder.
 Der henvises til Betænkning nr. 1177/1989, side 21-24.
 Justitsministeriet er enig i, at byrderubrikken så vidt muligt kun bør  

 indeholde aktuelle rettigheder.
Justitsministeriet finder, at tinglysningslovens § 20 allerede nu bør  

 forenkles, også med henblik på at lette konverteringen til edb.
Også  

 forslaget om at undersøge alle servitutter ved udstykning i ejerlejligheder  

 bør gennemføres allerede nu.
 Der henvises til § lovforslagets 1, nr. 21 og 25.
 Derimod bør spørgsmålet om en generel »sanering« af  

 byrderubrikken m.v., herunder foranstaltninger med henblik på løbende at  

 fjerne uaktuelle servitutter fra byrderubrikken, overvejes nærmere.  

 Justitsministeriet vil derfor nedsætte en arbejdsgruppe med deltagelse af de  

 berørte myndigheder og organisationer, som skal komme med en indstilling  

 herom, bl.a. på grundlag af erfaringerne med anvendelsen af  

 tinglysningslovens § 20 i den foreslåede nye udformning.
 5.2.6. Pantstiftende servitutter.
 I Betænkning nr. 1177/1989 foreslås en forenkling af reglerne om  

 servitutter, der tillige begæres lyst pantstiftende (pantstiftende  

 servitutter). Det indbyrdes forhold mellem sådanne rettigheder og andre  

 panterettigheder fremgår i dag ikke altid af tingbogen.
I Betænkningen nævnes to muligheder.
Een mulighed er helt at afskaffe  

 adgangen til at tinglyse servitutter som pantstiftende, således at man kun  

 kan få pantsikkerhed ved at få tinglyst et egentligt pantebrev.
En anden og  

 mindre vidtgående mulighed er, at det præciseres i loven, at et pantstiftende  

 servitutdokument skal indeholde en opregning af, hvilke forprioriteter, som  

 respekteres.
Dette krav gælder i dag for pantebreve.
I betænkningen anføres, at en fuldstændig afskaffelse af pantstiftende  

 servitutter bør overvejes nærmere i forbindelse med det videre arbejde med at  

 standardisere adkomst- og byrderubrikkerne.
Der henvises til Betænkning nr.  

 1177/1989, s. 29-30.
Justitsministeriet er enig i disse synspunkter.
Lovforslaget indeholder  

 således et forslag om, at pantstiftende servitutdokumenter skal indeholde en  

 opregning af forprioriteterne, jf. forslagets § 1, nr. 11.
 5.2.7. Andre rationaliseringer m.v.
 5.2.7.1. Overdragelse af fast ejendom.
 Edb-tinglysning vil gøre det muligt at forenkle den tinglysningsmæssige  

 ekspedition af overdragelser af fast ejendom.
 I Betænkning nr. 1177/1989, side 39-41, peges der på, at man vil kunne  

 standardisere skødeformen sådan, at skøder indeholder både de  

 tinglysningsrelevante vilkår, de individuelle vilkår samt - som noget nyt -  

 de oplysninger, der har betydning for skattemyndighederne.
Holdes disse kategorier af oplysninger indbyrdes adskilt i  

 skødeblanketten, vil det lette den tinglysningsmæssige behandling.
Endvidere  

 indebærer optagelsen af alle oplysninger, der har betydning for  

 skattemyndighederne, at man vil kunne ophæve pligten til at indsende  

 overdragelsesdokumenter til skattemyndighederne til ejendomsværdipåtegning.
Justitsministeriet er enig i, at edb-systemets muligheder for  

 rationalisering så vidt muligt bør udnyttes.
De omtalte  

 rationaliseringsforslag, der kræver lovændring, vil derfor blive nærmere  

 undersøgt af en arbejdsgruppe med deltagelse af de berørte myndigheder og  

 organisationer.
 Der henvises endvidere til lovforslagets § 1, nr. 44, hvorefter  

 justitsministeren bemyndiges til bl.a. at påbegynde en standardisering af  

 skødedokumenter.
 5.2.7.2. Offentligretlige rådighedsbegrænsninger.
I Betænkning nr. 1177/1989 anbefales det at overveje generelt at undtage  

 offentligretlige rådighedsbegrænsninger fra tinglysning i forbindelse med, at  

 tingbogen og andre ejendomsdataregistre omlægges til edb.
Offentligretlige  

 rådighedsbegrænsninger skal respekteres, uanset om de er tinglyst.
Hertil  

 kommer, at disse rådighedsbegrænsninger også registreres andre steder end i  

 tingbøgerne, hvor de alene har en oplysende funktion.
 Der henvises til Betænkning nr. 1177/1989, side 24-26, samt til Betænkning  

 nr. 1093/1987 om edb i tinglysningen, side 99.
 Justitsministeriet finder, at der bør arbejdes videre med dette forslag.
 Justitsministeriet vil derfor lade en arbejdsgruppe overveje spørgsmålene  

 nærmere i forbindelse med gennemførelsen af edb-tinglysningsprojektet.
 5.2.7.3. Rationalisering vedrørende stempelafgift.
 Stempelafgift betales i dag med stempelmærker, der klæbes på  

 dokumenterne.
 I Betænkning nr. 1177/1989 anbefales, at det i tilknytning til  

 edb-omlægningen undersøges nærmere, om betalingen af stempelafgift kan  

 tilrettelægges mere rationelt.
 Der henvises til betænkningen, side 41-43.
Justitsministeriet vil i samråd med Skatteministeriet inddrage dette  

 spørgsmål i det videre arbejde med edb-tinglysningsprojektet.
En  

 arbejdsgruppe med deltagelse af de berørte myndigheder og organisationer vil  

 få til opgave at undersøge spørgsmålet.
 5.3. Bilbogen.
 5.3.1. Problemet med »skjult gæld« i biler.
 Købere og långivere m.v. løber i dag en risiko for at lide tab ved, at  

 der viser sig at være ældre rettigheder i form af pant, ejendomsforbehold  

 eller udlæg m.v. (skjult gæld) i biler.
Der findes ikke egentlige opgørelser over, hvor tit sådanne sager  

 forekommer.
Der henvises til Betænkning nr. 1190/1990, side 31 f. og bilag 2,  

 hvor en række eksempler fra praksis er omtalt.
 Omsætningen og belåningen af biler m.v. har imidlertid et meget betydeligt  

 omfang.
 Arbejdsgruppen vedrørende skjult gæld i biler har i Betænkning nr.  

 1190/1990 anslået, at ca. 1 mio. biler m.v. ud af den samlede vognpark på ca.  

 2,5 mio. køretøjer er behæftet med gæld af den ene eller anden slags.
 De gældende regler om den retlige beskyttelse af rettigheder over biler  

 m.v. er beskrevet i Betænkning nr. 1190/1990, kapitel 1.
 Efter de gældende regler kan kun underpantebreve tinglyses, men ikke andre  

 begrænsede rettigheder som f.eks. ejendomsforbehold, udlæg og andre  

 retsforfølgningsskridt.
Endvidere fremhæver arbejdsgruppen i Betænkning nr. 1190/1990, at der i  

 dag ikke foretages en central registrering af tinglyste dokumenter, men alene  

 en registrering i den retskreds, hvor pantsætteren bor på  

 pantsætningstidspunktet.
Flytter pantsætteren senere til en anden retskreds,  

 tinglyses der ikke på ny i den nye retskreds.
 Disse forhold betyder, at det i praksis er umuligt for købere og andre at  

 vide sig sikre på, at de ikke skal respektere ældre rettigheder.
 Arbejdsgruppens opgave var at foreslå en ordning, som vil kunne løse de  

 anførte problemer og dermed begrænse risikoen for, at bilkøbere og långivere  

 m.v. lider tab som følge af, at de skal respektere ældre rettigheder i bilen.
 Arbejdsgruppen har vurderet forskellige muligheder, herunder en  

 forsikrings- og garantiordning.
 Arbejdsgruppen har imidlertid fundet, at den eneste effektive løsning vil  

 være at indføre et edb-baseret, centralt offentligt register over visse  

 rettigheder i biler m.v.
 I et offentligt register vil der kunne foretages en tinglysningsmæssig  

 prøvelse af, om dokumenterne er ægte og om rettighederne er gyldigt stiftede.  

 Anvendelsen af edb giver mulighed for, at brugerne kan trække oplysninger fra  

 registret også uden for normal åbningstid, og med central registrering vil  

 der være sikkerhed for, at bilbogen indeholder alle tinglyste rettigheder  

 vedrørende et givent køretøj.
 Rettighedsregistre, der oprettes på privat initiativ, vil efter  

 arbejdsgruppens opfattelse ikke kunne løse problemerne, bl.a. fordi der ikke  

 vil være pligt til registrering (og dermed sikkerhed for, at registret  

 indeholder oplysninger om alle rettigheder), ligesom der ikke i forbindelse  

 med registreringen vil kunne foretages en reel prøvelse af, om en rettighed  

 er gyldig.
 Arbejdsgruppen har på den baggrund anbefalet, at der ved domstolene  

 etableres et centralt, edb-baseret tinglysningssystem (bilbogen).
 Der henvises til Betænkning nr. 1190/1990, s. 53-57.
 Justitsministeriet er enig i disse synspunkter, og lovforslaget er i det  

 væsentlige udformet i overensstemmelse med arbejdsgruppens udkast, jf.  

 navnlig forslagets § 1, nr. 28.
5.3.2. Hvilke køretøjer skal være omfattet? Arbejdsgruppen har afgrænset de genstande, som bør være omfattet af  

 bilbogen, ud fra en vurdering af det praktiske behov for at stifte  

 rettigheder over dem.
Endvidere har man ud fra retstekniske hensyn lagt vægt  

 på, om køretøjerne er klart definerede i den øvrige lovgivning, og om der er  

 mulighed for i forbindelse med registreringen af rettigheder at identificere  

 den pågældende genstand entydigt.
Arbejdsgruppen har overvejet, om ordningen alene skulle gælde for  

 personbiler.
Arbejdsgruppen har imidlertid lagt vægt på, at der i dag også i  

 vidt omfang tinglyses panterettigheder i varevogne, lastbiler, motorcykler  

 m.v.
 Arbejdsgruppen har på den baggrund fundet, at bilbogen bør omfatte  

motorkøretøjer (person-, last-, og varebiler samt motorcykler),  

påhængs- og sættevogne til biler samt campingvogne.
Arbejdsgruppen har overvejet, om tinglysningsordningen også burde omfatte  

 lystbåde m.v.
Anskaffelse af disse fartøjer finansieres i et vist omfang ved  

 lån mod pant i båden.
Arbejdsgruppen finder det imidlertid mest naturligt i  

 givet fald at registrere rettigheder over sådanne mindre fartøjer i  

 Skibsregistret, hvor der efter de gældende regler kun kan registreres  

 rettigheder i skibe over 5 bruttoregistertons.
 Der henvises til Betænkning nr. 1190/1990, side 60-65.
 Justitsministeriet er enig i arbejdsgruppens indstilling, og lovforslaget  

 er udformet i overensstemmelse med arbejdsgruppens udkast, jf. forslagets §  

 1, nr. 28 (§ 42 c). Nogle af de organisationer m.v. som har været hørt over  

 et udkast til dette lovforslag, jf. nedenfor i pkt. 10, har givet udtryk for,  

 at der bør gennemføres en registreringsordning også for lystbåde m.v.  

 Justitsministeriet har på den baggrund anmodet Industriministeriet, hvorunder  

 Skibsregistret hører, om at overveje dette spørgsmål nærmere.
5.3.3. Hvilke rettigheder skal tinglyses? Arbejdsgruppen foreslår, at følgende rettigheder skal tinglyses i  

 bilbogen: Underpant, ejendomsforbehold og - for så vidt skyldneren  

 ikke er berøvet rådigheden over køretøjet - retsforfølgning (udlæg,  

 arrest, konkurs m.v.).
Arbejdsgruppen har særligt overvejet, om konsignation bør være  

 omfattet af tinglysningsordningen.
Konsignation er en salgsform, hvor  

 sælgeren forbeholder sig ejendomsretten til det solgte, men hvor det samtidig  

 er meningen, at køberen skal sælge genstanden videre.
Sådanne aftaler  

 forekommer i et vist omfang mellem bilimportører og bilforhandlere med hensyn  

 til nye køretøjer.
Formålet med konsignationsaftaler er navnlig at sikre sælgeren i forhold  

 til køberens kreditorer, hvorimod det som nævnt netop er et led i aftalen, at  

 det solgte skal videresælges.
Arbejdsgruppen har ikke fundet grundlag for at  

 undtage konsignation fra tinglysningskravet, navnlig under hensyn til, at der  

 ikke bør stilles mindre strenge krav til sikringen af sådanne ejendomsforhold  

 - hvor køberen har fri rådighed over genstanden - end til sikringen af andre  

 ejendomsforbehold.
Arbejdsgruppen har endvidere peget på, at afgørelsen af,  

 om der foreligger en konsignationsaftale, i praksis kan være meget vanskelig.
 Arbejdsgruppen finder ikke, at der er behov for at tinglyse  

håndpanterettigheder og tilbageholdsret, eftersom skyldneren i  

 disse tilfælde er berøvet rådigheden over køretøjet.
Arbejdsgruppen finder heller ikke, at brugsrettigheder (leje og  

 leasing) bør omfattes af tinglysningsordningen.
Leje af biler m.v. er typisk  

 ganske kortvarig, og lejeren har normalt køretøjet i sin besiddelse.
For så  

 vidt angår leasing vil lejeren (lessee) normalt også have køretøjet i sin  

 besiddelse.
Der kunne eventuelt være grund til at advare lejerens eventuelle  

 aftaleerhververe om ejerforholdet gennem tinglysning, men arbejdsgruppen  

 peger i den forbindelse bl.a. på, at ejerforholdet som regel vil være  

 registreret i Centralregisteret for Motorkøretøjer og dermed også fremgå af  

 bilens registreringsattest.
Lejerens aftaleerhververe vil således normalt  

 uden større vanskelighed kunne konstatere det rette ejerforhold.
Spørgsmålet om registrering af ejendomsret til køretøjer har også  

 været drøftet.
I tilfælde, hvor købere eller långivere er blevet skuffet, har  

 det imidlertid sjældent været fordi sælgeren ikke var ejer af køretøjet, men  

 fordi der var skjult gæld i det.
Arbejdsgruppen har i den forbindelse også  

 peget på det praktiske hensyn, at der med den nuværende bilpark skulle  

 foretages et helt uforholdsmæssigt stort antal tinglysningsekspeditioner,  

 hvis ejendomsret skulle tinglyses.
 Der henvises til Betænkning nr. 1190/1990, kapitel 6.3.
 Justitsministeriet er enig i arbejdsgruppens indstilling, og lovforslaget  

 er udformet i overensstemmelse med arbejdsgruppens udkast, jf. forslagets §  

 1, nr. 28 (§ 42 d). Justitsministeriet har overvejet, om der tillige kunne  

 være behov for at tinglyse visse specielle rådighedsbegrænsninger som f.eks.  

 klausuler om forbud mod videresalg af invalidebiler uden Revaliderings- og  

 Pensionsnævnets samtykke, jf. reglerne i bekendtgørelse nr. 886 af 11.  

 december 1986, § 11. Sådanne rådighedsbegrænsninger vil dog efter deres art  

 formentlig sjældent være tingligt beskyttet overfor tredjemand, og i de  

 tilfælde, hvor dette kunne komme på tale, vil rådighedsbegrænsningen normalt  

 være registreret i Centralregistret for Motorkøretøjer og dermed fremgå af  

 køretøjets registreringsattest.
5.3.4. Hvilke retsvirkninger bør være knyttet til registreringen? Arbejdsgruppen finder, at tinglysning i bilbogen bør være en nødvendig,  

 men dog ikke nødvendigvis i enhver situation tilstrækkelig, betingelse for,  

 at den pågældende rettighed kan opnå beskyttelse mod kreditorforfølgning og  

 mod godtroende aftaleerhververe.
 Bilkøbere, långivere m.v, vil således ved at efterse bilbogen kunne få  

 vished for, om de skal respektere underpant, ejendomsforbehold eller  

 retsforfølgning.
 Herved vil rettighedshavere få den nødvendige tilskyndelse til altid at  

 lade underpant, ejendomsforbehold og retsforfølgning tinglyse, idet manglende  

 tinglysning vil kunne medføre, at rettigheden fortrænges af senere godtroende  

 aftaleerhververe eller kreditorer.
 Justitsministeriet kan tiltræde dette forslag, og lovforslaget er udformet  

 i overensstemmelse hermed, jf. § 1, nr. 28 (§ 42 d).
 Den foreslåede ordning, hvorefter bilbogen føres centralt for hele landet,  

 indebærer efter Justitsministeriets opfattelse, at aftaleerhververe med  

 hensyn til brugte biler normalt vil handle uagtsomt (og dermed være i ond  

 tro), såfremt de ikke undersøger bilbogen inden aftalens indgåelse, også selv  

 om aftalen indgås med en forhandler.
 Forslaget indebærer en begrænsning af den såkaldte forhandlergrundsætning,  

 der er en i retspraksis udviklet regel, hvorefter den, der overgiver en  

 løsøregenstand til en person, som den pågældende vidste eller burde vide var  

 forhandler af sådanne genstande, mister sin ret overfor en tredjemand, der i  

 god tro køber genstanden af forhandleren.
 Er der tale om køb af en fabriksny bil hos en forhandler, vil det som  

 regel ikke være uagtsomt, såfremt køberen undlader at undersøge bilbogen.  

 Hvis ekstinktionsbetingelserne i øvrigt er opfyldt, vil købere således i  

 disse tilfælde kunne fortrænge en tidligere stiftet rettighed, selv om  

 rettigheden er tinglyst.
Arbejdsgruppen har endvidere foreslået, at der i loven indføjes en  

 præciserende bestemmelse om betingelserne for, at aftaler og retsforfølgning  

 kan fortrænge (ekstingvere) utinglyste rettigheder.
En sådan bestemmelse findes i tinglysningslovens § 1, stk. 2, for så vidt angår  

 fast ejendom, men ikke i lovens kapitel 7 for så vidt angår løsøre.
Justitsministeriet finder imidlertid ikke, at en sådan almindelig  

 lovbestemmelse med hensyn til biler (og andet løsøre) vil kunne yde væsentlig  

 vejledning, idet den næppe vil kunne udformes sådan, at den angiver alle de  

 betingelser, som kan være relevante i de mange forskellige situationer, som  

 kan opstå i praksis.
En sådan bestemmelse, der alene skulle være  

 præciserende, er ikke nødvendig af hensyn til bilbogens funktion og er derfor  

 ikke medtaget i lovforslaget.
 Der henvises til Betænkning nr. 1190/1990, kapitel 6.4.
5.3.5. Reglerne om pant i driftsinventar og materiel (tinglysningslovens §§ 37 og 47 b, stk. 2).
 Efter tinglysningslovens § 37 omfatter pant i en ejendom, der varigt er  

 indrettet med en særlig erhvervsvirksomhed for øje, virksomhedens  

 driftsmateriel og driftsinventar, herunder biler, medmindre andet er aftalt.
Efter tinglysningslovens § 47 b, stk. 2, omfatter det i øvrigt gældende almindelige forbud mod pant i samlinger af ensartede  

 eller til fælles brug bestemte ting, der betegnes ved almindelige benævnelser  

 (tingsindbegreb), ikke pant i bl.a. driftsinventar og driftsmateriel til en  

 erhvervsvirksomhed, der drives fra lejede lokaler.
 Disse regler indebærer, at der vil kunne være pant i en bil, selv om det  

 ikke fremgår af bilbogen.
 Arbejdsgruppen har for at løse dette problem foreslået, at der skal ske  

 særskilt tinglysning i bilbogen af sådanne panterettigheder i biler m.v., som  

 i dag er omfattet af reglerne om tilbehørspant m.v. i tinglysningslovens §§  

 37 og 47 b, stk. 2.
 Der henvises til Betænkning nr. 1190/1990, kapitel 6.5.
 Justitsministeriet kan tiltræde forslaget, og lovforslaget er udformet i  

 overensstemmelse med arbejdsgruppens udkast, jf. forslagets § 1, nr. 27 og  

 39.
 5.3.6. Fremgangsmåden ved tinglysning i bilbogen.
 Arbejdsgruppen foreslår i Betænkning nr. 1190/1990, at tinglysning i  

 bilbogen skal ske på grundlag af et dokument, der er udfærdiget på en særlig  

 blanket.
Et afgørende led i bilbogs-ordningen er, at man sikkert kan identificere  

 det enkelte køretøj.
Om dette spørgsmål henvises til betænkningen, side 76-77 og bilag 3. En sikker  

 identifikation forudsætter en række nærmere oplysninger, først og fremmest  

 stelnummer, men efter omstændighederne også indregistreringsnummer, fabrikat,  

 model m.v. samt oplysninger om bilens ejer, f.eks.
CPR- eller  

 virksomhedsnummer.
 Arbejdsgruppen foreslår, at de nærmere regler om, hvilke oplysninger, der  

 skal gives, og om anvendelse af blanketter m.v., fastsættes administrativt.
Arbejdsgruppen foreslår endvidere, at der i forbindelse med tinglysningen  

 skal ske en prøvelse af dokumentets angivelser.
Denne prøvelse forudsættes at  

 ske bl.a. ved, at tinglysningspersonalet sammenholder dokumentets oplysninger  

 med information, som udtrækkes fra Centralregisteret for Motorkøretøjer.
 Arbejdsgruppen finder, at der bør være mulighed for lysning med frist,  

 ligesom anmærkningssystemet foreslås videreført til det nye system.
Arbejdsgruppen finder, at genpartssystemet for så vidt angår bilbogen bør  

 afskaffes.
Arbejdsgruppen finder således, at alene de oplysninger, der har  

 betydning for registreringen i bilbogen, bør opbevares på edb i  

 bilbogssystemet.
Oplysninger, der alene har betydning for parternes indbyrdes  

 forhold, skal ikke medtages.
Arbejdsgruppen foreslår, at en tinglyst rettighed skal udslettes efter 10  

 år, medmindre der inden fristens udløb er begæret fornyet tinglysning.
Dette  

 svarer til de gældende regler om tinglysning af underpant i løsøre i bestemte  

 løsøregenstande.
 Arbejdsgruppen foreslår endvidere, at justitsministeren bemyndiges til at  

 fastsætte de nærmere regler om grundlaget for tinglysningen.
 Der henvises i det hele til Betænkning nr. 1190/1990, kapitel 6.6.
Justitsministeriet er enig i disse indstillinger, og lovforslaget er  

 udformet i overensstemmelse hermed, jf. forslagets § 1, nr. 28 (§ 42 e-g).  

 For så vidt angår spørgsmålet om afskaffelse af genpartssystemet bemærker  

 Justitsministeriet, at den, der vil gøre gældende, at de registrerede  

 oplysninger er forkerte, efter almindelige bevisbyrderegler må føre fuldt  

 bevis herfor.
Hertil kommer, at det tinglyste dokument vil blive forsynet med  

 en påtegning, der kan indeholde stelnummer, registreringsnummer m.v.
 5.4. Personbogen.
 5.4.1. Centralisering af personbogen.
I betænkningerne nr. 1177/1989 og 1190/1990 anbefales, at personbogen  

 føres centralt.
Personbogen foreslås således ligesom bilbogen ført ved eet  

 tinglysningskontor for hele landet.
 Der henvises til Betænkning nr.1177/1990, side 57-58, samt Betænkning nr.  

 1190/1990, side 93 og 105. Spørgsmålet er også behandlet i Betænkning nr.  

 1093/1987 om edb i tinglysningen, kapitel 16.
Justitsministeriet kan tiltræde forslaget om centralisering af  

 personbogen.
Personbogens værdi for brugerne vil øges betydeligt, såfremt man  

 kan nøjes med at henvende sig eet sted.
En central personbog vil endvidere  

 fjerne den usikkerhed, som i dag opstår, fordi oplysningerne i personbogen  

 ikke automatisk overføres, når en person flytter.
Efter Justitsministeriets opfattelse må der i denne forbindelse også  

 lægges vægt på, at der ikke bliver meget tilbage af personbogen, når bilbogen  

 er udskilt.
Den resterende del vil derfor mest hensigtsmæssigt kunne  

 varetages under eet for hele landet.
Det antages i Betænkning nr. 1190/1990,  

 at personbogen efter udskillelse af bilbogen vil omfatte ca. 75.000  

 ekspeditioner om året for hele landet.
Personbogen ville derfor i givet fald  

 være et meget lille arbejdsområde for de enkelte tinglysningskontorer.
 Der henvises til lovforslagets § 1, nr. 30 og 31.
 5.4.2. Tinglysningsmåden m.v.
 Lovforslaget indeholder kun de ændringer vedrørende tinglysningsmåden,  

 som hænger sammen med indførelsen af et centraliseret edb-personbogssystem.
 Aktmappesystemet med opbevaring af genparter af alle tinglyste dokumenter  

 foreslås afskaffet, jf. med hensyn til bilbogen ovenfor pkt. 5.3.6.
Justitsministeriet har herved også lagt vægt på, at personbogs-aktmappen  

 kun benyttes meget sjældent i praksis.
Personbogsaktmappen bruges dog  

 jævnligt til at fremskaffe oplysning om ægtepagters indhold.
Det foreslås  

 derfor, at der fortsat skal være en aktmappe for ægtepagter.
 Oprettelsen af et edb-baseret, centralt personbogssystem vil derimod  

 overflødiggøre det centrale register over ægtepagter, som i dag føres manuelt  

 i Justitsministeriet. Ægtepagtsregistrets funktion er at gøre det muligt at  

 se, hvor i landet en ægtepagt m.v. er tinglyst, hvorefter man kan fremskaffe  

 en kopi af dokumentgenparten til brug i forbindelse med skiftebehandling m.v.  

 Denne funktion vil være unødvendig med en central edb-personbog, og det  

 foreslås derfor, at Ægtepagtsregistret nedlægges.
 Det foreslås endvidere, at der skabes mulighed for, at alle personbogens  

 dokumenter fremover kan kræves indgivet på særlige blanketter, med tiden  

 eventuelt i elektronisk form, jf. pkt. 5.3.6. ovenfor med hensyn til  

 bilbogen.
Centraliseringen af personbogen rejser spørgsmål med hensyn til  

 behandlingen af høstpantebreve, der anmeldes til tinglysning.
Høstpanthavere  

 har efter høstpantloven fortrinsret til høsten fremfor panthavere i den faste  

 ejendom.
Høstpantebreve skal efter høstpantloven tinglyses i personbogen og  

 skal, såfremt pantsætteren er ejer af ejendommen, tillige noteres i  

 tingbogen.
Hidtil har tinglysningspersonalet selv sørget for, at  

 høstpantebreve, der anmeldes til tinglysning i personbogen, tillige noteres i  

 tingbogen.
Det forudsættes, at denne ordning vil blive videreført, således at  

 tinglysningspersonalet ved retten i Århus, hvor personbogen efter forslaget  

 skal føres, sørger for at give besked til det tinglysningskontor, i hvis  

 retskreds den pågældende ejendom ligger.
 Efter den gældende § 47, stk. 4, i tinglysningsloven slettes pantebreve,  

 der giver underpant i bestemte løsøregenstande, når der er forløbet 10 år  

 efter pantebrevets tinglysning, og der ikke inden denne frist er anmeldt  

 fornyet tinglysning.
Som anført ovenfor i pkt. 5.3.6. foreslås det, at 10- års fristen skal  

 gælde alle rettigheder, der tinglyses i bilbogen.
Justitsministeriet finder,  

 at 10-års reglen også bør gælde andet løsørepant efter tinglysningslovens §  

 47 b, stk. 2, om pant i erhvervsinventar m.v. i visse virksomheder.
Der er  

 herved lagt vægt på, at sådanne pantebreve i praksis sjældent aflyses, når de  

 bliver uaktuelle.
En 10-års periode vil normalt være tilstrækkelig, ligesom  

 der også af andre grunde vil være anledning for kreditor til at overveje  

 spørgsmålet om pantet inden for 10-års fristen. Ønskes sikkerheden bevaret,  

 kan kreditor inden 10-års fristens udløb - i praksis, når sletningen varsles,  

 jf. bemærkningerne til lovforslagets § 1, nr. 37 - anmelde dokumentet påny.
 Der henvises navnlig til lovforslagets § 1, nr. 30-32, 40 og 44.
6. Hvor skal bilbogen og personbogen føres? Efter lovforslaget skal bilbogen og personbogen føres centralt.
Denne løsning udelukker ikke, at man på et senere tidspunkt eventuelt  

 overvejer en fornyet decentralisering, når tingslysningskontorerne over hele  

 landet har det fornødne edb-udstyr.
Bliver en sådan decentralisering aktuel,  

 vil det være muligt at opretholde forepørgselsadgangen til et centralt  

 terminal-informationssystem.
Opgaverne vedrørende førelse af bilbogen og personbogen har ud fra en  

 teknisk-administrativ synsvinkel en lang række lighedspunkter.
Det er derfor  

 mest rationelt, at disse opgaver udføres samme sted.
 I overensstemmelse med forslagene i betænkningerne nr. 1177/1989 og  

 1190/1990 foreslås det, at opgaverne for hele landet henlægges til een byret.  

 Opgaverne vil blive udført under en dommers ansvar med mulighed for appel til  

 vedkommende landsret, og Justitsministeriet finder på den baggrund ikke, at  

 der er afgørende principielle betænkeligheder ved den foreslåede ordning.
 Efter forslaget henlægges opgaverne vedrørende bilbogen og personbogen til  

 retten i Århus.
 Ved placeringen har Justitsministeriet lagt vægt på, at ikke alle nye  

 funktioner i relation til edb-tinglysning behøver at blive varetaget i  

 hovedstaden, samt at det af administrative og praktiske grunde er mest  

 hensigtsmæssigt, at opgaverne henlægges til en stor retskreds, som er  

 geografisk centralt placeret.
Under hensyn til opgavernes omfang vil det være nødvendigt at oprette en  

 særlig afdeling for bil- og personbogen (den centrale tinglysningsafdeling)  

 under ledelse af en dommer ved retten i Århus.
Ved lovforslaget udvides  

 antallet af dommere ved denne ret derfor med een, jf. forslagets § 3, nr. 1.
 7. Offentlighed og informationsformidling.
 7.1. Indledning.
 Det er et grundlæggende træk ved tinglysningssystemet, at  

 tinglysningsvæsenets oplysninger er offentligt tilgængelige for borgere,  

 virksomheder og myndigheder, uden at der i almindelighed stilles særlige  

 betingelser for modtagelse af oplysningerne.
 Således kan enhver få oplysning om dagbogens, tingbogens og personbogens  

 indhold ved personlig henvendelse på vedkommende tinglysningskontor, ved  

 rekvisition af udskrifter, herunder en fuldstændig tingbogsattest, samt - med  

 visse praktisk begrundede begrænsninger - ved telefonisk henvendelse.
 Hertil kommer, at korte meddelelser om alle adkomstdokumenter og  

 pantebreve, der anmeldes til tinglysning, offentliggøres i Tingbladet, der er  

 et tillæg til Statstidende.
 I Betænkning nr. 1177/1989 og Betænkning nr. 1190/1990 foreslås det at  

 fastholde denne vidtgående offentlighed, der er en grundlæggende forudsætning  

 for tinglysningssystemets retlige og samfundsmæssige funktion.
 Det er samtidig et afgørende led i forslaget, at informationsformidlingen  

 moderniseres og effektiviseres ved anvendelse af edb, herunder oprettelse af  

 et landsdækkende terminalinformationssystem.
 7.2. Registerbeskyttelse.
Tinglysningssystemet som det kendes i dag, indeholder som anført i pkt.  

 7.1. en række offentligt tilgængelige oplysninger vedrørende fast ejendom og  

 løsøre.
Oplysningerne kan henføres til bestemte enkeltpersoner (ejere,  

 panthavere, udlægshavere m.v.). Tinglysningssystemet fungerer som et i  

 realiteten landsdækkende manuelt register, hvorfra man med udgangspunkt i en  

 bestemt fast ejendom eller, for så vidt angår personbogen, et navn, bl.a. kan  

 hente oplysninger om en række økonomiske og personlige forhold af betydning  

 for bl.a. belåning, omsætning og retsforfølgning vedrørende fast ejendom og  

 løsøre.
 Anvendelsen af edb-teknik vil gøre det væsentligt lettere og hurtigere at  

 formidle disse oplysninger, og der er derfor i den forbindelse grund til at  

 være særlig opmærksom på spørgsmålet om registerbeskyttelse.
 Anvendelsen af moderne edb-teknik er for så vidt angår den offentlige  

 forvaltning reguleret i lov om offentlige myndigheders registre og for så  

 vidt angår private virksomheder m.v. i lov om private registre.
 Europarådets konvention af 28. januar 1981 om beskyttelse af det enkelte  

 menneske i forbindelse med elektronisk databehandling af personoplysninger  

 indeholder også regler om registerbeskyttelse, jf. bekendtgørelse nr. 59  

 (Lovtidende C) af 16. maj 1991. Danmark har ratificeret denne konvention den  

 6. oktober 1989.
Europarådskonventionen finder anvendelse på elektroniske registre  

 med personoplysninger i den offentlige og den private sektor og har til  

 formål at sikre respekten for det enkelte menneskes grundlæggende  

 rettigheder, især retten til privatlivets fred i forbindelse med elektronisk  

 databehandling af personoplysninger.
Konventionen stiller bl.a. krav om, at  

 personoplysninger, som behandles elektronisk, skal indsamles og behandles  

 rimeligt og lovligt, at de kun må lagres til nærmere bestemte og lovlige  

 formål, og at de ikke må anvendes på en måde, som er uforenelig med disse  

 formål.
Oplysningerne skal være relevante og tilstrækkelige og ikke omfatte  

 mere end, hvad der kræves til opfyldelsen af de formål, de er lagret til.
De  

 skal være nøjagtige og skal om nødvendigt føres ajour, og de skal opbevares i  

 en form, som ikke muliggør identifikation af de registrerede personer i  

 videre omfang end nødvendigt for det formål, de er lagret til.
 Der stilles efter konventionen også krav om, at datasubjektet (den, som  

 registret indeholder oplysninger om) skal have mulighed for at få kendskab  

 til registrets eksistens, at der skal være adgang til registerindsigt, og at  

 der skal være fastsat regler om adgangen til at videregive oplysninger om de  

 registrerede til andre.
 I lyset af denne konvention har Europarådet udarbejdet forskellige  

 rekommandationer, hvori konventionens principper udmøntes, herunder en  

 rekommandation om videregivelse til tredjemand af personoplysninger, som  

 findes i offentlige myndigheders offentligt tilgængeligt registre.
 Denne rekommandation anbefaler bl.a., at videregivelse, herunder  

 elektronisk videregivelse af personoplysninger fra offentlige registre, kun  

 bør finde sted, hvis en sådan adgang følger af særlige lovbestemmelser,  

 almindelige offentlighedsregler, herunder registerlovgivningens generelle  

 videregivelsesregler, eller hvis der foreligger samtykke fra den,  

 oplysningerne angår.
Hvis tredjemand opretter edb-registre, som indeholder personoplysninger  

 fra offentligt tilgængelige databaser, bør sådanne nye registre efter  

 rekommandationen undergives national lovgivning om databeskyttelse.
Specielt  

 skal den, som oplysningerne angår, have ret til at få kendskab til  

 eksistensen af og formålet med det private register.
Den registrerede skal  

 også have adgang til at få oplysninger slettet fra registret, hvis den  

 pågældende ikke ønsker at være registreret der.
 Efter rekommandationen bør det være forbudt med det formål at skabe et nyt  

 register at samkøre enhver form for personoplysninger, der stammer fra  

 offentlige myndigheders offentligt tilgængelige registre, medmindre der i den  

 nationale lovgivning skabes særlig hjemmel for det og samtidig fastsættes de  

 fornødne garantier for den, oplysningerne angår.
EF-kommissionen har udarbejdet et forslag til direktiv om beskyttelse af  

 personer i forbindelse med behandling af personoplysninger.
Direktivets  

 indhold ligger ikke fast på nuværende tidspunkt.
Kommissionen forventes i  

 løbet af 1992 at fremlægge et nyt direktivudkast, som i vidt omfang følger  

 Europarådskonventionen.
 7.3. Justitsministeriets vurdering.
Justitsministeriet kan tiltræde betænkningernes forslag om, at  

 edb-tinglysningssystemet bør indrettes med henblik på en effektiv,  

 tidssvarende informationsformidling.
Lovforslaget er udformet med  

 udgangspunkt i de hovedretningslinjer, der er foreslået i de to betænkninger.
 Den praktiske tilrettelæggelse af informationssystemet vil således bygge  

 på betænkningernes forslag om bl.a. tilvejebringelse af forespørgselsadgang  

 til landsdækkende databaser, hvortil oplysningerne i tinglysningskontorernes  

 bøger løbende overføres.
 Det er som nævnt overfor en grundlæggende forudsætning for  

 tinglysningssystemet, at oplysningerne er let tilgængelige for  

 offentligheden.
 Hertil kommer, at tinglysningsregistrene i vidt omfang er  

 genstandsorienterede (faste ejendomme, biler og andet løsøre) og ikke i  

 første række knytter sig til indehaverne af rettigheder m.v.
 Det foreslåede nye tinglysningssystem vil imidlertid bestå af nogle  

edb-registre (den elektroniske dag-, ting-, bil- og personbog). Ved  

 den nærmere udformning af lovforslaget har Justitsministeriet derfor lagt  

 vægt på at tage vidtgående hensyn til beskyttelsen af de personer, om hvem  

 systemet indeholder oplysninger.
Registrene vil indeholde en række tildels forskelligartede oplysninger,  

 herunder navnlig om - ejendommen eller løsøregenstanden, - ejerforhold, herunder købesummer, - servitutter o.lign., - hæftelser, herunder pantebreve og udlæg m.v. (retsforfølgning).
 Udgangspunktet bør fortsat være, at disse oplysninger er offentligt  

 tilgængelige, men informationssystemet bør på den anden side indrettes under  

 hensyntagen til oplysningernes forskelligartede karakter, således at der  

 navnlig tages hensyn til, at der kan være oplysninger om gæld og  

 retsforfølgning (udlæg og arrest, herunder tvangsinddrivelse af bøder,  

 konkurs m.v.).
 7.4. Lovforslagets hovedprincipper.
 Med udgangspunkt i de principper, der er lagt til grund i lov om  

 offentlige myndigheders registre, Europarådskonventionen samt i det arbejde,  

 der for tiden foregår i EF-regi og under Europarådet, jf. ovenfor i pkt.  

 7.2., indeholder forslaget en række begrænsninger med hensyn til  

 informationsformidlingen.
 Disse begrænsninger er følgende:
 1) Formålet med edb-registreringen fastlægges i tinglysningsloven.  

 Formålet med registreringen er, at registrene skal kunne tjene som  

 arbejdsregister for tinglysningsvæsenet og som informationssystem med hensyn  

 til tinglysningsoplysninger for borgere, virksomheder og myndigheder.  

 Endvidere skal edb-registrene kunne tjene som statistikgrundlag.
 Anvendelse af tinglysningsregistrene til statistiske formål, herunder ved  

 samkøring, omfatter såvel arbejdsstatistikker for tinglysningsvæsenet som  

 statistikker til almindelige samfundsstatistiske formål (navnlig om omsætning  

 og belåning af fast ejendom).
2) Det fastsættes i loven, at der alene må registreres oplysninger,  

 der er af betydning for brugerne af informationssystemet.
Det forudsættes, at  

 der er tale om oplysninger af samme karakter som de oplysninger, der er nævnt  

 nedenfor.
De formål, der er anført under nr. 1), giver behov for registrering af en  

 række oplysningstyper udover de oplysninger, der allerede i dag skal  

 registreres i medfør af lovgivningens almindelige bestemmelser om  

 tinglysning.
Der kan således efter lovforslaget navnlig registreres følgende  

 nye oplysningstyper:
 Fast ejendom:
Ejendomsvurdering (ejendoms- og grundværdi), ejendommens postadresse, landsejerlavsnummer ejendomsstamnummer, herunder kommunekode, SE-numre, og evt. oplysning om ejendommens anvendelse til erhverv eller bolig og  

 lignende.
 Bilbogen:
 1. oplysninger fra Centralregistret for Motorkøretøjer (CRM):
- mærkekode 2. Visse oplysninger, der allerede i dag registreres i personbogen:
- stelnummer - beskrivelse af køretøjet (farve, særlige ændringer m.v.) - årgang - registreringsnummer 3. Andre oplysninger fra CRM (videregives kun i form af anmærkninger, jf.  

 lovforslagets § 1, nr. 28, (§ 42 f., stk. 2, 2. pkt.):
SE-numre CPR-numre (videregives ikke).
 Personbogen:
SE-numre CPR-numre (videregives ikke).
 Efter forslaget til ny § 50, stk. 2, i tinglysningsloven (lovforslagets §  

 1, nr. 42), kan justitsministeren fastsætte bestemmelser om, at sådanne  

 oplysninger skal fremgå af de dokumenter, der anmeldes til tinglysning.
 3) Anvendelsen af edb-informationssystemet (videregivelse af  

 oplysninger) begrænses ved loven til de beskyttelsesværdige formål, der  

 er begrundelsen for tinglysningslovens offentlighedsprincip.
 Dette indebærer følgende:
a) den hidtidige anvendelse af tinglysningsoplysninger ved henvendelse til  

 tinglysningskontorerne vil fortsat stå åben for enkeltpersoner.  

 Oplysningerne kan formidles ved hjælp af publikumsterminaler på  

 tinglysningskontorerne.
Eventuelt kan der, hvis særlige geografiske forhold  

 eller lignende gør sig gældende, skabes adgang via terminaler, der opstilles  

 på f.eks. biblioteker eller kommunekontorer (eventuelt på teknisk  

 forvaltning).
Denne adgang skal ses i lyset af, at de traditionelle tingbøger m.v. (på  

 papir) forsvinder.
Justitsministeriet finder det ikke rimeligt, at borgerne  

 skal udelukkes fra som hidtil at kunne konsultere tingbogen, f.eks. i  

 forbindelse med overvejelser om huskøb eller for at undersøge servitutforhold  

 vedrørende naboejendomme o.l.
Endvidere indebærer ordningen en let adgang til  

 egen acces.
I tiden fra etableringen af bil- og personbogen til færdiggørelsen af den  

 elektroniske tingbog i alle retskredse vil det ikke være muligt overalt i  

 landet at give personer adgang til bil- og personbogen via  

 publikumsterminaler på tinglysningskontorerne.
Dette overgangsproblem vil  

 eventuelt kunne løses ved at give vederlagsfri skriftlig oplysning til disse  

 personer, eller ved at give telefonisk oplysning eller lignende.  

 Erhvervsmæssig anvendelse vil i overgangsperioden kunne ske mod gebyr også  

 ved f.eks. digital telefonoplysning.
b) ekstern terminaladgang må i øvrigt kun gives til - offentlige myndigheder til brug for deres virksomhed, - private virksomheder og organisationer, herunder advokater,  

 kreditinstitutter (d.v.s. foretagender, hvis virksomhed består i fra  

 offentligheden at modtage indlån eller andre midler, der skal tilbagebetales,  

 samt i at yde lån for egen regning, altså navnlig penge- og  

 realkreditinstitutter), ejendomsmæglere og ejendomshandlere,  

 forsikringsselskaber, landinspektører og andre, som i erhvervsmæssigt øjemed  

 udfører opgaver vedrørende overdragelse, forsikring, retsforfølgning og  

 retsforhold i øvrigt samt belåning af fast ejendom og løsøre eller fysisk  

 råden over fast ejendom.
Der vil ikke kunne gives terminaladgang til  

 kreditoplysningsbureauer.
- branche- og forbrugerorganisationer, der yder rådgivning i forbindelse  

 med de ovenfor nævnte opgaver.
Som eksempel på sådanne  

 forbrugerorganisationer kan nævnes Forbrugerrådet og Forenede Danske  

 Motorejere.
 Det forudsættes, at teknologien i forbindelse med edb-formidling kan  

 tilpasses udviklingen, eventuelt ved digital telefonoplysning, når det i  

 øvrigt sker med de anførte begrænsninger.
Begrænsningerne omfatter alene edb-formidling af oplysninger.
Der vil  

 således fortsat kunne rekvireres tingbogsattester m.v. på papir og foretages  

 offentliggørelse svarende til ordningen med Tingbladet, herunder i en  

 moderniseret udformning, jf. nærmere nedenfor i nr. 6).
 Efter den foreslåede ordning vil de pågældende virksomheder m.v. ikke  

 kunne overlade adgangen til terminalsøgning til andre, herunder deres kunder.  

 Derimod er det ikke udelukket, at virksomheden som et led i normal  

 forretningsgang kan overlade kunden oplysninger, som man har fået ved  

 terminalsøgning, herunder i form af udskrifter, skærmprint m.v.
 4) Historiske oplysninger, dvs. oplysninger, der i overensstemmelse  

 med tinglysningslovens regler slettes eller aflyses, skal slettes i  

 vedkommende register og overføres til et særligt register.
Fra dette »historiske« register videregives oplysninger efter  

 forslaget kun til brug i konkrete retsforhold, hvor rekvirenten kan  

 dokumentere en retlig interesse i oplysningerne.
Retlig interesse vil f.eks.  

 foreligge, når en advokat rekvirerer oplysninger til brug for retssager eller  

 i øvrigt til rådgivning af sin klient, samt når f.eks. et realkreditinstitut  

 eller et pengeinstitut ved vurderingen af en låneansøgning i særlige tilfælde  

 har behov for oplysning om tidligere rettigheder.
 En undtagelse fra kravet om retlig interesse gøres dog med hensyn til  

 adkomstoplysninger, der generelt må anses for at være af mindre  

 beskyttelsesværdig karakter end andre oplysningstyper, og som allerede i dag  

 rekvireres af tinglysningsvæsenets brugere i ikke ubetydeligt omfang.
 Den, som oplysningerne angår, vil uden at skulle dokumentere en retlig  

 interesse kunne få egen acces til også de historiske oplysninger.
 5) Der må som udgangspunkt ikke ske samkøring af  

 tinglysningsregistrene med private eller andre offentlige edb-registre.
Lovforslaget gør undtagelse herfra med hensyn til anvendelse af registrene  

 til edb-mæssig sammenstilling af oplysninger med oplysninger fra andre  

 ejendomsdataregistre.
En sådan sammenstilling indebærer ikke, at oplysninger  

 overføres fra det ene register til det andet.
Der er alene tale om, at man på  

 en måde, der er terminalteknisk hensigtsmæssig, muliggør, at brugeren kan  

 kalde oplysninger fra flere registre frem på skærmen i en sammenhæng, der  

 giver de samlede oplysninger, som brugeren har behov for.
Edb-mæssig sammenstilling er ved lov nr. 275 af 8. maj 1991 om ændring af  

 lov om bygnings- og boligregistrering forudsat med hensyn til oplysninger fra  

 BBR-registret, Det fælleskommunale ejendomsdatasystem, Københavns Kommunes  

 Ejendomsdatasystem, Matrikelregistret, Planregistret, Statens Salgs- og  

 Vurderingsregister m.fl.
Det er herved forudsat, at der er tale om offentligt  

 tilgængelige oplysninger.
 Sammenstilling med hensyn til tinglysningsregistrenes oplysninger vil  

 efter lovforslaget kræve, at følgende betingelser er opfyldt:
- at alle de pågældende oplysninger er offentligt tilgængelige, - at tilgængelighedsbetingelserne er opfyldt i forhold til hvert af de  

 pågældende registre, - at rekvirenten hører til de professionelle brugere (offentlige  

 myndigheder og visse virksomheder m.v.), der er nævnt i den foreslåede § 50  

 c, stk. 3, nr. 1-2 (lovforslagets § 1, nr. 43).
 Med hensyn til samkøring gøres efter lovforslaget endvidere følgende  

 undtagelser fra forbuddet:
 a) Til brug ved konverteringen og løbende ajourføring kan til  

 tinglysningens registre overføres relevante oplysninger fra andre  

 edb-registre i det omfang, sådanne oplysninger efter forslagets almindelige  

 bestemmelser optages i tinglysningens registre.
b) Til brug ved bilbogens førelse etableres direkte terminaladgang for  

 tinglysningspersonalet til CRM, således at oplysninger kan overføres  

 maskinelt til bilbogens register i overensstemmelse med pkt. a, smh. ovenfor  

 nr. 2) om bilbogen.
Andre oplysninger fra CRM benyttes alene til brug for den  

 tinglysningsmæssige prøvelse og videregives kun i form af anmærkninger.
 6) Der må som udgangspunkt ikke videregives masseoplysninger, jf.  

 dog straks nedenfor, nr. 7). Ved masseoplysninger forstås en  

 registeroplysning, der omfatter flere ejendomme, biler eller personer.
 7) Lovforslaget indeholder i § 1, nr. 42 (§ 50, stk. 1), en bestemmelse,  

 hvorefter oplysninger i adkomstdokumenter og pantebreve vedrørende fast  

 ejendom gøres offentligt tilgængelige efter justitsministerens nærmere  

 bestemmelse.
 Formålet hermed er at muliggøre en offentliggørelse, der tjener samme  

 formål som Tingbladet, men sker på en mere tidssvarende og effektiv måde.
 En ny ordning på dette område, herunder for bilbogen og personbogen for så  

 vidt angår pantebreve, kunne i princippet tænkes tilrettelagt på følgende  

 måder:
a) Fortsat udgivelse af Tingbladet indtil videre, b) En abonnementsordning, hvorefter der kan rekvireres udskrifter (på  

 papir) med tilsvarende oplysninger efter eget valg for en eller flere  

 retskredse, perioder og dokumenttyper.
 c) En abonnementsordning svarende til pkt. b), men således at  

 oplysningerne leveres på edb-medium.
d) En abonnementsordning, hvorefter der kan forudbestilles meddelelser om  

 de pågældende dokumenter på bestemt angivne matrikelnumre.
Dette kan ske ved  

 rekvisition via terminal således, at der fra edb-tinglysningssystemet i  

 påkommende fald sendes en udskrift på print.
Eventuelt kan meddelelsen i  

 stedet ske i form af en advis om, at der er forekommet en - uspecificeret -  

 bevægelse, der derefter kan undersøges via terminal.
 e) En abonnementsordning som efter pkt. d), men således at oplysningerne  

 leveres på edb-medium.
Justitsministeriet finder imidlertid, at der af hensyn til beskyttelse af  

 de pågældende personer alene bør videregives sådanne typer af oplysninger,  

 som offentliggøres i dag.
Dette gælder således alene adkomstdokumenter og  

 pantebreve vedrørende fast ejendom samt pantebreve vedrørende løsøre,  

 herunder biler.
Andre oplysninger, herunder navnlig om retsforfølgning,  

 holdes altså uden for ordningen.
 Endvidere bør oplysninger alene videregives på papir i form af en  

 videreførelse af Tingbladet, jf. pkt. a), eller i forbindelse med en  

 abonnementsordning efter enten pkt. b) eller d).
 De særlige abonnementsordninger kan efter forslaget kun benyttes af de  

 professionelle brugere (offentlige myndigheder og visse virksomheder m.v.).
8) De oplysninger, der videregives, må efter lovforslaget kun benyttes  

 til nærmere angivne formål.
Oplysningerne må således ikke benyttes til  

 opdyrkning af nye kundeforhold eller i øvrigt til andre formål end  

 overdragelse, forsikring, retsforfølgning og retsforhold i øvrigt, belåning  

 af fast ejendom og løsøre, fysisk råden over fast ejendom og kreditvurdering.
 9) Der skal efter forslaget iværksættes særlige foranstaltninger med  

 henblik på at sikre, at oplysningerne er fuldstændige og rigtige, samt  

 med henblik på datasikkerhed.
Justitsministeren fastsætter efter forslaget almindelige bestemmelser om  

 disse forhold.
Inden reglerne fastsættes, skal der indhentes en udtalelse fra  

 Registertilsynet.
I de administrativt fastsatte bestemmelser vil der bl.a. blive fastsat  

 regler om, hvilke indgangsnøgler (søgekriterier), der kan anvendes i  

 edb-informationssystemet.
Der vil herved blive lagt vægt på hensynet til  

 beskyttelse af enkeltpersoner.
 Følgende indgangsnøgler forudsættes anvendt:
 Fast ejendom:
 Matrikelbetegnelsen (matrikelnummer og ejerlav, herunder i form af  

 ejerlavskode).
 Ejendommens postadresse, herunder postnummer.
 Ejendomsstamnummer.
 Tinglysningsvæsenets egne nummersystemer (ejerlejligheder m.v.,  

 dagbogsnumre).
 SE-numre.
 Bilbogen:
 Stelnummer.
 Debitors (typisk ejerens) navn og adresse.
 Registreringsnumre (kun til tinglysningsvæsenets interne brug samt til  

 professionelle brugere, dvs. ikke til »publikumsterminaler«).
 CPR-numre (videregives ikke).
 SE-numre.
 Personbogen:
Person- og virksomhedsnavne og adresser CPR-numre (videregives ikke).
 SE-numre.
 I forbindelse med anvendelse af CPR- eller SE-numre, kan det af tekniske  

 grunde være nødvendigt, at edb-systemet »bekræfter« det anvendte  

 nummer over for brugeren, men nummeret optages ikke i de egentlige  

 skærmbilleder eller i udskrifter m.v.
 10) I Europarådskonventionen og EF-kommissionens direktivudkast, jf. pkt.  

 7.2., forudsættes det, at der i almindelighed etableres et eksternt  

 tilsyn med edb-registre.
 § g. :22 Registertilsynet har overfor Justitsministeriet anbefalet, at der  

 fastsættes bestemmelser om eksternt tilsyn med den teknisk-administrative  

 behandling af tinglysningsregistrenes oplysninger.
Justitsministeriet er enig i, at der i forbindelse med oprettelsen af et  

 edb-tinglysningsregister bør etableres et tilsyn.
Tinglysning varetages af  

 domstolene, og Justitsministeriet finder det derfor rigtigst, at dette tilsyn  

 henlægges til landsretspræsidenterne.
Beslutninger om registrering (tinglysning) og om videregivelse af  

 oplysninger fra edb-registrene, i praksis navnlig efter reglerne i den  

 foreslåede § 50 c, stk. 3-7, er judicielle afgørelser, der kan indbringes for  

 landsretten ved kære.
Tilsynet vil derfor alene omfatte den  

 teknisk-administrative behandling af oplysningerne m.v., herunder  

 overholdelsen af de regler om datasikkerhed, som vil blive fastsat efter  

 forslaget til § 50 d, stk. 1 (lovforslagets § 1, nr. 43).
Efter forslaget skal landsretspræsidenterne føre tilsyn med  

 tinglysningsregistrene efter regler, der fastsættes af justitsministeren.  

 Disse regler skal efter den foreslåede bestemmelse forhandles med  

 landsretspræsidenterne og Registertilsynet.
Tilsynet bør bl.a. indebære  

 stikprøvevis inspektion på tinglysningskontorerne samt behandling af  

 eventuelle klager, f.eks. over, at sikkerhedsforanstaltningerne ved et  

 tinglysningskontor er utilstrækkelige.
Landsretspræsidenternes afgørelser kan efter forslaget til § 50 d, stk. 2,  

 ikke rekureres.
Bestemmelsen vedrører ikke domstolens kompetence i henhold  

 til grundlovens § 63.
Det forudsættes, at tilsynsordningen i løbet af et par år tages op til  

 revision, herunder i lyset af domstolenes øvrige edb-anvendelse.
I denne  

 forbindelse vil det blive overvejet, hvordan en mere permanent tilsynsordning  

 med retternes edb-systemer, herunder landsretternes edb-systemer, bør  

 udformes.
 7.5. Forsøg m.v.
Forslaget bygger på det generelle princip, at der som hovedregel ikke  

 videregives oplysninger fra tinglysningens registre på edb-medium.
De  

 oplysninger, der kan videregives, kan fås via dataskærm eller edb-udskrift,  

 men kan ikke overføres direkte til brugernes egne edb-systemer til videre  

 behandling (samkøring).
En række af brugerorganisationerne, herunder Realkreditrådet, Finansrådet  

 og Den Danske Landinspektørforening, har overfor Justitsministeriet udtrykt  

 betænkelighed ved de begrænsninger, der herved skabes for en rationel  

 anvendelse af ny teknik.
Begrænsningerne kan føre til en samfundsøkonomisk  

 mindre god udnyttelse såvel af de meget store investeringer i effektivisering  

 gennem ny teknologi, der allerede er gjort i både den offentlige og den  

 private sektor, som af de betydelige nye investeringer, som  

 edb-tinglysningsprojektet kræver.
Anvendelsen af edb-tinglysningssystemet bør  

 således efter de nævnte organisationers opfattelse ses i sammenhæng med de  

 omfattende bestræbelser, der i de senere år er gjort herhjemme for at sikre  

 en rationel og koordineret edb-anvendelse med hensyn til ejendomsdata, bl.a.  

 ved den ændring af BBR-loven, der er gennemført ved lov nr. 275 af 8. maj  

 1991. Disse bestræbelser må efter international målestok betegnes som ret  

 enestående.
 Justitsministeriet er enig i, at samfundsøkonomiske hensyn taler for så  

 vidt muligt at tillade udveksling i elektronisk form uden særlige tekniske  

 hindringer i alle de tilfælde, hvor tinglysningsoplysninger bør udveksles.
Justitsministeriet finder derfor, at ovennævnte synspunkter bør indgå med  

 vægt i overvejelserne om den videreudvikling i retning af en mere komplet  

 elektronisk model, som er forudsat ved lovudkastet.
Synspunkterne vil derfor  

 blive inddraget i afgrænsede forsøg med datakommunikation for så vidt angår  

 oplysninger til tinglysningsvæsenet, herunder med henblik på en  

 eventuel afskaffelse af realkreditpantebreve af papir.
Disse forsøg er omtalt  

 ovenfor i afsnit 5.2.2.
For at sikre et fyldestgørende beslutningsgrundlag med hensyn til den  

 videre udvikling foreslås endvidere, at der gives mulighed for forsøg med  

 elektronisk videregivelse af oplysninger, d.v.s. oplysninger, der videregives  

fra tinglysningsvæsenet.
Formålet med denne type forsøg skal være at  

 undersøge, hvilke principielle og praktiske problemer, der er forbundet med  

 en sådan videregivelse, herunder hvorledes lovudkastets almindelige  

 principper om registerbeskyttelse bedst kan varetages ved elektronisk  

 videregivelse.
 På denne baggrund vil de pågældende forsøg være undergivet følgende  

 begrænsninger:
 a) Der videregives alene oplysninger til et realkreditinstitut.
b) Videregivelsen sker i overensstemmelse med lovudkastets almindelige  

 regler, bortset fra reglerne om videregivelsens form, samkøring og  

 masseoplysninger.
Bl.a. skal reglerne om, hvilke oplysningstyper, der kan  

 videregives, og om anvendelsen af oplysningerne, overholdes.
Heraf følger, at oplysninger, der under forsøget overføres elektronisk til  

 et realkreditinstituts edb-systemer, ikke må anvendes til opdyrkning af nye  

 kundeforhold eller i systematisk kontroløjemed.
Det forudsættes således, at  

 realkreditinstituttet kun anvender oplysningerne i tilfælde, hvor en konkret  

 lånesag eller et lån i det pågældende institut giver anledning til  

 sagsbehandling.
 c) For at sikre, at reglerne bliver overholdt, fastsætter  

 justitsministeren særlige kontrolforanstaltninger, herunder om inspektion og  

 anden form for kontrol med realkreditinstituttets edb-systemer og anvendelsen  

 heraf.
 d) Forsøget følges af en arbejdsgruppe med deltagelse af de berørte  

 myndigheder og institutioner m.v.
 e) Efter en 2-årig forsøgsperiode udarbejdes der en redegørelse, som i  

 givet fald skal danne grundlag for senere forslag om ændringer af de nu  

 foreslåede lovbestemmelser.
 Der vil således ikke være mulighed for at tage yderligere skridt med  

 hensyn til elektronisk videregivelse, før Folketinget på grundlag af  

 erfaringerne med det afgrænsede forsøg har haft lejlighed til at tage  

 stilling til, på hvilke nærmere betingelser en udvidet anvendelse eventuelt  

 bør tillades.
Det forudsættes, at forsøget tilrettelægges med henblik på en bred  

 udnyttelse af erfaringerne.
Tilrettelæggelsen bør derfor også ske i lyset af  

 behovene hos andre brugergrupper end realkreditinstitutter, f.eks.  

 pengeinstitutter og offentlige myndigheder, herunder kommunerne, ligesom det  

 bør overvejes, om der er behov for andre forsøg.
Forsøget skal således til brug for de nødvendige politiske overvejelser  

 munde ud i en samlet redegørelse om erfaringer, behov og mål med hensyn til  

 elektronisk videreudvikling af tinglysningssystemet.
På denne baggrund vil  

 den arbejdsgruppe, som skal stå for forsøget, blive sammensat med  

 repræsentanter for alle berørte brugerorganisationer m.v.
 7.6. Den videre udvikling af informationssystemet.
 Som anført i pkt. 5.2.8.1 - 2. vil der kunne opnås væsentlige  

 rationaliseringer og serviceforbedringer vedrørende overdragelse af fast  

 ejendom og med hensyn til offentligretlige rådighedsbegrænsninger vedrørende  

 fast ejendom.
 Forslagene herom i Betænkning nr. 1177/1989 drejer sig bl.a. om anvendelse  

 af vurderingssummer, elektronisk overførelse af oplysninger fra  

 tinglysningssystemet til ejendomsskattesystemerne og kommunerne, samt en  

 hensigtsmæssig elektronisk forbindelse mellem tinglysningsvæsenets  

 informationssystem og andre ejendomsdatasystemer, sådan at oplysninger om  

 offentligretlige rådighedsbegrænsninger kan skaffes frem i sammenhæng med  

 tinglysningsoplysninger.
Som omtalt i pkt. 5.2.8.1 - 2., vil nogle arbejdsgrupper få til opgave at  

 udarbejde forslag vedrørende sådanne moderniseringer, der i givet fald vil  

 kræve lovændringer.
Spørgsmålet om databeskyttelse i disse henseender vil  

 således blive gjort til genstand for nærmere overvejelse på et senere  

 tidspunkt.
 8. Tilrettelæggelse af edb-omlægningen m.v., ikraftrædelses- og  

 overgangsregler.
 8.1. Tilrettelæggelse af omlægningen til edb.
 Ved tilrettelæggelsen af edb-tinglysningsprojektet vil Justitsministeriet  

 sigte mod, at fordelene ved edb-tinglysning kan opnås hurtigst muligt.
Derfor bør edb-systemet med hensyn til fast ejendom sættes i drift  

 i den enkelte retskreds, så snart konverteringen er gennemført der.
Når de  

 sidste retskredse til sin tid er færdige med konverteringen, vil  

 edb-tinglysning således i store dele af landet allerede have fundet sted i  

 flere år.
 Med hensyn til bil- og personbogen bør den nye ordning følges på  

 landsplan, så snart de organisatoriske og tekniske forudsætninger er til  

 stede.
 Den hidtidige projekt- og brugerarbejdsgruppe, der har udarbejdet  

 Betænkning nr. 1177/1989, vil blive opretholdt som led i den  

 projektorganisation, der skal stå for omlægningen.
 8.2. Ikrafttrædelses- og overgangsregler.
 8.2.1. Fast ejendom.
Omlægningen til edb vil ske retskreds for retskreds og strække sig over  

 ca. 8 år.
De gældende bestemmelser vedrørende tinglysning med hensyn til fast  

 ejendom må derfor nødvendigvis gælde ved siden af de nye regler om  

 edb-tinglysning m.v. i nogle år.
 Det foreslås derfor, at justitsministeren bemyndiges til at fastsætte  

 ikrafttrædelsestidspunktet for den enkelte retskreds, efterhånden som  

 konverteringen m.v. gennemføres.
En række af de foreslåede bestemmelser har imidlertid karakter af  

 forberedende foranstaltninger i forbindelse med edb-projektet eller af  

 forenklinger i øvrigt.
Disse bestemmelser kan anvendes allerede nu, og  

 foreslås sat i kraft for hele landet den 1. juli 1992.
 8.2.2. Bilbogen.
 Efter lovforslagets § 5 vil justitsministeren kunne sætte reglerne om  

 bilbogen i kraft, når det nye edb-system er klar til at fungere.
Det foreslås, at allerede tinglyste pantebreve i biler skal bevare den  

 beskyttelse, der følger af tinglysningen.
Samtidig foreslås imidlertid en  

 konverteringsordning med henblik på at få sådanne pantebreve overført til  

 bilbogen, således at de nye regler får fuld virkning efter en 2-årig  

 overgangsperiode.
 Konverteringen af pantebreve lettes derved, at efterhånden op mod 50% af  

 de eksisterende pantebreve vedrørende biler er tinglyst på blanketter, som er  

 indrettet med henblik på bilbogen.
En konvertering på grundlag af personbogen må antages at føre til, at  

 stort set alle tinglyste pantebreve i biler m.v. overføres til det nye  

 system.
Der vil imidlertid kunne tænkes enkelte pantebreve, som ikke kan  

 konverteres, eller som konverteres med fejl m.v., og der foreslås derfor en  

 regel om, at godtroende erhververe, der lider tab ved at måtte respektere  

 sådanne ældre tinglyste pantebreve, som de ikke har kunnet få oplysning om i  

 bilbogen, efter udløbet af den 2-årige overgangsperiode skal kunne få  

 erstatning af statskassen efter reglerne i tinglysningslovens §§ 34-35.
 Med hensyn til ejendomsforhold og udlæg foreslås en 2-årig  

 overgangsperiode for rettigheder, der er stiftet inden lovens ikrafttræden,  

 således at de inden for denne frist skal anmeldes til tinglysning i bilbogen  

 for at bevare deres retsstilling efter overgangsperiodens udløb.
Med hensyn til pant i biler efter reglerne i tinglysningslovens § 37 og §  

 47 b, stk. 2, samt rettigheder efter retsplejelovens § 518, stk. 2, foreslås,  

 at sådanne rettigheder, som inden lovens ikrafttræden har opnået gyldighed  

 mod aftaler og mod retsforfølgning efter de herom gældende regler, bevarer  

 deres gyldighed i overensstemmelse med de hidtidige regler.
Efter forslaget  

 vil indehavere af sådanne rettigheder kunne få tinglyst pantebreve i bilerne  

 uden tinglysnings- og stempelafgift.
 Der henvises til lovforslagets §§ 7-9.
 De særlige overgangsregler vedrørende bilbogen bygger i det hele på  

 forslagene i Betænkning nr. 1190/1990, jf. betænkningens kapitel 6.7.
 8.2.3. Personbogen.
 Efter lovforslagets § 8 vil justitsministeren kunne sætte bestemmelserne  

 om personbogen i kraft, når edb-systemet m.v. er klar til at blive taget i  

 brug.
 Der er ikke behov for særlige overgangsbestemmelser med hensyn til  

 personbogen.
 8.3. Tilrettelæggelse af konverteringen til edb.
 Det foreslås, at justitsministeren bemyndiges til at fastsætte nærmere  

 regler om konverteringen af tingbogen og personbogen til edb,  

 jf.lovforslagets § 6.
For så vidt angår bilbogen foreslås det i lovforslagets § 7, at der  

 administrativt skal kunne fastsættes regler om, hvordan oplysninger til brug  

 ved konverteringen af pantebreve i biler kan fremskaffes.
Det vil f.eks.  

 kunne ske ved henvendelse til fordringshaver, skyldner eller andre.
Giver de  

 pågældende ikke de oplysninger, der skal bruges, kan der for fordringshaveren  

 blive tale om udslettelse af pantebrevet og for skyldneren om bødestraf.
Om de særlige tekniske problemer vedrørende etablering af bilbogen  

 henvises til Betænkning nr. 1190/1990, bilag 3, hvor det bl.a. anbefales at  

 gennemføre praktiske forsøg med konvertering.
Sådanne forsøg vil blive  

 iværksat hurtigt.
Det vil kunne vise sig vanskeligt at konvertere alle dokumenter inden  

 2-års fristens udløb, jf. pkt. 8.2.2., navnlig fordi det må påregnes, at en  

 stor del af de eksisterende ejendomsforbehold og udlæg først vil blive  

 anmeldt kort tid før udløbet af fristen.
Rettidigt anmeldte rettigheder vil  

 have gyldighed mod senere rettigheder, selv om konverteringen først sker  

 efter udløbet af 2-års fristen.
I givet fald vil der i edb-systemet blive  

 givet oplysning om, at systemet ikke er ajour, således at brugerne advares i  

 fornødent omfang.
 Konverteringen, navnlig med hensyn til tingbogen, rejser et særligt  

 spørgsmål om, hvem der bør have kompetencen til at træffe afgørelse i  

 tvivlstilfælde, f.eks. om at undlade konvertering af rettigheder.
Det foreslås, at sådanne afgørelser træffes ved retten i Århus, hvor  

 tilrettelæggelsen af konverteringen i øvrigt skal ske.
Der henvises til  

 lovforslagets § 6.
 Der er herved navnlig lagt vægt på praktiske hensyn vedrørende  

 konverteringsarbejdets tilrettelæggelse og gennemførelse, herunder  

 mulighederne for hurtigt at løse tvivlspørgsmål m.v. under konverteringen.
 Det forudsættes, at den dommer, der får ansvar for konverteringen, forud  

 for tilrettelæggelsen af konverteringsarbejdet for den enkelte retskreds  

 retter henvendelse til den stedlige tinglysningsdommer med henblik på en  

 drøftelse af eventuelle særlige forhold i retskredsen, praktiske spørgsmål  

 o.lign.
 Om de øvrige organisatoriske og ressourcemæssige spørgsmål henvises til  

 pkt. 9 nedenfor om lovforslagets økonomiske og administrative konsekvenser.
 9. Lovforslagets økonomiske og administrative konsekvenser.
 9.1. Indledning.
 Etableringsudgifterne ved det samlede edb-tinglysningsprojekt andrager  

 ca. 375 mio. kr., jf. nærmere nedenfor, pkt. 9.3.1.1.
 Projektet foreslås finansieret ved en kombination af besparelser og  

 indtægter samt afgifter for tinglysningsforretninger.
 En særlig projektorganisation vil stå for gennemførelse af edb-projektet.  

 Ved den nærmere tilrettelæggelse af projektet vil det blive tilstræbt, at  

 alle egnede projekt- og driftsopgaver udbydes.
 Der gennemføres endvidere den fornødne koordination af projektopgaverne  

 vedrørende henholdsvis tinglysningsprojektet og landsdækkende edb-projekter  

 på domstolenes andre arbejdsområder.
 9.2. Personalemæssige konsekvenser.
 9.2.1. Nye personalemæssige ressourcer.
 9.2.1.1. Projektopgaver m.v. (midlertidigt personale).
 Gennemførelsen af det samlede edb-tinglysningsprojekt vil stille  

 betydelige krav til projektorganisationen.
 Der foreslås i forbindelse med projektet oprettet et særligt  

 projektsekretariat med 15 medarbejdere, herunder en chef i bevillingslønramme  

 38 og en souschef i bevillingslønramme 36. Projektsekretariatet vil  

 organisatorisk blive placeret under Justitsministeriets departement.
 Til uddannelsesaktiviteter og vikarbistand i forbindelse med  

 uddannelsesfravær kræves endvidere 3 årsværk (Ø) i hvert af de 8 projektår.
 Den juridiske forberedelse af konverteringsarbejdet foreslås henlagt til  

 to midlertidige centre for retskredsene i henholdsvis Østre og Vestre  

 landsretskreds (København og Århus). Det samlede personale svarer til 40  

 årsværk (Ø) i 8 år, dog således at der gennemføres en gradvis opbygning og en  

 gradvis aftrapning af denne del af den samlede projektorganisation i den  

 sidste del af projektets gennemførelsestid.
 Endvidere kræver opgaver i tilknytning til projektet 2 årsværk (Ø) i  

 projektets første 2 - 3 år i Justitsministeriets departement.
 9.2.1.2. Driftsopgaver (permanent personale).
 Efterhånden som projektet færdiggøres, vil projektorganisationen gradvis  

 kunne omdannes til den nødvendige driftsorganisation (teknik,  

 systemvedligeholdelse, kontraktsadministration m.v.), svarende til ca. 12  

 årsværk, herunder chef og souschef.
 Til det centrale tinglysningskontor for bil- og personbogen foreslås  

 oprettet en dommerstilling i bevillingslønramme 37, en retsassessorstilling i  

 bevillingslønramme 36 som souschef samt 31 andre medarbejdere (Ø). Disse  

 stillinger placeres ved Retten i Århus.
 9.2.2. Personalebesparelser.
 I takt med gennemførelse af det samlede edb-tinglysningsprojekt vil der  

 være en række personalemæssige besparelser inden for tinglysningsvæsenet.
Det anslås i Betænkning nr. 177/1989, at edb-tinglysningssystemet for fast  

 ejendom vil føre til en reduktion af arbejdskraftforbruget på  

 tinglysningskontorerne ved byretterne i størrelsesordenen 15-20 % under  

 forudsætning af bl.a. afskaffelse af telefoniske tingbogsoplysninger.
Dette  

 svarer med det nuværende personaleforbrug i tinglysningen (ca. 325 årsværk)  

 til en besparelse på ca. 56 årsværk, når det landsdækkende system er  

 etableret.
Med hensyn til den samlede virkning af bil- og personbogen anslås i  

 Betænkning nr. 1190/1990, at personaleforbruget ved den centrale  

 tinglysningsafdeling på ca. 33 årsværk modsvares delvis af en besparelse i  

 det hidtidige personaleforbrug ved de lokale tinglysningskontorer på ca. 28  

 årsværk.
Det bemærkes i denne forbindelse, at forslaget om bilbogen  

 indebærer, at tinglysningsopgaverne vedrørende biler m.v. bliver væsentligt  

 forøget.
 Der regnes således med en besparelse som følge af centraliseringen i  

 størrelsesordenen 28 årsværk.
I det samlede projekt indgår anskaffelse af edb-systemer og edb-udstyr til  

 brug for byretternes opgaver på andre områder end tinglysningen.
Til denne  

 anskaffelse foreslås en ramme på 40 mio. kr., jf. nedenfor pkt. 9.3. Som  

 følge af den hermed forbundne rationalisering påregnes en  

 personalebesparelse, der i takt med edbsystemernes indførelse vil stige til  

 ca. 50 årsværk årligt, svarende til en årlig besparelse på 10 mio. kr.
Den samlede årlige besparelse udgør herefter ca. 134 årsværk.
Som anført  

 ovenfor, pkt. 9.2.1, vil der være behov for ca. 45 nye, permanente  

 stillinger.
Projektet vil herefter som helhed over 8 år give en  

 nettopersonalebesparelse stigende til 90 årsværk årligt ved projektperiodens  

 udløb.
I de første år vil der være et midlertidigt merforbrug, som i 1992 vil  

 blive søgt kompenseret inden for Justitsministeriets samlede lønsumsrammer.
De midlertidige stillinger til konverteringsopgaver vil indgå i  

 udmøntningen af de personalemæssige besparelser ved det samlede  

 tinglysningsprojekt.
Der sigtes således mod, at personalereduktioner i videst  

 muligt omfang kan gennemføres ved naturlig afgang, herunder efter midlertidig  

 beskæftigelse med projektopgaver o.lign.
 9.3. Økonomiske konsekvenser.
 9.3.1. Udgifter.
 9.3.1.1. Etableringsudgifter.
 Det samlede edb-tinglysningsprojekt forudsætter etablering af  

 edb-systemer og anskaffelse af edb-udstyr til alle byretter samt det centrale  

 tinglysningskontor for bil- og personbogen.
 Hertil kommer udgifter navnlig til konverteringen og  

 projektorganisationen.
Endvidere indgår i det samlede projekt en rammebevilling på 40 mio. kr.  

 til anskaffelse af edb-udstyr og edb-systemer til brug for andre opgaver end  

 tinglysning.
Der henvises til Betænkning nr. 1177/1989, kapitel 3.VII.
Der tilstræbes hermed en mærkbar forøgelse af indførelsestakten med hensyn  

 til edb ved domstolene.
Den foreslåede økonomiske ramme vil dække det  

 umiddelbare behov herfor.
Med henblik på det lidt længere sigt forudsættes  

 domstolenes edb-anvendelse generelt vurderet bl.a. i lyset af den  

 igangværende konsulentundersøgelse af domstolenes administration.
 På grundlag af de nærmere forslag i betænkningerne fra 1989 og 1990,  

 justeret for den efterfølgende tekniske og prismæssige udvikling, kan anslås  

 følgende etableringsudgifter:
 9.3.1.2. Driftsudgifter.
 Driftsudgifterne omfatter navnlig udgifter til personale og  

 edb-driftsopgaver m.v.
 I driftsudgifterne er ikke indregnet merudgifter med hensyn til edb til  

 andre områder end tinglysningen, idet projektet på dette punkt har karakter  

 af et eengangsbeløb til styrkelse af retsvæsenets almindelige  

 driftsbevillinger til brug for teknologi.
 Der indgår heller ikke i driftsudgifterne afskrivning af det edb-udstyr  

 m.v., der anskaffes til tinglysningen.
 De årlige driftsudgifter som følge af edb-tinglysning ved det fuldt  

 udbyggede system for hele landet kan herefter på grundlag af betænkningernes  

 overslag og forudsætninger anslås således:
I overslagene indgår den forøgelse af udgifterne vedrørende det statslige  

 erstatningsansvar for tinglysning, som vil følge af konverteringen af ting-,  

 bil- og personbogen.
Merudgiften er på grundlag af betænkningerne fra 1989 og  

 1990 anslået til 1 mio. kr. årligt, der foreløbig indbudgetteres på retternes  

 driftskonti.
Dette skøn er dog i sagens natur behæftet med en betydelig  

 usikkerhed.
 9.3.2. Besparelser og indtægter.
 9.3.2.1. Besparelser.
De statslige besparelser ved det samlede projekt består i det væsentlige  

 i sparede løn- og overheadomkostninger.
Disse besparelser vil kunne udmøntes  

 i takt med gennemførelsen af projektets enkelte dele.
Ved det fuldt udbyggede  

 system for hele landet kan de årlige besparelser anslås således:
 9.3.2.2. Indtægter (gebyrer).
 Med etableringen af edb-informationssystemer for tingbogen og for bil- og  

 personbogen kan der påregnes ikke ubetydelige indtægter ved informationssalg.
Indtægternes størrelse vil afhænge af pris og efterspørgsel.
Det er  

 imidlertid meget vanskeligt at vurdere markedet for tinglysningsinformation.
Ved de foretagne beregninger har Justitsministeriet i overensstemmelse med  

 betænkningerne 17/1989 og 1190/1990 lagt til grund, at der ved det fuldt  

 udbyggede edb-tinglysningssystem bliver tale om 2,0 mio. forespørgsler  

 vedrørende tingbogen og 0,3 mio. forespørgsler for bil- og personbogen.
Der  

 påregnes på dette grundlag følgende årlige indtægter, når systemet er i drift  

 i hele landet:
 Priserne vil blive taget op til revison i lyset af erfaringerne, når  

 informationssystemet har fungeret et stykke tid i de første retskredse.
 9.3.2.3. Tinglysningsafgift.
Efter den gældende retsafgiftslov skal der som hovedregel betales 500 kr.  

 for hvert dokument, der anmeldes til tinglysning.
Tinglysningsafgiften er  

 senest forhøjet fra 400 til 500 kr. i 1988.
 Endvidere skal der betales et gebyr 100 kr. for en tingbogsattest.
Ved indførelsen af et edb-informationssystem må forbruget af  

 tingbogsattester antages at gå mærkbart ned.
Provenutabet må antages stige  

 til ca. 12,5 mio. kr. årligt i løbet af gennemførelsesperioden.
Som noget nyt skal ejendomsforbehold og retsforfølgning i biler m.v. efter  

 lovforslaget tinglyses.
Det vil betyde, at der skal betales  

 tinglysningsafgift for dokumenter herom.
Efter de skøn over omfanget af  

 sådanne dokumenter, der er foretaget i Betænkning nr. 1190/1990, vil  

 merprovenuet herfra andrage ca. 50 mio. kr. om året.
 Med henblik på finansiering af det samlede edb-tinglysningsprojekt  

 foreslås tinglysningsafgiften forhøjet med 30 kr. pr. dokument.
 Nettomerprovenuet fra tinglysningsafgiften ved en sådan forhøjelse anslås  

 herefter at udgøre ca. 20 mio. kr. i 1992 og i størrelseordenen 85 mio. kr.  

 årligt i projektperioden.
 9.4. Sammenfatning.
Det er vanskeligt at give et overblik over edb-tinglysningsprojektets  

 økonomiske konsekvenser.
Det skyldes, at de forskellige poster ændrer sig,  

 tildels i forskellig retning, i løbet af den samlede, 8-årige  

 gennemførelsesperiode.
Hertil kommer, at der i løbet af perioden til  

 etableringsudgifterne gradvis kommer stigende driftsudgifter.
 Når hele projektet er gennemført, vil driften af edbtinglysningssystemet  

 som følge af besparelser og indtægter (gebyr) for informationssalg kunne  

 hvile i sig selv.
 Hertil kommer merprovenuet af tinglysningsafgiften.
 De anførte økonomiske overslag er angivet i prisniveau oktober 1991, excl.  

 moms.
 De foretagne beregninger må bl.a. under hensyn til projektets karakter,  

 omfang og genemførelsesperiode tages med en række naturlige forbehold.  

 Beregningerne er endvidere foretaget under forudsætning af, at omfanget og  

 sammensætningen m.v. af byretternes samlede opgaver ikke ændres.
 Der vil på den baggrund kunne være behov for at revidere de samlede  

 økonomiske og administrative konsekvenser, når projektet har været i gang i  

 en periode, herunder navnlig når resultatet af de forudsatte  

 udbudsforretninger kendes.
 Konsekvenserne af en sådan revision, der eventuelt må foretages i flere  

 omgange, vil i givet fald finde sted på de årlige bevillingslove.
 10. Høring m.v.
 Et udkast til dette lovforslag har været til høring hos følgende  

 myndigheder og organisationer m.v.:
 Advokatrådet, Amtsrådsforeningen, AssurandørSocietetet,  

 Automobilimportørernes Sammenslutning, Boligministeriet, Camping Branchen,  

 Centralforeningen af Autoreparatører i Danmark, Danmarks  

 Automobilforhandlerforening, Dansk Bilbranches Auktionsholderforening, Dansk  

 Ejendomsmæglerforening, Danske Vognmænd, Den Danske Dommerforening,  

 Dommerfuldmægtigforeningen, Finansministeriet, Finansrådet, Finanstilsynet,  

 Forbrugerrådet, Forenede Danske Motorejere, Frederiksberg Kommune, Det Danske  

 Handelskammer, Handels- og Kontorfunktionærernes Fagforbund, Det Centrale  

 Handicapråd, Indenrigsministeriet, Industriministeriet, Kort- og  

 Matrikelstyrelsen, Københavns Byret, Københavns Kommune,  

 Landbrugsministeriet, Den Danske Landinspektørforening, Miljøministeriet,  

 Motorcykelbranchens Landsforbund, Politidirektøren i København,  

 Politimesterforeningen, Realkreditrådet, Registertilsynet, Retten i Aalborg,  

 Retten i Odense, Retten i Århus, Rigsadvokaten, Rigsarkivet,  

 Rigspolitichefen, Rigsrevisionen, De Samvirkende Invalideorganisationer,  

 Socialministeriet, Søfartsstyrelsen, Sø- og Handelsretten, Told- og  

 Skattestyrelsen, Vestre Landsret, Østre Landsret.
 Bemærkninger til lovforslagets enkelte bestemmelser.
Til § 1 Til nr. 1 Ændringen er redaktionel.
Til nr. 2 og 3 Ved de foreslåede bestemmelser skabes der mulighed for, at  

 offentliggørelse af tingbogsdokumenter kan ske på anden måde end ved  

 offentliggørelse i Tingbladet.
Herved vil det være muligt at udnytte  

 edb-systemets nye muligheder.
 Der henvises til bemærkningerne til lovforslagets § 1, nr. 42, og til de  

 almindelige bemærkninger, pkt. 7.4.
 Til nr. 4.
 Tingslysningslovens § 9, stk. 3, angiver en række krav til, hvilke  

 oplysninger et tinglysningsdokument vedrørende fast ejendom skal indeholde.
Justitsministerens adgang til at bestemme, at der på  

 tinglysningsdokumenter skal anføres blad i tingbogen i stedet for ejendommens  

 matrikelnummer, er aldrig udnyttet.
Denne bemyndigelse vil være overflødig  

 med indførelsen af den elektroniske tingbog, og foreslås derfor ophævet.
 Med hensyn til de få tilbageværende umatrikulerede arealer kan anmelderen  

 som hidtil nøjes med at beskrive arealet, hvorefter tinglysningskontoret  

 giver arealet et løbenummer.
Det foreslås, at anmelderens eventuelle telefonnummer skal anføres i  

 tinglysningsdokumenter.
Har anmelderen ikke telefon, vil en oplysning herom  

 være tilstrækkelig.
Oplysning om telefonnummer vil lette  

 tinglysningskontorets arbejde, hvis der er brug for at kontakte anmelderen,  

 jf. bemærkningerne nedenfor til forslaget § 1, nr. 7. Telefonnummer vil  

 således i overensstemmelse med forslagene i Betænkning nr. 1177/1989 blive  

 anvendt til identifikation af anmelderen, dennes adresse m.v.
Telefonnumre  

 fremgår allerede i dag i vidt omfang af tinglysningsdokumenter og  

 følgeskrivelser.
Ordningen hindrer ikke, at man som hidtil kan videresende  

 realkreditpantebreve, der aflyses, til debitor, uden at debitors  

 telefonnummer skal oplyses.
 Der henvises til Betænkning nr. 1177/1989, side 36.
 Til nr. 5.
 Ændringen er redaktionel.
 Til nr. 6.
Det foreslås, at dokumenter, der begæres tinglyst i flere egenskaber,  

 indføres særskilt i dagbogen for hver enkelt af disse, hvilket f.eks. kan  

 være aktuelt ved pantstiftende servitutter.
Tinglysning i flere egenskaber  

 kommer på tale, hvis der ved samme dokument stiftes flere forskellige  

 rettigheder.
Denne ordning vil føre til større klarhed, og den stemmer i øvrigt med, at  

 det efter tinglysningslovens § 9, stk. 6, ved påtegning på dokumentet  

 udtrykkeligt skal anføres, for hvilke rettigheder tinglysning begæres.
Efter  

 den gældende ordning skal der også udfærdiges tinglysningsgenpart for hver  

 rettighed, jf. tinglysningsbekendtgørelsens § 23, stk. 2.
 Den foreslåede bestemmelse gælder i modsætning til tinglysningslovens § 9,  

 stk. 6, også i tilfælde, hvor der stiftes flere rettigheder, uden at nogen af  

 dem er dokumentets hovedegenskab.
 Der henvises til Betænkning nr. 1177/1989, side 29 f og bilag 9.
 Til nr. 7.
 Det foreslås, at justitsministeren kan fastsætte regler om afvisning af  

 dokumenter, der ikke opfylder krav, som ikke i dag er nævnt i  

 tinglysningslovens § 14, stk. 2, men som måtte blive fastsat i henhold til  

 den foreslåede bestemmelse i tinglysningslovens § 50, stk. 2, jf.  

 lovforslagets § 1, nr. 42.
 I øvrigt foreslås der enkelte redaktionelle ændringer samt en  

 konsekvensændring som følge af, at dokumenterne fremover skal forsynes med  

 eventuelt telefonnummer, jf. lovforslagets § 1, nr. 4.
 Til nr. 8.
Den foreslåede bestemmelse indebærer, at tinglysningsdommeren ikke længere  

 har pligt til efter indførelsen i dagbogen at give dokumentet og genparten  

 påtegning herom.
Formålet hermed er at gøre det muligt at anføre dagbogsdato  

 og -nummer samtidig med tinglysningspåtegningen.
Der henvises til  

 bemærkningerne til forslagets § 1, nr. 12.
 Der ændres ikke ved, at dokumenterne indføres i dagbogen straks på  

 modtagelsesdagen.
 Til nr. 9.
Det foreslås at ophæve den gældende regel om, at tinglysningsdommeren skal  

 bekræfte dokumentgenpartens rigtighed.
Denne bekræftelse må anses for at være  

 en unødig formalitet.
Tinglysningsdommeren vil fortsat have pligt til at sikre sig, at dokument  

 og genpart er identiske.
Dette bør i praksis som udgangspunkt ske ved  

 stikprøvevis kontrol, men f.eks. pantebreve med en pantesum over en vis  

 størrelse bør dog kontrolleres uden undtagelse.
 Til nr. 10.
 Tinglysningslovens § 15, stk. 2, drejer sig om afvisning af dokumenter fra  

 tingbogen.
 Den foreslåede bestemmelse tilsigter at bringe lovteksten i  

 overensstemmelse med praksis ved tinglysningskontorerne, hvor man ikke  

 sletter afviste dokumenter af dagbogen.
 Hensynet til god journalføring tilsiger, at det af dagbogen fremgår,  

 hvilke dokumenter, der er modtaget, uanset om de er blevet tinglyst eller  

 afvist.
 Til nr. 11.
 Efter tinglysningslovens § 15, stk. 2, 2. pkt., skal et pantebrev altid  

 angive de enkelte foranstående hæftelser.
Det foreslås, at det ved alle panterettigheder, bortset fra  

 retspant og lovbestemt pant, skal angives i dokumentet, hvilke foranstående  

 hæftelser, der respekteres.
Herved løses den tvivl, som der er i dag med  

 hensyn til behandlingen af pantstiftende servitutter.
 Ved retspant forstås panterettigheder, som stiftes ved en judiciel akt,  

 f.eks. udlæg eller konkurs.
 Der henvises til de almindelige bemærkninger, pkt. 5.2.6.
 Til nr. 12.
Ved den foreslåede bestemmelse udvides tinglysningspåtegningen med  

 oplysning om dagbogsdato og -nummer.
Herved kan tinglysningskontorets arbejde  

 tilrettelægges mere rationelt.
Tinglysningspåtegningen foretages i umiddelbar  

 forlængelse af indførelsen i tingbogen.
 Efter den foreslåede affattelse kan tinglysningspåtegninger ske ved enten  

 en traditionel påtegning, en udskrift, der klæbes på dokumentet, eller et  

 print, som påføres dokumentet eller vedhæftes dette.
 Der henvises til bemærkningerne til lovforslagets § 1, nr. 8.
 Til nr. 13.
 Tinglysningslovens § 16, stk. 3, drejer sig om behandlingen af dokumenter,  

 når der er fastsat frister for fjernelse af mangler ved dem.
 Det foreslås, at dokumenter, der er tinglyst med frist til berigtigelse af  

 et forhold, når fristen er udløbet ikke skal slettes i dagbogen, men alene i  

 tingbogen.
 Om begrundelsen herfor henvises til bemærkningerne til lovforslagets § 1,  

 nr. 10.
 Til nr. 14, 15 og 16.
 Det foreslås at ophæve tinglysningslovens ubetingede krav om, at der skal  

 benyttes anbefalet brev ved meddelelser til anmelderen om afvisning m.v. samt  

 ved tilbagesendelse af gældende pantebreve (nr. 14 og 15).
 Justitsministeren bemyndiges efter forslaget til at fastsætte regler om,  

 på hvilken måde forsendelse skal ske (nr. 16).
 Det følger af forslagene, at alle dokumenter fremover skal indføres  

 i dagbogen, der således kommer til at fungere som tinglysningskontorets  

 journal.
 Der henvises til bemærkningerne til forslagets § 1, nr. 10 og 13.
 Til nr. 17.
 Tinglysningslovens § 17 drejer sig om tingbogens indretning og førelse.
Ved den foreslåede nye affattelse af bestemmelsen foreslås det, at  

 dokumentets udsteder i overensstemmelse med fast praksis ikke skal  

 anføres i tingbogen.
Dette udelukker ikke, at der anføres oplysning herom,  

 når der er særlig grund til det, f.eks. hvis der er flere udstedere.
 Det foreslås endvidere, at det ved betingede rettigheder ikke skal  

 angives, hvad betingelsen går ud på, men alene, at rettigheden er betinget.
Endvidere foreslås det, at anførelse af pantehæftelsers prioritetsstilling  

 skal kunne ske ved nummerering.
Pantehæftelser vil dermed i almindelighed  

 kunne anføres i prioritetsorden i den elektroniske tingbog, idet de vil kunne  

 anføres uden særskilt angivelse af de respekterede prioriteter.
Kun i  

 tilfælde, hvor prioritetsstillingen ikke fremgår entydigt af tingbogen, bør  

 respektoplysninger o.lign. anføres.
Der henvises til Betænkning nr.  

 1177/1989, side 27 ff, samt de almindelige bemærkninger, pkt. 5.2.3.
Det foreslås endvidere, at pantekreditors adresse ikke længere skal  

 angives i tingbogen.
Oplysning om kreditorers adresser vil fortsat kunne  

 fremskaffes fra dokumentgenparterne i aktmappen.
Dette vil f.eks. kunne være  

 aktuelt ved indkaldelse til tvangsauktion.
I praksis er disse  

 adresseoplysninger dog ofte forkerte som følge af senere adresseændringer  

 m.v.
 Der henvises til bemærkningerne på side 26 f i Betænkning nr. 1177/1989.
Endvidere foreslås det, at den elektroniske tingbog alene skal indeholde  

 oplysning om aktuelle rettigheder, d.v.s. rettigheder, der er tinglyst uden  

 senere at være aflyst eller udslettet.
Ved aflysning og udsletning overføres  

 de pågældende rettigheder til et særligt, »historisk« register, jf.  

 lovforslagets § 1, nr. 43 (§ 50 c, stk. 4).
 Der henvises til Betænkning nr. 1177/1989, side 48 f og de almindelige  

 bemærkninger, pkt. 5.2.3. og pkt. 7.
 Princippet om offentlighed med hensyn til tingbogens oplysninger  

 opretholdes ved den foreslåede bestemmelse, hvorefter der som hidtil efter  

 anmodning udstedes udskrifter af tingbogen.
Justitsministeren bemyndiges ved forslaget til at fastsætte de nærmere  

 regler om udskrifter af den elektroniske tingbog, herunder om bekræftelse af  

 udskrifter, samt om, hvordan udskrifter skal udformes og forsendes.  

 Edb-systemet vil kunne indrettes således, at udskrifter udskrives og  

 forsendes centralt, eventuelt uden underskrift, men på autoriseret  

 udskriftspapir.
Der henvises til bemærkningerne herom i Betænkning nr.  

 1177/1989, side 45 f.
 Til nr. 18.
Ved forslaget ophæves nogle bestemmelser om den praktiske håndtering af  

 tingbogens løsblade.
Disse bestemmelser mister deres betydning ved  

 indførelsen af edb-tinglysning.
 Til nr. 19.
Ved forslaget ophæves adgangen til at opføre flere forskellige - ikke  

 matrikulært sammenhørende - ejendomme på samme blad i tingbogen.
Der er ikke  

 praktisk behov for en sådan regel med et edb-system.
 Hertil kommer, at fælles ejendomsblade for flere ejendomme ville skabe  

 uklarhed og manglende overensstemmelse med matrikelsystemet og andre  

 ejendomsdatasystemer.
 Til nr. 20.
 Ændringen er en konsekvens af den foreslåede bestemmelse i § 1, nr. 19.
 Til nr. 21.
 Bestemmelsen i tinglysningslovens § 20 drejer sig om tinglysningsdommerens  

 udsletning af rettigheder og rettelse af fejl m.v. i tingbogen.
 I forbindelse med den almindelige gennemgang af samtlige ejendomsblade ved  

 konverteringen af tingbogen til edb vil denne bestemmelse få stor betydning.  

 Letter man anvendelsen af § 20 fremover, vil det ligeledes medvirke til at  

 bevare den større klarhed, der vil følge af denne almindelige gennemgang og  

 af anvendelsen af edb-systemet i øvrigt.
 På denne baggrund foreslås det at lempe reglerne om udsletning af  

 rettigheder, der formentlig, men ikke åbenbart, kan slettes.
 Der stilles således efter forslaget ikke længere krav om, at rettighederne  

 i visse tilfælde skal være over 20 år gamle, før de kan slettes.
 Det foreslås endvidere at ophæve kravet om, at annoncering efter  

 berettigede skal ske to gange, og om, at særskilt meddelelse til den, der  

 efter tingbogen er berettiget, skal sendes ved anbefalet brev.
 Endelig er der foretaget en sproglig forenkling af hele bestemmelsen.
 Lempelserne vil bl.a. kunne få betydning for muligheden for at slette  

 servitutter, der bliver uaktuelle i forbindelse med lokalplaner o.l.  

 Ligeledes vil bestemmelsen kunne få betydning i andre tilfælde, hvor man ved  

 ekspedition af et tinglysningsdokument, f.eks. om overdragelse, bliver  

 opmærksom på spørgsmålet om en servituts fortsatte betydning.
 Der henvises til de almindelige bemærkninger, pkt. 5.2.5.
 Til nr. 22 og 23.
 Efter tinglysningslovens § 21, stk. 4, skal der anvendes et helt nyt  

 ejendomsblad ved sammenlægning af ejendomme.
Det foreslås, at denne regel ændres, således at oplysningerne i stedet  

 skal samles på en af de sammenlagte ejendommes blad.
Denne fremgangsmåde er  

 lettere og sikrere at anvende med et edb-system.
 Der er endvidere foretaget visse redaktionelle ændringer af  

 bestemmelserne.
 Til nr. 24.
 Tinglysningslovens § 22 drejer sig om behandlingen af ejendomme, der  

 udstykkes.
 Efter tinglysningslovens § 22, stk. 3, skal tinglysningsdommeren i  

 forbindelse med udstykninger være den udstykkende behjælpelig ved anvendelse  

 af tinglysningslovens § 20, stk. 2, som drejer sig om udslettelse af  

 rettigheder, der formentlig er ophørt.
 Det fastslås, at tinglysningsdommeren fremover skal bistå den udstykkende  

 ved at anvende alle muligheder for udslettelse efter  

 tinglysningslovens § 20. Dommeren skal efter omstændighederne vejlede den  

 udstykkende herom.
 Til nr. 25.
Efter forslaget skal der oprettes ejendomsblade for nyudstykkede ejendomme  

 samtidig med, at udstykningen noteres på hovedejendommens blad.
Notering om  

 udstykningen skal ske straks ved modtagelsen af udstykningsmeddelelse fra  

 matrikelmyndighederne.
I første omgang henvises blot til de rettigheder, der  

 er tinglyst på hovedejendommen.
Senest ved tinglysning af skøde på den  

 enkelte udstykkede ejendom, anføres de relevante rettigheder på den  

 udstykkede ejendoms blad.
Denne fremgangsmåde indebærer, at udstykninger vil fremgå af tingbogen på  

 det tidligst mulige tidspunkt.
Der vil endvidere være overensstemmelse mellem  

 tingbogen og matriklen.
Den ændrede fremgangsmåde vil som følge af  

 edb-systemets muligheder ikke medføre nogen arbejdsmæssig belastning af  

 tinglysningskontoret.
Det foreslås endvidere, at § 22 skal finde tilsvarende anvendelse i  

 forbindelse med opdeling af en ejendom i ejerlejligheder, således at opdeling  

 i ejerlejligheder behandles på samme måde som udstykning af grunde.
Der skal  

 således bl.a. foretages en vurdering af de servitutter, som er tinglyst på  

 hovedejendommen.
 Der henvises til bemærkningerne i Betænkning nr. 1177/ 1989, side 21 ff,  

 samt de almindelige bemærkninger, pkt. 5.2.5.
 Til nr. 26.
 Tinglysningslovens § 34 drejer sig om statens erstatningspligt for visse  

 fejl i tingbogen eller tinglysningspåtegningen.
 Forslaget indebærer, at staten ikke er erstatningsansvarlig for fejl i  

 tingbogens angivelse af en ejendoms adresse.
 Begrundelsen herfor er, at adresseoplysninger ikke har tinglysningsmæssig  

 betydning.
 Til nr. 27 og nr. 39.
 De foreslåede ændringer er en konsekvens af forslaget om indførelse af  

 bilbogen, jf. forslagets § 1, nr. 28.
 De foreslåede ændringer i tinglysningslovens §§ 37 og 47 b, stk. 2,  

 indebærer i forhold til gældende ret visse begrænsninger i reglerne om  

 tilbehørspant.
 Det foreslås, at de køretøjer m.v., der er omfattet af bilbogssystemet  

 (jf. nedenfor til nr. 28), ikke skal være omfattet af reglerne om pant i  

 driftstilbehør. Ønskes disse køretøjer m.v. pantsat, må der herefter udstedes  

 særskilt pantebrev og ske særskilt tinglysning i bilbogen.
 Ændringerne har betydning for kreditorer, der har pant enten i fast  

 ejendom eller i driftsinventar m.v. i en erhvervsvirksomhed, der drives fra  

 en lejet ejendom, og hvortil biler m.v. efter de gældende regler kan være  

 tilbehør, som er omfattet af panteretten.
 Der henvises til de almindelige bemærkninger, pkt. 5.3.5.
 Til nr. 28.
 Der foreslås indsat et helt nyt kapitel i tinglysningsloven om tinglysning  

 i bilbogen.
 I det følgende henvises til de enkelte bestemmelser i forslaget til  

 kapitel 6 a.:
Til § 42 c Bestemmelsen angiver, hvilke aktiver, der foreslås omfattet af de nye  

 regler om tinglysning af visse rettigheder i biler m.v.
 Det foreslås, at reglerne skal omfatte motorkøretøjer, påhængs- og  

 sættevogne til biler samt campingvogne.
Afgrænsningen indebærer, at reglerne kommer til at omfatte biler, herunder  

 busser, almindelige personbiler, lastbiler og varebiler, motorcykler,  

 påhængs- og sættevogne til biler samt campingvogne.
Uden for ordningen falder  

 derimod traktorer, motorredskaber, traktorpåhængsvogne, påhængsvogne til  

 motorredskaber, påhængsredskaber, knallerter, cykler og kørestole.
Heller  

 ikke sidevogne til motorcykler omfattes, bl.a. fordi disse ikke registreres i  

 Centralregisteret for Motorkøretøjer.
 Der henvises til Betænkning nr. 1190/1990, kapitel 6.2, og de almindelige  

 bemærkninger, pkt. 5.3.2.
Til § 42 d Bestemmelsen fastsætter i stk. 1, at ejendomsforbehold, underpant samt  

 retsforfølgning i de køretøjer, der er nævnt i § 42 c, skal tinglyses for at  

 opnå beskyttelse mod aftaler, der i god tro indgås om køretøjet, og mod  

 retsforfølgning.
Ved retsforfølgning gælder denne tinglysningspligt dog kun,  

 for så vidt skyldneren ikke er frataget rådigheden over køretøjet.
Det er i  

 den forbindelse uden betydning, om rådighedsfratagelsen først sker som led i  

 retsforfølgningen, jf. f.eks. retsplejelovens § 523, stk. 1, og § 633, stk.  

 1.
Uden for ordningen falder håndpant, tilbageholdsret, brugsrettigheder,  

 herunder leasing, og ejendomsret.
Begæringer om tinglysning af sådanne  

 rettigheder i bilbogen vil skulle afvises, da tinglysning er åbenbart  

 overflødig, jf. den foreslåede § 42 f, stk. 1, 2. pkt., sammenholdt med  

 reglen i tinglysningslovens § 15, stk. 2.
 Der henvises endvidere til de almindelige bemærkninger, pkt. 5.3.3. og  

 pkt. 5.3.4. samt Betænkning nr. 1190/1990, kapitel 6.3.
Det foreslåede stk. 2 indebærer, at overdragelse eller anden overførelse  

 af de rettigheder, der er nævnt i stk.1, ikke behøver at blive tinglyst, når  

 rettighederne een gang er tinglyst.
Et praktisk eksempel på en sådan  

 overdragelse er, at en ejendomsforbeholdssælger overdrager (diskonterer)  

 afbetalingskontrakten til sin bank.
 Den foreslåede bestemmelse i stk. 2 gælder alle rettigheder, der er  

 omfattet af stk. 1, uanset om de er knyttet til omsætningspapirer eller ej.
Til § 42 e Ved forslaget fastsættes, at bilbogen - ligesom personbogen, jf. nedenfor  

 til lovforslagets § 1 nr. 31, - føres under eet for hele landet ved retten i  

 Århus.
 Bestemmelsen omhandler i øvrigt grundlaget for tinglysning i bilbogen,  

 herunder de formelle krav til tinglysningsdokumenterne.
 Der henvises til de almindelige bemærkninger, pkt. 5.3.6. og pkt. 6.
Til § 42 f Bestemmelsen indeholder nærmere regler om tinglysningsmåden.
I alt  

 væsentligt foreslås de regler herom, som gælder inden for tinglysningslovens  

 område i øvrigt, overført til det nye bilbogssystem.
Der kan således i  

 tvivlstilfælde findes støtte for retsanvendelsen i reglerne om  

 tinglysningsmåden ved fast ejendom og (andet) løsøre og den praksis, der er  

 udviklet i tilknytning hertil.
Anmærkningssystemet videreføres således.
Herudover foreslås det, at  

 anmærkning gøres obligatorisk i nogle nærmere opregnede tilfælde, hvor  

 afvigelse mellem oplysningerne i dokumentet og oplysningerne i  

 Centralregistret for Motorkøretøjer typisk vil dække over uregelmæssigheder.  

 Anmærkning kan herudover gives, hvor en afvigelse i øvrigt kan give mistanke  

 om uregelmæssigheder.
 Der henvises til Betænkning nr. 1190/1990, kapitel 6.6 samt bilag 3 om  

 anmærkninger m.v.
Til § 42 g Bestemmelsen indeholder nærmere regler om tinglysningens retsvirkninger.
Det foreslås, at et dokument skal anses for tinglyst, når det er indført i  

 bilbogen og udleveret eller afsendt fra tinglysningskontoret.
Denne regel  

 gælder ved fast ejendom udtrykkeligt for gyldighedsvirkningen efter  

 tinglysningslovens § 27, men må også antages at gælde for  

 prioritetsvirkningen efter § 1 og legitimationsvirkningen efter § 29.
Det foreslås endvidere, at tinglysningens retsvirkninger ligesom ved fast  

 ejendom og løsøre i øvrigt regnes fra den dag, da dokumentet anmeldes til  

 tinglysning, og, at dokumenter, der anmeldes samme dag, ligestilles.
Det  

 foreslåede stk. 1 er således en præcisering og tilsigter ikke nogen  

 afvigelser i forhold til de gældende regler for fast ejendom og pantebreve i  

 løsøre, jf. tinglysningslovens § 25 og § 46.
Med hensyn til udslettelse af tinglyste rettigheder foreslås, at  

 tinglysningen kun gælder for 10 år, medmindre der begæres forlængelse af  

 denne frist.
Reglen svarer til den gældende regel i tinglysningslovens § 47  

 om, at pantebreve i bestemte løsøregenstande udslettes efter 10 år.
Endelig foreslås det, at reglerne om fejlrettelse og erstatning i  

 tinglysningslovens §§ 34-35 finder tilsvarende anvendelse.
Det bemærkes, at  

 reglerne om kære i § 36 efter deres indhold også gælder for tinglysning  

 vedrørende løsøre m.v.
 Der henvises til Betænkning nr. 1190/1990, side 80-81, samt de almindelige  

 bemærkninger pkt. 5.3.4.
Til § 42 h Bestemmelsen medfører, at reglerne i tinglysningslovens § 42 a om ret til  

 postindbetaling og om påkrav som betingelse for at kræve pantegælden  

 indfriet, finder tilsvarende anvendelse på pantebreve i de køretøjer, som er  

 nævnt i § 42 c.
 Der henvises til Betænkning nr.1190/1990, s. 81.
 Til nr. 29.
 Ved bestemmelsen gives tinglysningslovens kapitel 7 en overskrift.
 Til nr. 30 og 31.
Det foreslås, at personbogen føres centralt for hele landet.
Personbogen  

 skal efter forslaget sammen med bilbogen føres ved retten i Århus, jf. den  

 foreslåede § 43 a.
 Der foreslås en række redaktionelle ændringer af den gældende § 43 i  

 tinglysningsloven. Ændringerne tilsigter, bl.a. ved at opdele den i flere  

 paragraffer, at gøre bestemmelsen lettere at læse i sammenhæng med de  

 foreslåede nye regler om tinglysning i bilbogen.
 Der foreslås ingen ændringer i personbogens indhold, bortset fra dem, der  

 følger af, at rettigheder i biler fremover skal tinglyses i bilbogen.
 Efter den foreslåede nye § 43 b, stk. 1, skal tinglysningsdokumenter til  

 personbogen på samme måde som med hensyn til fast ejendom angive anmelderens  

 eventuelle telefonnummer, jf. forslagets § 1, nr. 4. Endvidere ændres  

 betegnelsen »stiftelse« i den gældende bestemmelse til det mere  

 nutidige »selvejende institution«.
Efter den foreslåede § 43 b, stk. 2, afskaffes aktmappen med genparter af  

 de tinglyste dokumenter, sådan som det også foreslås med hensyn til bilbogen.  

 Dette følger af, at en henvisning i den gældende § 43 til § 9, stk. 1, 2. og  

 3. pkt., udgår.
Genpartssystemet foreslås dog opretholdt for ægtepagter.
Der  

 henvises til de almindelige bemærkninger, pkt. 5.4.2.
 Til nr. 32.
 Ved forslaget ophæves en bestemmelse om den praktiske arbejdsgang  

 vedrørende genparter.
 Ændringen er en konsekvens af forslaget om at afskaffe  

 personbogs-aktmappen, jf. forslagets § 1, nr. 31.
Efter forslaget skal der fortsat opbevares genparter af ægtepagter.
De  

 fornødne regler herom kan fastsættes administrativt i medfør af den i § 1,  

 nr. 42, foreslåede bestemmelse (§ 50, stk. 2).
 Til nr. 33.
 Ved forslaget ophæves lovens § 45, hvorefter alle personbogsdokumenter  

 skal offentliggøres i Tingbladet.
 Der henvises til de almindelige bemærkninger, pkt. 7.4.
 Til nr. 34.
 Efter de gældende regler anses et dokument vedrørende løsøre for tinglyst,  

 når det er indført i personbogen.
Det foreslås, at et dokument fremover skal anses for tinglyst, når det er  

 indført i personbogen og afsendt eller udleveret fra  

 tinglysningskontoret.
Herved bringes reglen i overensstemmelse med ordningen  

 vedrørende fast ejendom, jf. tinglysningslovens § 27.
 Endvidere er der foretaget redaktionelle ændringer, således at der med  

 hensyn til tinglysningens retsvirkninger blot henvises til reglerne  

 vedrørende bilbogen.
 Der henvises til bemærkningerne til lovforslagets § 1, nr. 28, vedrørende  

 bilbogen (§ 42g).
 Til nr. 35.
 Ændringen er en konsekvens af, at pantebreve vedrørende biler m.v. efter  

 forslaget fremover ikke skal tinglyses i personbogen men i bilbogen, jf.  

 lovforslagets § 1, nr. 28 (§ 42c).
 Til nr. 36.
 Efter lovforslagets § 1, nr. 31, skal alle dokumenter, der skal tinglyses  

 i personbogen, fremover indgives til retten i Århus.
 Det foreslås derfor at ophæve bestemmelserne i tinglysningslovens § 47 om,  

 til hvilket tinglysningskontor disse dokumenter skal indgives.
 Endvidere ophæves en aldrig udnyttet bemyndigelse for justitsministeren  

 til at etablere et centralt register for tinglyste løsørepantebreve.
 Til nr. 37.
 Bestemmelsen, der drejer sig om den tidsmæssige udstrækning af  

 tinglysningens retsvirkninger, foreslås ændret, således at der henvises til  

 reglerne vedrørende bilbogen.
 Med hensyn til pantebreve i bestemte løsøregenstande opretholdes  

 således den hidtil gældende ordning, hvorefter udsletning sker efter 10 år.
 Som noget nyt foreslås det, at 10-års reglen også skal gælde med hensyn  

 til pantebreve efter tinglysningslovens § 47 b, stk. 2. Det forudsættes, at  

 der med et passende varsel, f.eks. 3 måneder inden sletningen, udskrives en  

 meddelelse herom, der sendes til den registrerede rettighedshaver.
 Der henvises til de almindelige bemærkninger, pkt. 5.4.2.
 Til nr. 38.
 Der er tale om en konsekvensændring, jf. lovforslagets § 1, nr. 36.
 Til nr. 40.
 Ved forslaget indsættes som § 49 a en ny bestemmelse, hvorefter  

 tinglysningslovens § 20 finder tilsvarende anvendelse ved udsletning af andre  

 dokumenter i personbogen end pantebreve.
 Udsletning af løsørepantebreve skal ske efter 10 år, medmindre der  

 forinden er begæret fornyet tinglysning, jf. lovforslagets § 1, nr. 37.
 Der vil bl.a. kunne fastlægges rutiner, hvorefter f.eks. ægtepagter  

 overføres til det »historiske« register en vis tid efter  

 opretternes død.
 Der henvises til bemærkningerne ovenfor til nr. 21 om tinglysningslovens §  

 20 og nedenfor til § 6 vedrørende overførelse af de eksisterende oplysninger  

 i bl.a. personbogen til det nye edb-system.
 Til nr. 41.
 Som følge af forslaget om at indføre visse nye administrative bestemmelser  

 samt visse bestemmelser om gebyr og straf, jf. forslagets § 1, nr. 42 og 45,  

 foreslås overskriften til lovens afsnit III ændret i overensstemmelse hermed.
 Til nr. 42.
 Ved forslaget fastsættes i loven, at tinglysning kan ske ved hjælp af edb,  

 både med hensyn til dagbogen, tingbogen, bilbogen og personbogen.
 Endvidere samles reglerne om offentliggørelse af tinglysningsdokumenter i  

 een bestemmelse.
Der kan i medfør af forslaget til § 50, stk. 2, bl.a. fastsættes regler om  

 oplysning om personnumre som grundlag for tinglysning i bilbogen eller  

 personbogen.
Der vil først blive fastsat regler herom, når bilbogen og den  

 elektroniske personbog er klar til brug, jf. herved de almindelige  

 bemærkninger, pkt. 8. Det må antages, at personnummer i givet fald vil være  

 omfattet af skyldnerens oplysningspligt efter reglen i retsplejelovens § 497.  

 Dette vil have betydning i forbindelse med udlæg i biler m.v.
 Det bemærkes, at oplysninger i edb-registrene om personnumre ikke må  

 videregives, jf. forslaget til § 50 c, stk. 1 (forslagets § 1, nr. 43).
 Endvidere kan der i medfør af bestemmelsen bl.a. fastsættes regler om, at  

 et selskabs registreringsnummer i Erhvervs- og Selskabsstyrelsen skal fremgå  

 af tinglysningsdokumenterne.
 Der henvises til de almindelige bemærkninger, pkt. 7.
 Til nr. 43.
 Der foreslås en række nye regler om edb-anvendelse, hvorom henvises til de  

 almindelige bemærkninger, pkt. 7.
I tilfælde, hvor der gives ekstern terminaladgang til  

 edb-registrene, bortset fra det »historiske« register, vil det rent  

 teknisk ske via et centralt forespørgselssystem for hele landet.
Af praktiske  

 grunde foreslås det derfor (§ 50 c, stk. 9), at afgørelser vedrørende  

 terminaladgang og anden videregivelse efter reglerne i § 50 c, stk. 3 og stk.  

 5-7, træffes ved retten i Århus, hvor den centrale bilbog og personbog efter  

 lovforslaget skal føres.
Afgørelser om videregivelse i øvrigt, herunder efter  

 § 50 c, stk. 2 og 4, træffes som hidtil af vedkommende tinglysningsdommer.
Det bemærkes, at forslaget til § 50 c, stk. 5, 2. pkt., i  

 tinglysningsloven indebærer, at oplysninger, som efter forslaget til § 50 b  

 kan registreres i tinglysningsvæsenets registre, kan overføres elektronisk  

 fra andre offentlige edb-systemer.
Denne ordning, der således ikke  

 indebærer en udvidelse af, hvad der kan registreres, kan f.eks.  

 omfatte lokalplanoplysninger, der findes i Planregistret, eller oplysning om  

 matrikulære ændringer, der findes i Matrikelregistret.
 Om forsøg med datakommunikation i forbindelse med private  

 tinglysningsdokumenter henvises til bemærkningerne til forslagets § 1, nr. 44  

 og de almindelige bemærkninger, pkt. 7.5.
 Til nr. 44.
 Efter de gældende regler skal pantebreve være oprettet på  

 Justitsministeriets pantebrevsformularer.
Ved forslaget bemyndiges justitsministeren til at fastsætte regler om, at  

 også andre dokumenter end pantebreve skal være oprettet på blanketter, der er  

 godkendt af justitsministeren.
Sådanne dokumenter vil kunne være skøder og  

 dokumenter vedrørende servitutter.
 Justitsministeren bemyndiges efter forslaget endvidere til at fastsætte  

 regler om, at tinglysningsdokumenter vedrørende bil- og personbogen skal  

 indleveres i en sådan form, at de kan aflæses maskinelt.
 Forslaget indeholder endelig en bemyndigelse for justitsministeren til at  

 iværksætte forsøg med tinglysning på grundlag af elektronisk overførelse af  

 oplysninger.
 Der vil i medfør af bestemmelsen bl.a. kunne iværksættes forsøg med at  

 anmelde visse pantebreve vedrørende fast ejendom i elektronisk form.
Endelig indeholder forslaget en bemyndigelse for justitsministeren til at  

 iværksætte forsøg med elektronisk videregivelse af oplysninger til et  

 realkreditinstitut.
Der henvises herom til de almindelige bemærkninger pkt.  

 7.5.
 Der henvises i øvrigt til de almindelige bemærkninger, pkt. 5.2.2.,  

 5.2.7.1., 5.3.6. og 5.4.2.
 Der henvises endvidere til Betænkning nr. 1177/1989, kapitel 3 I.
 Til nr. 45.
Det foreslås, at der skal kunne fastsættes regler om betaling for  

 offentlighedens brug af de muligheder for forskellige former for udtræk, som  

 tinglysningskontorerne vil kunne tilbyde med det nye edb-system.
Der vil  

 bl.a. kunne opkræves gebyr for at benytte de terminaler, som bliver opstillet  

 på tinglysningskontorerne m.v.
Endvidere vil der f.eks. kunne opkræves et  

 højere gebyr for særligt omfattende udtræk.
 Det foreslås endvidere, at overtrædelse af forbudet mod uberettiget  

 anvendelse af registrerede oplysninger, jf. forslagets § 1, nr. 43 (§ 50 c,  

 stk. 8), skal kunne straffes med bøde.
 Der henvises til de almindelige bemækninger, pkt. 7.
 Til nr. 46.
 Ved forslaget ophæves en overgangsbestemmelse, hvorefter 10-årsfristen for  

 løsørepantebreve i tinglysningslovens § 47 først regnes fra  

 tinglysningslovens ikrafttrædelsestidspunkt, hvis pantebrevene er tinglyst  

 inden dette tidspunkt, dvs. inden den 1. januar 1928. Bestemmelsen er  

 forlængst uden betydning.
 Til § 2.
 Ved forslaget foretages visse ændringer af retsvirkningsloven.  

 Ændringerne hænger sammen med forslaget om at føre personbogen centralt.
 I dag registreres alle tinglyste ægtepagter, bosondringsbegæringer og  

 rettighedsfratagelser efter retsvirkningslovens § 12, i et centralt register,  

 der føres i Justitsministeriet (Justitsministeriets Ægtepagtsregister).  

 Registret føres manuelt.
 Ved central edb-tinglysning for hele landet bliver ægtepagtsregistret  

 overflødigt, og det foreslås derfor nedlagt.
Offentligheden vil fortsat have adgang til oplysninger om tinglyste  

 ægtepagter m.v.
Oplysningerne kan fremover findes i den centrale personbog.
 Ved forslaget foreskrives det direkte i retsvirkningsloven, at ægtepagter  

 skal tinglyses i personbogen.
 Til § 3.
 Til nr. 1.
 Det foreslås at udvide antallet af dommere ved retten i Århus med een i  

 forbindelse med etableringen af en central tinglysningsafdeling for bil- og  

 personbogen.
 Der henvises til de almindelige bemærkninger, pkt. 6.
 Til nr. 2.
 Den foreslåede nye bestemmelse er en konsekvens af forslaget om indførelse  

 af bilbogen, jf. bemærkningerne til lovforslagets § 1, nr. 28.
 De materielle regler om rækkefølgen mellem flere udlæg og reglerne om  

 forældelse af udlæg findes i rpl. § 526. Rækkefølgen mellem flere udlæg  

 afhænger som udgangspunkt af, hvornår der er indgivet anmodning om udlæg.
Det foreslås, at rækkefølgen mellem flere udlæg i de køretøjer, der er  

 nævnt i forslaget til § 42 c i tinglysningsloven, skal afgøres efter  

 tinglysningstidspunktet, jf. forslaget til § 42 d, stk. 1. Dette svarer til,  

 hvad der gælder for fast ejendom og registrerede skibe m.v.
Det foreslås  

 endvidere, at forældelsesreglerne for udlæg i de køretøjer, der er nævnt i  

 forslaget til § 42 c, følger de almindelige udsletningsregler i forslaget til  

 § 42 g, stk. 2 (10 år).
 Til § 4.
 Til nr. 1.
 Ved forslaget forhøjes tinglysningsafgiften fra 500 til 530 kr.
 Der henvises til de almindelige bemærkninger, pkt. 9.
 Til nr. 2.
Efter de gældende regler i retsafgiftslovens § 41 b, stk. 1, svares  

 tinglysningsafgiften af dokumenter, der anmeldes, og som skal indføres i dagbogen.
 Lovforslagets § 1, nr. 16, indebærer bl.a., at ethvert dokument skal  

 indføres i dagbogen, hvis det vedrører forhold, som kan eller skal  

 registreres i tingbogen.
 På denne baggrund er betingelsen vedrørende indførelse i dagbogen  

 overflødig, og den foreslås derfor ophævet.
 Der skal ikke betales tinglysningsafgift af dokumenter, der ikke  

 tinglyses, men alene noteres i tingbogen.
 Til nr. 3.
Notarialforretninger, hvor notaren skal bekræfte, at en afskrift eller en  

 kopi af et dokument er i overensstemmelse med originalen, omfatter ofte et  

 stort antal enslydende dokumenter.
I mange tilfælde er dokumenterne også  

 meget omfangsrige, hvilket medfører en ikke uvæsentlig arbejdsmæssig  

 belastning af notarialkontorerne ved kontrollen af genparternes  

 overensstemmelse med originalen.
 Efter den gældende bestemmelse i retsafgiftslovens § 43 skal der uanset  

 antallet af dokumenter, der skal bekræftes, kun betales en retsafgift på 100  

 kr.
Det foreslås derfor, at retsafgiftslovens § 43 ændres, således at der skal  

 betales en afgift på 100 kr. for hvert dokument, der skal bekræftes.
Herved  

 opnås i højere grad dækning for det offentliges udgifter ved bekræftelsen.
 Til § 5.
 Bestemmelsen indeholder ikrafttrædelsesreglerne.
 Af hensyn til den praktiske gennemførelse af edb-omlægningen foreslås det,  

 at loven træder i kraft efter justitsministerens nærmere bestemmelse.
 For så vidt angår de forslag, der vedrører tingbogen, vil ikrafttrædelsen  

 ske retskreds for retskreds i takt med konverteringen af tingbogen til edb.  

 De hidtidige bestemmelser vil således endnu i en årrække finde anvendelse i  

 de retskredse, hvor tingbogen endnu ikke er omlagt til edb.
En række bestemmelser i forslaget drejer sig om forenklinger m.v., der kan  

 finde anvendelse også under det nuværende manuelle system.
Endvidere  

 indeholder forslaget visse bestemmelser vedrørende forberedelsen af  

 edb-projektet.
Disse bestemmelser foreslås sat i kraft allerede forud for  

 edb-omlægningen, jf. stk. 2.
 Med hensyn til de forslag, der vedrører bilbogen og  

personbogen, vil ikrafttrædelsen ske samtidig for hele landet, så  

 snart edb-systemet er etableret og de øvrige tekniske og organisatoriske  

 forudsætninger er til stede.
 Med hensyn til de fornødne overgangsregler vedrørende bilbogen henvises  

 til lovforslagets §§ 7-9.
 Ændringen af tinglysningsafgiften, jf. forslagets § 4, nr. 1-2, foreslås  

 at træde i kraft dagen efter bekendtgørelsen i Lovtidende.
Til § 6 Ved forslaget bemyndiges justitsministeren til at fastsætte regler om  

 overførelse af tingbogen og personbogen til edb (konvertering).
 Det vil i disse regler kunne fastsættes, at overførelse af visse  

 oplysninger af praktiske grunde kan undlades midlertidigt, men således at  

 fornøden advarsel herom indsættes i det elektroniske informationssystem.
Det foreslås endvidere, at afgørelser vedrørende overførelse træffes ved  

 retten i Århus.
Kære til landsretten skal ske inden 14 dage efter at  

 anmelderen har fået meddelelse om afgørelsen.
Den foreslåede bestemmelse indebærer for så vidt angår overførelse af  

 tingbogens oplysninger, at kære skal ske til den landsret, i hvis kreds  

 ejendommen ligger.
For så vidt angår overførelse af personbogens oplysninger  

 skal kære ske til den landsret, i hvis kreds dokumentet er tinglyst.
Er et  

 dokument tinglyst i flere retskredse, der ikke ligger i samme landsretskreds,  

 kan den kærende således bestemme, til hvilken landsret kære skal ske.
 Meddelelse om afgørelser vedrørende overførelse m.v. vil blive givet i  

 samme omfang som der i dag gives meddelelse om tinglysningsafgørelser.
 Til §§ 7-9.
 Bestemmelserne indeholder overgangsregler vedrørende bilbogen.
 Der henvises til det, der er anført i de almindelige bemærkninger, pkt.  

 8.2.2.
Efter 2. behandling den 2. april 1992 § 1 I lov om tinglysning, jf. lovbekendtgørelse nr. 622 af 15. september  

 1986, som senest ændret ved lov nr. 322 af 31. maj 1991, foretages følgende  

 ændringer:
 1. I § 7, stk. 1, ændres »underretsdommeren« til:  

 »byretsdommeren«.
 2. § 7, stk. 2, 2. pkt., ophæves.
 3. § 8, stk. 2, ophæves.
 Stk. 3 og 4 bliver herefter stk. 2 og 3.
 4. I § 9, stk. 3, 1. pkt., ændres ordene »eller blad i  

 tingbogen efter justitsministerens bestemmelse samt anmelderens navn og  

 bopæl« til: »samt anmelderens navn, adresse og eventuelle  

 telefonnummer«.
 5. I § 10, stk. 2, 1. pkt., ændres »sagfører«  

 til: »advokat«.
 6. I § 14, stk. 1, tilføjes efter 2. pkt. som 3. pkt.:
»Begæres flere rettigheder tinglyst ved samme dokument, indføres  

 dokumentet i dagbogen for hver af disse rettigheder for sig.« 7. § 14, stk. 2, affattes således:
»Stk. 2. Mangler dokumentet angivelse af ejendommens  

 matrikelbetegnelse, anmelderens navn, adresse og eventuelle telefonnummer,  

 pantedebitors eller pantekreditors adresse, for så vidt denne ikke må anses  

 for almindeligt bekendt, eller navn og adresse for en fuldmægtig, jf. § 9,  

 stk. 3, eller er angivelsen forkert, afvises det, medmindre fejlen eller  

 mangelen rettes af anmelderen.
Justitsministeren kan bestemme, at andre fejl  

 og mangler ved dokumentet skal have samme virkning.
Mangler dokumentet  

 underskrift af udsteder og ved skøder og pantebreve af vitterlighedsvidner,  

 eller er genpart ikke vedlagt, afvises det.« 8. § 14, stk. 3, 1. pkt., ophæves.
 9. § 14, stk. 4, ophæves.
 10. I § 15, stk. 2, 1. pkt., udgår ordene », ligesom  

 det slettes af dagbogen«.
 11. I § 15, stk. 5, 2. pkt., ændres ordene »et  

 pantebrev« til: »et dokument vedrørende panteret, bortset fra  

 retspant og lovbestemt pant,».
 12. § 16, stk. 2, affattes således:
» Stk. 2. Når dokumentet er indført i tingbogen, forsynes det  

 og genparten med oplysning om, at det er tinglyst, om den dag, det er indført  

 i dagbogen, samt om dagbogsnummer.« 13. I § 16, stk. 3, 2. pkt., ændres ordene »såvel i  

 dagbog som tingbog« til: »i tingbogen«.
 14. I § 16, stk. 4, 2. pkt., udgår ordene »ved  

 anbefalet brev«.
 15. § 16, stk. 4, 4. pkt., ophæves.
 16. § 16, stk. 5, affattes således:
» Stk. 5. Justitsministeren fastsætter nærmere regler om  

 fremgangsmåden ved tilbagesendelse af dokumenter.« 17. § 17 affattes således:
 » § 17. I tingbogen har hver ejendom i retskredsen sit blad  

 (ejendomsblad).
Stk. 2. Dokumenterne indføres kort ved angivelse af dokumentets  

 karakter og den, til hvem det er udstedt, den dag, dokumentet er indført i  

 dagbogen, samt dagbogsnummer.
Ved rettigheder, der er knyttet til en  

 tidsfrist, anføres denne.
Er rettigheden betinget, anføres dette.
Stk. 3. Ved brugskontrakter anføres tidsvilkår.
Ved  

 panterettigheder anføres pantesum, rentefod og prioritetsstilling.  

 Prioritetsstilling kan anføres ved nummerering.
 Stk. 4. Ved aflysning og udsletning af rettigheder slettes  

 indførelsen i tingbogen og overføres til et særligt register, jf. § 50 c,  

 stk. 4.
Stk. 5. Der udstedes efter anmodning udskrift af ejendomsbladet.  

 Justitsministeren fastsætter nærmere regler om bekræftelse samt om  

 udskrifters udformning og forsendelse.« 18. § 18, stk. 2 og 3, ophæves.
 19. § 19, stk. 2, ophæves.
 20. I § 19, stk. 3, der bliver stk. 2, udgår ordene  

 »og der ikke er indrettet et fælles ejendomsblad,».
 21. § 20 affattes således:
 » § 20. Dommeren sletter rettigheder, der åbenbart er ophørt.
Stk. 2. Findes der i tingbogen uudslettede rettigheder, der må  

 antages at have mistet deres betydning, eller som sandsynligvis er ophørt,  

 eller hvortil der efter al rimelighed ikke længere findes nogen berettiget,  

 indkalder dommeren mulige indehavere af rettighederne.
Indkaldelse skal ske  

 ved offentliggørelse i Statstidende og et på stedet udbredt dagblad med et  

 varsel på ikke under 3 uger.
Endvidere sendes der så vidt muligt indkaldelse  

 til den, der i tingbogen er anført som den berettigede.
Melder der sig ingen  

 inden fristens udløb, udslettes rettigheden af tingbogen.
Stk. 3. Bliver dommeren opmærksom på fejl i tingbogens gengivelse  

 af aktens dokumenter eller i dens oplysninger om ejendommen, skal disse  

 straks rettes.« 22. § 21, stk. 4, affattes således:
» Stk. 4. Når sammenlægningen er sket, anføres de gældende  

 rettigheder på eet ejendomsblad.
På ejendomsbladet må herefter alene anføres  

 sådanne rettigheder, for hvilke hele den nye ejendom hæfter.« 23. § 21, stk. 5, ophæves.
 24. I § 22, stk. 3, ændres »§ 20, stk. 2« til:  

 »§ 20«.
 25. § 22, stk. 4-8, affattes således:
» Stk. 4. Modtages der meddelelse om en udstykning eller  

 matrikulering efter de herom gældende regler, opretter dommeren straks  

 ejendomsblade for de nye ejendomme.
Udstykning noteres på den udstykkede  

 ejendoms blad.
 Stk. 5. På de nye ejendomsblade anføres i adkomst-, byrde- og  

 hæftelsesrubrikken en kort henvisning til hovedejendommens blad.
Stk. 6. Senest ved første tinglysning af skøde anføres de byrder  

 og hæftelser, der hviler på den enkelte nye ejendom.
Er den nye ejendom ikke  

 frigjort for de hæftelser, der hviler på hovedejendommen, anføres disse  

 samtidig.
 Stk. 7. Reglen i § 23, stk. 3, finder også anvendelse i disse  

 tilfælde.
Stk. 8. Reglerne i stk. 1-7 finder tilsvarende anvendelse ved  

 opdeling i ejerlejligheder.« 26. I § 34, stk. 2, 2. pkt., tilføjes efter ordene  

 »arealets størrelse,»: »af ejendommens adresse, eller«.
 27. I § 37 indsættes efter stk. 2 som stk. 3:
»Stk. 3. Reglerne i stk. 1 og 2 gælder ikke for de i § 42 c nævnte  

 køretøjer.« 28. Efter § 42 b indsættes i afsnit II:
»Kapitel 6 a Tinglysning i bilbogen § 42 c.
Reglerne i dette kapitel gælder for motorkøretøjer,  

 påhængs- og sættevogne til biler samt campingvogne.
§ 42 d.
Ejendomsforbehold og underpant i de i § 42 c nævnte  

 køretøjer skal tinglyses for at opnå beskyttelse mod aftaler, der i god tro  

 indgås om køretøjet, og mod retsforfølgning.
Det samme gælder retsforfølgning  

 i sådanne køretøjer, for så vidt skyldneren ikke er berøvet rådigheden over  

 køretøjet.
 Stk. 2. Når de i stk. 1 nævnte rettigheder er tinglyst, behøver  

 overdragelse eller anden overførelse heraf ingen tinglysning.
§ 42 e.
Tinglysning af de i § 42 d nævnte rettigheder sker i  

 bilbogen, der for hele landet føres ved retten i Århus.
Stk. 2. Som grundlag for tinglysningen kræves et dokument, der  

 anmeldes til tinglysning.
Dokumentet skal efter sit indhold gå ud på at  

 fastslå, stifte, forandre eller ophæve en ret over et bestemt køretøj. § 9,  

 stk. 4 og 5, og § 10, stk. 3, finder tilsvarende anvendelse.
Stk. 3. Ved dokumenter om ejendomsforbehold og ved pantebreve  

 finder § 10, stk. 2, 1. og 3.-5. pkt., og ved pantebreve tillige § 11, stk.  

 2, tilsvarende anvendelse.
Ved tinglysning af retsforfølgning skal der  

 fremlægges erklæring fra den myndighed, der har foretaget handlingen, eller  

 bekræftet udskrift af dens bøger.
§ 42 f.
Ved anmeldelsen til tinglysning indføres dokumentet i  

 dagbogen. § 8, stk. 2 og 3, § 14, stk. 1, 2. og 3. pkt., og stk. 3, og § 15,  

 stk. 1-3, finder tilsvarende anvendelse.
Stk. 2. Dokumenter om ejendomsforbehold og pantebreve skal angive  

 de enkelte foranstående hæftelser og disses beløb. § 15, stk. 4, og stk. 5,  

 1. pkt., finder tilsvarende anvendelse.
Er køretøjet ikke registreret i  

 Centralregisteret for Motorkøretøjer, er den registrerede ejer en anden end  

 den på dokumentet angivne, eller er det til stelnummeret svarende  

 registreringsnummer et andet end det på dokumentet angivne, skal der gives  

 anmærkning herom.
Afviger dokumentets indhold i øvrigt væsentligt fra det  

 nævnte registers oplysninger, kan der gives anmærkning herom.
Stk. 3. Foreligger der ingen hindring for tinglysningen, eller kan  

 dokumentet tinglyses med anmærkning, indføres det i bilbogen.
En eventuel  

 anmærkning indføres kort i bilbogen. § 16, stk. 1, 3. pkt., og stk. 2-4,  

 finder tilsvarende anvendelse.
 Stk. 4. Justitsministeren fastsætter nærmere regler om  

 tinglysningsmåden.
§ 42 g.
Et dokument anses for tinglyst, når det er indført i  

 bilbogen og udleveret eller afsendt fra tinglysningskontoret.
Tinglysningens  

 retsvirkninger regnes fra den dag, da dokumentet anmeldes til tinglysning.  

 Dokumenter, der anmeldes til tinglysning samme dag, ligestilles.
 Stk. 2. Tinglyste rettigheder udslettes af bilbogen, når der er  

 forløbet 10 år efter dokumentets tinglysning og der ikke inden udløbet af  

 denne frist er anmeldt fornyet tinglysning.
 Stk. 3. §§ 34 og 35 finder tilsvarende anvendelse.
§ 42 h.
Bestemmelserne i § 42 a finder tilsvarende anvendelse på  

 pantebreve i de køretøjer, der er nævnt i § 42 c.« 29. Overskriften til kapitel 7 affattes således:
»Kapitel 7 Tinglysning i personbogen«.
 30. § 43 affattes således:
» § 43. Dokumenter, der ikke skal tinglyses efter reglerne i  

 kapitel 6 a, og som enten angår en persons rådighed over løsøre eller over en  

 persons formue i almindelighed, skal tinglyses i de tilfælde, der er nævnt  

 nedenfor, samt hvor det i øvrigt er bestemt i lovgivningen.« 31. Efter § 43 indsættes:
» § 43 a.
Tinglysning af de i § 43 nævnte dokumenter sker i  

 personbogen, der for hele landet føres ved retten i Århus.
 Stk. 2. Personbogen kan deles i særskilte afdelinger for de  

 forskellige arter af dokumenter.
§ 43 b.
Dokumenter, der anmeldes til tinglysning, skal angå en  

 bestemt person, forening, selskab, selvejende institution el. lign. og skal  

 øverst på første side angive anmelderens navn, adresse og eventuelle  

 telefonnummer.
Stk. 2. § 9, stk. 1, 1. og 3. pkt., stk. 4-6, § 10, stk. 1-3, og §  

 11, stk. 2, finder tilsvarende anvendelse ved tinglysning af de her nævnte  

 dokumenter.
Ved tinglysning af ægtepagter finder endvidere § 9, stk. 1, 2.  

 pkt., tilsvarende anvendelse.
Stk. 3. Hvad der i §§ 15 og 16 er fastsat om en prøvelse ud fra og  

 indførelse i tingbogen, finder tilsvarende anvendelse.« 32. § 44 affattes således:
 » § 44. Ved anmeldelsen til tinglysning indføres dokumentet i  

 dagbogen.
Stk. 2. Dokumentet skal indføres i personbogen senest 10 dage  

 efter indførelsen i dagbogen.
I øvrigt finder § 14 tilsvarende  

 anvendelse.« 33. § 45 ophæves.
 34. § 46 affattes således:
» § 46. Et dokument anses for tinglyst, når det er indført i  

 personbogen og udleveret eller afsendt fra tinglysningskontoret.
Med hensyn  

 til tinglysningens retsvirkninger finder § 42 g, stk. 1, 2. og 3. pkt.,  

 tilsvarende anvendelse.« 35. I § 47, stk. 1, indsættes efter »løsøre,»:  

 »som ikke er nævnt i § 42 c,».
 36. § 47, stk. 2 og stk. 6, ophæves.
 Stk. 3-5 bliver herefter stk. 2-4.
 37. § 47, stk. 4, der bliver stk. 3, affattes således:
»Stk. 3. Reglen i § 42 g, stk. 2, finder tilsvarende  

 anvendelse med hensyn til pantebreve som nævnt i stk. 1.« 38. I § 47, stk. 5, der bliver stk. 4, ændres »stk.
 1-3« til: »stk. 1 og 2«.
 39. I § 47 b, stk. 2, indsættes efter 2. pkt. som 3.  

 pkt.:
»Reglerne i 1. og 2. pkt. gælder ikke for de i § 42 c nævnte  

 køretøjer.« 40. Efter § 49 indsættes:
» § 49 a.
Ved udsletning af andre dokumenter end pantebreve  

 som nævnt i § 47, stk. 1, finder § 20 tilsvarende anvendelse.« 41. Overskriften til afsnit III affattes således:
»III.
Administrative bestemmelser, gebyr- og strafbestemmelser  

 m.v.« 42. § 50 affattes således:
»§ 50. Alle adkomstdokumenter og pantebreve vedrørende fast  

 ejendom, der anmeldes til tinglysning, skal snarest muligt gøres offentligt  

 tilgængelige.
Det samme gælder pantebreve, der anmeldes til tinglysning i  

 bilbogen, samt dokumenter, der anmeldes til tinglysning i personbogen.  

 Justitsministeren fastsætter nærmere regler herom.
 Stk. 2. Justitsministeren fastsætter nærmere regler om grundlaget  

 for tinglysning, herunder eventuelt om oplysning om personnumre ved  

 tinglysning i bilbog eller personbog, indleveringstid for dokumenter og  

 indretning og førelse af dagbog, tingbog, bilbog og personbog samt  

 videregivelse af oplysninger, herunder efter § 50 c.
Stk. 3. Dagbogen, tingbogen, bilbogen og personbogen kan føres ved  

 hjælp af edb.
Anvendes edb i tinglysningen, gælder reglerne i § 50 a-e.« 43. Efter § 50 indsættes:
» § 50 a.
Formålet med edb-registrering efter § 50, stk. 3, er  

 at tilvejebringe et arbejdsregister for tinglysningsvæsenet og et grundlag  

 for formidling af tinglysningsoplysninger til offentligheden samt for  

 udarbejdelse af statistik.
§ 50 b.
Der må kun registreres oplysninger, der har betydning for  

 varetagelsen af tinglysningsopgaverne, samt oplysninger, der har væsentlig  

 betydning for de i § 50 c, stk. 3, nr. 1 og 2, nævnte myndigheders og  

 erhvervsdrivendes brug af tinglysningsoplysninger.
§ 50 c.
Oplysninger i edb-registrene om personnumre må ikke  

 videregives.
Stk. 2. Oplysninger i edb-registrene i øvrigt er tilgængelige for  

 enhver ved personlig henvendelse til tinglysningskontoret.
Oplysningerne kan  

 gives via terminaler, der opstilles på tinglysningskontorerne eller andre  

 steder efter justitsministerens bestemmelse.
Stk. 3. Oplysninger i edb-registrene kan ved terminaladgang i  

 øvrigt (ekstern terminaladgang) kun videregives til 1) offentlige myndigheder, såfremt tinglysningsoplysninger har betydning  

 for udøvelsen af myndighedens virksomhed, 2) kreditinstitutter, ejendomsmæglere og ejendomshandlere, advokater,  

 forsikringsselskaber, landinspektører og andre, der i erhvervsmæssigt øjemed  

 udfører opgaver vedrørende overdragelse, forsikring, retsforfølgning,  

 retsforhold i øvrigt, belåning af fast ejendom og løsøre samt fysisk råden  

 over fast ejendom, og 3) organisationer, der varetager forbruger- eller brancheinteresser med  

 henblik på rådgivning vedrørende de i nr. 2 nævnte forhold.
 Stk. 4. Oplysninger, der slettes eller aflyses, overføres til et  

 særligt register (historisk register). Adkomstoplysninger fra dette register  

 kan videregives efter reglerne i stk. 2 og 3. Andre oplysninger fra det  

 særlige register kan kun videregives til brug i konkrete retsforhold.  

 Fuldstændige oplysninger skal dog efter anmodning videregives til den, som  

 oplysningerne angår.
Stk. 5. Tinglysningsregistrene må ikke samkøres med private eller  

 andre offentlige edb-registre, medmindre andet er fastsat ved lov.
Der kan  

 dog foretages samkøring med offentlige registre med henblik på overførelse af  

 oplysninger til tinglysningsregistrene som led i etableringen af disse eller  

 som led i tinglysningsregistrenes løbende ajourføring samt til statistiske og  

 videnskabelige formål.
Endvidere kan der ske sammenstilling via terminal med  

 offentligt tilgængelige oplysninger fra andre offentlige registre vedrørende  

 faste ejendomme.
 Stk. 6. Der må ikke videregives masseoplysninger, jf. dog § 50,  

 stk. 1.
 Stk. 7. Videregivelse efter § 50, stk. 1, af oplysninger  

 vedrørende bestemt angivne faste ejendomme og løsøregenstande kan ske løbende  

 til de myndigheder og erhvervsdrivende, der er nævnt i stk. 3, nr. 1 og 2.  

 Sådanne oplysninger må ikke udleveres på edb.
 Stk. 8. Oplysninger, der videregives efter stk. 2-7, må ikke  

 anvendes med henblik på at skaffe nye kunder eller i øvrigt med henblik på  

 andre formål end overdragelse, forsikring, retsforfølgning og retsforhold i  

 øvrigt, belåning af fast ejendom og løsøre, kreditvurdering, fysisk råden  

 over fast ejendom samt rådgivning i forbindelse med disse formål.
Stk. 9. Afgørelser vedrørende terminaladgang og anden  

 videregivelse efter stk. 3 og stk. 5-7 træffes ved retten i Århus.
Kære af  

 dommerens afgørelser sker til den landsret, i hvis kreds den, som anmoder om  

 videregivelse, har hjemting.
§ 50 d.
Justitsministeren fastsætter efter drøftelse med  

 Registertilsynet nærmere regler med henblik på at sikre, at oplysninger i  

 tinglysningsregistrene ikke tilintetgøres, forvanskes eller uberettiget  

 indføjes, slettes eller ændres, jf. §§ 20, 42 g, stk. 2, og 49, samt med  

 henblik på at sikre, at oplysningerne ikke misbruges eller kommer til  

 uvedkommendes kendskab.
Stk. 2. Landsretternes præsidenter fører tilsyn med  

 tinglysningsregistrene.
Præsidenternes afgørelser er endelige.
 Stk. 3. Justitsministeren fastsætter nærmere regler om dette  

 tilsyn efter forhandling med landsretternes præsidenter og Registertilsynet.
§ 50 e.
Med bøde straffes den, der anvender en oplysning i strid  

 med bestemmelsen i § 50 c, stk. 8. For overtrædelser, der begås af  

 aktieselskaber, anpartsselskaber eller lignende, kan der pålægges selskabet  

 som sådant bødeansvar.« § 50 a bliver herefter § 50 f.
 44. I § 50 a, der bliver § 50 f, indsættes efter stk. 1 som  

stk. 2-4:
 »Stk. 2. Justitsministeren kan bestemme, at andre dokumenter, der  

 anmeldes til tinglysning, skal være oprettet på blanketter, som er godkendt  

 af justitsministeren.
 Stk. 3. Justitsministeren kan bestemme, at dokumenter, der  

 anmeldes til tinglysning i bilbogen eller personbogen, skal være oprettet  

 således, at de kan aflæses maskinelt.
Stk. 4. Justitsministeren kan uanset bestemmelserne i § 50 c, stk.  

 5-7, fastsætte regler om forsøg med tinglysning på grundlag af elektronisk  

 overførelse af oplysninger samt om forsøg med elektronisk videregivelse af  

 oplysninger til et realkreditinstitut.
Det kan i disse regler fastsættes, at  

 tinglysning af elektroniske dokumenter skal have samme retsvirkning som  

 tinglysning af andre dokumenter.« 45. Efter § 50 a, der bliver § 50 f, indsættes:
» § 50 g.
Justitsministeren kan fastsætte regler om betaling  

 for elektroniske forespørgsler til tinglysningskontorets bøger m.v.
Krav på  

 betaling kan i reglerne tillægges udpantningsret.« 46. § 52, stk. 4, ophæves.
§ 2 I lov om ægteskabets retsvirkninger, jf. lovbekendtgørelse nr. 149 af 8.  

 marts 1991, foretages følgende ændringer:
 1. I § 12, stk. 3, ændres ordene »indtegnes i  

 ægtepagtsbogen« til: »tinglyses i personbogen«.
 2. § 37 affattes således:
» § 37. Ægtepagt må for at blive gyldig tinglyses i  

 personbogen, jf. kapitel 6.« 3. I § 43 ændres ordene »indtegning i  

 ægtepagtsbogen« til: »tinglysning i personbogen«.
 4. § 49 affattes således:
» § 49. Enhver af ægtefællerne har ret til at begære  

 ægtepagten tinglyst i personbogen.« 5. §§ 50 og 51 ophæves.
 6. I § 53, stk. 2, ændres »ægtepagtsbogen« til:  

 »personbogen«.
§ 3 I lov om rettens pleje, jf. lovbekendtgørelse nr. 748 af 1. december  

 1989, som ændret bl.a. ved lov nr. 941 af 27. december 1991 og senest ved § 2  

 i lov nr. 6 af 3. januar 1992, foretages følgende ændringer:
 1. I § 15, stk. 2, ændres »13« til:  

 »14«.
 2. I § 526 indsættes efter stk. 4:
» Stk. 5. Reglerne i stk. 1-4 gælder ikke for udlæg i biler  

 m.v., som skal tinglyses efter reglerne i tinglysningslovens kapitel 6  

 a.« § 4 I lov om retsafgifter, jf. lovbekendtgørelse nr. 460 af 27. juni 1989,  

 som senest ændret ved lov nr. 943 af 27. december 1991, foretages følgende  

 ændringer:
 1. I § 41 b, stk. 1, udgår ordene », og som skal  

 indføres i dagbogen«.
 2. § 43 affattes således:
» § 43. For notarens bekræftelse af, at en afskrift eller en  

 kopi, der ikke er omfattet af § 48, er i overensstemmelse med det originale  

 dokument, svares en afgift på 100 kr.« § 5 Stk. 1. Loven træder i kraft efter justitsministerens nærmere  

 bestemmelse.
Bestemmelserne i § 1, nr. 13, 17, 20, 22 og 25, kan alene sættes  

 i kraft for retskredse, hvor tinglysning sker ved anvendelse af edb.
 Stk. 2. Bestemmelserne i § 1, nr. 1-12, 14-16, 21, 24, 26 og  

 42-44, træder dog i kraft den 1. juli 1992.
 Stk. 3. § 4 træder i kraft dagen efter bekendtgørelsen i  

 Lovtidende.
§ 6 Stk. 1. Justitsministeren kan fastsætte regler vedrørende  

 overførelse af tingbogens oplysninger til elektronisk tingbog og om  

 overførelse af personbogens oplysninger til elektronisk bilbog og personbog.
Stk. 2. Afgørelser vedrørende overførelse, herunder om udsletning,  

 anførelse af prioritetsorden m.v., træffes ved retten i Århus.
Dommerens  

 afgørelser kan kæres efter reglerne i tinglysningslovens § 36. Kære sker til  

 den landsret, i hvis kreds det pågældende dokument er tinglyst.
§ 7 Stk. 1. Pantebreve i biler m.v., som inden lovens ikrafttræden er  

 tinglyst efter reglerne i tinglysningslovens § 47, bevarer uden tinglysning i  

 bilbogen deres gyldighed mod aftaler, der i god tro indgås med pantets ejer,  

 og mod retsforfølgning i overensstemmelse med de hidtidige regler.
 Stk. 2. Det kan i regler, der fastsættes efter § 6, stk. 1,  

 bestemmes, at fordringshaveren eller den, der skal have meddelelse efter  

 retsplejelovens § 544, har pligt til efter dommerens anmodning at afgive de  

 oplysninger, herunder personnummer, der er nødvendige for at indføre de i  

 stk. 1 nævnte pantebreve i bilbogen, og at det i sådanne anmodninger uanset  

 reglen i stk. 1 kan bestemmes, at pantebrevet udslettes af personbogen,  

 såfremt oplysningerne ikke modtages inden en frist, der fastsættes i  

 anmodningen.
Stk. 3. Skyldnere har pligt til at give fordringshavere de  

 oplysninger, der er nødvendige, for at disse kan få indført deres rettigheder  

 i bilbogen.
Overtrædelse af 1. pkt. straffes med bøde og er undergivet privat  

 påtale.
Stk. 4. Udgifter, som en fordringshaver med føje har afholdt med  

 henblik på at give de oplysninger, der efter stk. 2 og 3 er nødvendige for at  

 få indført fordringshaverens rettigheder i bilbogen, kan af denne kræves  

 erstattet hos skyldneren.
Det beløb, der kan kræves efter 1. pkt., kan dog  

 ikke overstige 200 kr.
Stk. 5. Godtroende erhververe af rettigheder over biler m.v. har  

 ret til erstatning af statskassen, hvis aftalen er indgået mere end 2 år  

 efter lovens ikrafttræden, og hvis de lider tab som følge af reglen i stk. 1  

 i tilfælde, hvor pantebrevet ikke er indført i bilbogen eller er indført  

 fejlagtigt.
Tinglysningslovens §§ 34 og 35 finder herved tilsvarende  

 anvendelse.
§ 8 Stk. 1. Ejendomsforbehold og udlæg, som efter de herom gældende  

 regler har opnået beskyttelse mod aftaler og mod retsforfølgning, og som  

 kræves tinglyst efter denne lov, bevarer kun deres beskyttelse i  

 overensstemmelse med de for disse rettigheder gældende regler i 2 år fra  

 lovens ikrafttræden, medmindre de forinden er tinglyst efter reglerne i  

 tinglysningslovens kapitel 6 a, som affattet ved denne lovs § 1, nr. 28. Ved  

 tinglysning af sådanne rettigheder inden for den nævnte frist betales ikke  

 tinglysningsafgift.
Stk. 2. Justitsministeren kan fastsætte nærmere regler om  

 tinglysning af de i stk. 1 nævnte rettigheder.
Det kan i disse regler  

 fastsættes, at der i forbindelse med anmeldelsen til tinglysning skal  

 anvendes en særlig blanket.
Denne lovs § 7, stk. 3 og 4, finder tilsvarende  

 anvendelse.
 Stk. 3. Fristen i tinglysningslovens § 42 f, stk. 3, jf. § 16,  

 stk. 4, gælder ikke for tinglysning af de i stk. 1 nævnte rettigheder.
§ 9 Stk. 1. Rettigheder over biler m.v. i medfør af reglerne i  

 tinglysningslovens §§ 37 og 47 b, stk. 2, og retsplejelovens § 518, stk. 2,  

 som inden lovens ikrafttræden har opnået gyldighed mod aftaler og mod  

 retsforfølgning efter de herom gældende regler, bevarer deres gyldighed i  

 overensstemmelse med de hidtidige regler.
 Stk. 2. Indehavere af de i stk. 1 nævnte rettigheder, der er  

 sikret inden lovens ikrafttræden, kan uden tinglysningsafgift og uden  

 stempelafgift få tinglyst pantebreve i bilerne m.v. i bilbogen.  

 Justitsministeren fastsætter nærmere regler om, hvilken dokumentation der  

 skal ledsage sådanne begæringer om afgiftsfri tinglysning.
 Stk. 3. Denne lovs § 7, stk. 3 og 4, og § 8, stk. 2, 2. pkt.,  

 finder tilsvarende anvendelse.
