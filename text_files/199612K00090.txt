Nr LSF 90 Forslag til Lov om beskatning ved dødsfald (dødsboskatteloven) Fremsat af skatteministeren (Carsten Koch) den 27. november 1996 Vedtaget ved tredjebehandling den 20. december 1996 Lov nr. 1221 af 27/12/1996 Afsnit I Lovens anvendelsesområde Kapitel 1 § 1. Denne lov finder anvendelse på indkomstbeskatning i  

 forbindelse med dødsfald.
Stk. 2. Pligt til at betale indkomstskat efter denne lovs  

 bestemmelser om beskatning af dødsboer påhviler dødsboer, der efter § 2, stk.  

 1 eller 2, i lov om skifte af dødsboer helt eller delvis behandles her i  

 landet.
Dødsboer, der overtages af en efterlevende ægtefælle efter denne lovs  

 § 58, stk. 1, eller stk. 2, 1. pkt., eller som afsluttes ved boudlæg uden  

 skiftebehandling efter kapitel 12 i lov om skifte af dødsboer, er dog ikke  

 skattepligtige.
 Stk. 3. Pligt til at betale indkomstskat efter denne lovs  

 bestemmelser om beskatning af dødsboer påhviler endvidere dødsboer, der  

 behandles i udlandet, og som oppebærer indkomst som nævnt i kildeskattelovens  

 § 2, som Danmark ikke efter en indgået dobbeltbeskatningsaftale er afskåret  

 fra at beskatte, bortset fra indkomst omfattet af kildeskattelovens § 2, stk.  

 1, litra h, § 65 A og § 65 C.
 Stk. 4. Pligt til at betale indkomstskat efter  

 kulbrinteskatteloven påhviler dødsboer, der behandles i udlandet, og som  

 oppebærer indkomst som nævnt i kulbrinteskatteloven, som Danmark ikke efter  

 en indgået dobbeltbeskatningsaftale er afskåret fra at beskatte.
 Stk. 5. Undtaget fra indkomstskattepligten efter stk. 2-4 er  

 dødsboer efter personer, der ved dødsfaldet var omfattet af kildeskattelovens  

 § 3, stk. 1.
 Stk. 6. For modtagere af boudlæg eller af udlodning samt for  

 personer, hvis ægtefælle er afgået ved døden, gælder skattelovgivningens  

 almindelige regler med de ændringer, der følger af denne lov.
Afsnit II Dødsboer, som er selvstændige skattesubjekter Kapitel 2 § 2. Reglerne i dette afsnit finder anvendelse i forbindelse med 1) dødsboer, som skiftes i umiddelbar forbindelse med dødsfaldet, bortset  

 fra dødsboer, der overtages af en efterlevende ægtefælle efter § 58, stk. 1,  

 nr. 2-4, eller stk. 2, 1. pkt., 2) dødsboer, der delvis udleveres til en efterlevende ægtefælle til  

 uskiftet bo, efter at der er skiftet med en eller flere livsarvinger efter  

 førstafdøde, jf. § 58, stk. 2, 2. pkt., 3) uskiftede boer, hvor den efterlevende ægtefælle i levende live skifter  

 med alle arvinger og legatarer efter førstafdøde (fuldstændigt skifte), i det  

 i § 71, stk. 3, angivne omfang, 4) dødsboer, der behandles i udlandet, og som er skattepligtige efter § 1,  

 stk. 3 eller 4, og 5) genoptagelsesboer, der ikke afsluttes ved boudlæg eller ved, at boet  

 overtages af en efterlevende ægtefælle efter § 58, stk. 1, eller stk. 2, 1.  

 pkt., i det i §§ 81-83 angivne omfang.
 Stk. 2. Uanset stk. 1, nr. 1, finder reglerne i dette afsnit i  

 forbindelse med dødsboer omfattet af § 67, stk. 1, kun anvendelse i det i §  

 67, stk. 2-6, angivne omfang.
 Stk. 3. Uanset stk. 1 og 2 finder reglerne i dette afsnit kun  

 anvendelse i det i § 52 angivne omfang, hvis skifteretten efter § 69 i lov om  

 skifte af dødsboer har besluttet, at et bo skal undergives  

 insolvensbehandling.
Kapitel 3 Dødsboets skattemæssige forhold § 3. Reglerne i dette kapitel finder anvendelse på 1) dødsboer, der omfattes af § 2, stk. 1, nr. 1 eller 2, 2) uskiftede boer som nævnt i § 2, stk. 1, nr. 3, jf. dog § 72, og 3) genoptagelsesboer som nævnt i § 2, stk. 1, nr. 5, jf. dog § 81, stk. 2  

 og 3.
Afgrænsning af dødsboets indkomst § 4. Som dødsboets indkomst anses indtægter og udgifter vedrørende  

 den formue, der tilhører dødsboet, og som er inddraget under skiftet.
 Stk. 2. Var afdøde gift ved dødsfaldet, anses gevinst og tab ved  

 udlodning af den efterlevende ægtefælles formue til andre arvinger eller  

 legatarer efter afdøde som dødsboets indkomst.
 Stk. 3. Ved afgørelsen af, hvilken ægtefælle et aktiv eller passiv  

 tilhørte ved dødsfaldet, lægges fordelingen i boopgørelsen samt den i § 76 i  

 lov om skifte af dødsboer nævnte opgørelse af den efterlevende ægtefælles  

 aktiver og passiver til grund.
 Stk. 4. Var afdøde gift ved dødsfaldet, anses afdødes andel af  

 ægtefællernes hidtidige fælleseje og skilsmissesæreje for et bo (fællesboet)  

 og afdødes hidtidige fuldstændige særeje for et bo (særboet). Undergives de  

 to boer en samlet skiftebehandling, anses afdøde dog ved anvendelsen af denne  

 lov kun for at efterlade sig et bo.
Stk. 5. Var afdøde gift ved dødsfaldet, henregnes afdødes  

 hidtidige fuldstændige særeje til fællesboet, i det omfang det inddrages  

 under skiftet i forbindelse med opfyldelsen af et vederlagskrav efter § 23 i  

 lov om ægteskabets retsvirkninger.
Fuldstændigt særeje omfattet af 1. pkt.  

 anses ved anvendelsen af denne lov som fælleseje.
Indkomstskattepligtens varighed § 5. Dødsboets indkomstskattepligt omfatter boperioden, jf. dog  

 stk. 2-4.
 Stk. 2. Ved acontoudlodning ophører dødsboets indkomstskattepligt  

 vedrørende det udloddede på udlodningsdagen, hvis boet senest 4 uger fra  

 udlodningsdagen oplyser følgende til den kommunale skattemyndighed:
 1) Udlodningsdagen.
 2) Hvad acontoudlodningen omfatter.
 3) Hvem der har modtaget acontoudlodning.
 4) Værdien af det udloddede på udlodningsdagen.
 Stk. 3. Skatteministeren kan fastsætte regler, der fritager visse  

 typer aktiver fra indberetningspligten efter stk. 2. Boets  

 indkomstskattepligt vedrørende sådanne aktiver ophører på udlodningsdagen.
 Stk. 4. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 boets indkomstskattepligt, for så vidt angår indtægter og udgifter, der kan  

 henføres til de omhandlede dele af boet, til og med skæringsdagen i  

 tillægsopgørelsen.
Skattefritagelse § 6. Et dødsbo er fritaget for at betale indkomstskat af den i §§  

 4 og 5 omhandlede indkomst, herunder skat af aktieindkomst som omhandlet i  

 personskattelovens § 4 a og skat af CFC-indkomst som omhandlet i  

 personskattelovens § 4 b, hvis boets aktiver og dets nettoformue efter  

 handelsværdien på skæringsdagen i boopgørelsen, dog ikke en tillægsopgørelse,  

 ikke overstiger et grundbeløb på henholdsvis 1.010.100 kr. og 777.000 kr.  

 Indeholdt udbytteskat efter kildeskattelovens § 65 tilbagebetales dog ikke  

 til boet.
 Stk. 2. Et dødsbo, der behandles ved bobestyrer, skal uanset stk.  

 1 altid beskattes, hvis skifteretten i medfør af § 66, stk. 2, i lov om  

 skifte af dødsboer har bestemt, at skæringsdagen for boopgørelsen udskydes.
Stk. 3. Et dødsbo, der er fritaget for beskatning efter stk. 1,  

 skal dog beskattes, hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, og hvis  

 summen af boets aktiver og dets nettoformue i henholdsvis boopgørelsen og  

 tillægsopgørelsen overstiger de i stk. 1 nævnte grænser for det indkomstår,  

 hvori skæringsdagen i boopgørelsen ligger.
Eventuel beskatning af  

 mellemperioden efter §§ 13-17 ophæves efter § 18.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, anvendes beløbsgrænserne i stk.  

 1 på summen af henholdsvis aktiver og nettoformue i de to boer.
 Stk. 5. Beløbene i stk. 1, der er angivet i 1987-niveau, reguleres  

 efter personskattelovens § 20.
Kapitel 4 Dødsboer, der er fritaget for beskatning § 7. Reglerne i dette kapitel finder anvendelse på afdødes  

 skattepligtige indkomst for mellemperioden, når afdødes bo er fritaget for  

 beskatning efter § 6.
 Mellemperiodens skattepligtige indkomst m.v.
§ 8. Afdødes skattepligtige indkomst, aktieindkomst og  

 CFC-indkomst for mellemperioden opgøres efter skattelovgivningens regler for  

 personer, medmindre andet følger af reglerne i dette kapitel.
CFC-indkomsten  

 er skattepligtig, men medregnes ikke ved opgørelsen af skattepligtig  

 indkomst, jf. § 17.
Skattepligtig indkomst § 9. Ved opgørelsen af den skattepligtige indkomst gælder  

 følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
4) Renter, der forfalder i mellemperioden, samt beregnede renter fra  

 sidste forfaldsdag til og med dødsdagen medregnes.
For renteudgifter som  

 nævnt i ligningslovens § 5, stk. 7, 1. pkt., finder ligningslovens § 5, stk.  

 7, dog anvendelse.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 Stk. 2. Skattemæssige afskrivninger for mellemperioden opgøres som  

 helårlige afskrivninger, der omregnes forholdsmæssigt. 1. pkt. gælder dog  

 ikke for aktiver, der afskrives i forhold til den del af perioden, hvori  

 aktivet har været ejet (pro anno-afskrivninger).
 Stk. 3. Indkomst, som den skattepligtige tidligere har valgt  

 beskattet efter kildeskattelovens § 48 E, er skattepligtig, men medregnes  

 ikke i den skattepligtige indkomst for mellemperioden efter stk. 1.
Stk. 4. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i mellemperioden.
Omregningen sker efter  

 forholdet mellem perioden fra begyndelsen af det kalenderår, hvori dødsfaldet  

 er sket, til og med dødsdagen, og hele mellemperioden.
Ved omregningen ses  

 bort fra indtægter og udgifter, der ikke hørte til den normale løbende  

 indkomst.
Disse indtægter og udgifter tillægges og fradrages den omregnede  

 indkomst.
Herved fremkommer den skattepligtige indkomst for mellemperioden.
Virksomhedsordningen § 10. Ved opgørelsen af den skattepligtige indkomst i  

 mellemperioden medregnes afdødes indestående på konto for opsparet overskud  

 ved udløbet af indkomståret forud for dødsåret med tillæg af den hertil  

 svarende virksomhedsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
Fradraget foretages først i overskud opsparet i indkomstårene  

 1987-90, dernæst i overskud opsparet i indkomståret 1991 og sidst i overskud  

 opsparet i indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der tilhører afdøde,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 11, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. I  

 stedet for indestående på konto for opsparet overskud ved udløbet af  

 indkomståret forud for dødsåret medregnes en forholdsmæssig del heraf  

 beregnet efter forholdet mellem den del af kapitalafkastgrundlaget ved  

 udløbet af indkomståret forud for dødsåret, der kan henføres til den nævnte  

 virksomhed, og hele kapitalafkastgrundlaget ved udløbet af indkomståret forud  

 for dødsåret.
Den forholdsmæssige andel af kapitalafkastgrundlaget ved  

 udløbet af indkomståret forud for dødsåret beregnes efter forholdet mellem  

 værdien af aktiverne ved udløbet af indkomståret forud for dødsåret i den  

 nævnte virksomhed og samtlige aktiver indskudt i virksomhedsordningen.
Ved  

 beregningen af den forholdsmæssige andel ses bort fra finansielle aktiver.  

 Foreligger der flere konti for opsparet overskud, medregnes en forholdsmæssig  

 del af hver af disse.
 Stk. 4. Stk. 1 og 2 finder ikke anvendelse i det omfang,  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse i det omfang, den efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 11. Ved opgørelsen af den skattepligtige indkomst i  

 mellemperioden medregnes afdødes indestående på konjunkturudligningskonto ved  

 udløbet af indkomståret forud for dødsåret med tillæg af den hertil svarende  

 konjunkturudligningsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der tilhører afdøde,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 10, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder.
I stedet for indestående på  

 konjunkturudligningskonto ved udløbet af indkomståret forud for dødsåret  

 medregnes en forholdsmæssig del heraf beregnet efter forholdet mellem den del  

 af kapitalafkastgrundlaget ved udløbet af indkomståret forud for dødsåret,  

 der kan henføres til den nævnte virksomhed, og hele kapitalafkastgrundlaget  

 ved udløbet af indkomståret forud for dødsåret.
Kapitalafkastgrundlaget ved  

 udløbet af indkomståret forud for dødsåret opgøres som værdien af aktiver,  

 der udelukkende benyttes erhvervsmæssigt, ved udløbet af indkomståret forud  

 for dødsåret.
Virksomhedsskattelovens § 22 a, stk. 6 og 7, finder dog  

 tilsvarende anvendelse.
 Stk. 4. Stk. 1 og 2 finder ikke anvendelse i det omfang,  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Forskudsskattens endelighed § 12. Medmindre der foretages afsluttende skatteansættelse efter §  

 13, anses afdødes indkomstskatter for mellemperioden og eventuelle  

 restskatter, der er overført til dødsåret efter kildeskattelovens § 61, stk.  

 3, for endeligt afgjort med betalingen af de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som afdøde havde optjent før dødsfaldet.
Eventuelt overført beløb efter  

 kildeskattelovens § 62 C, stk. 2, 2. pkt., anses for indregnet i de  

 foreløbige indkomstskattebeløb.
Stk. 2. Hvis afdøde anvendte et andet indkomstår end kalenderåret  

 (forskudt indkomstår), regnes som foreløbige skatter i dødsåret de beløb, som  

 forfaldt før dødsfaldet, men i det kalenderår, hvori dødsfaldet fandt sted.  

 Endvidere medregnes indkomstskatter, som skulle indeholdes af indtægter  

 indtjent i det nævnte tidsrum.
Hvis afdøde anvendte et forskudt indkomstår,  

 der udløb efter udgangen af det kalenderår, det trådte i stedet for  

 (fremadforskudt indkomstår), og hvis dødsfaldet er indtruffet den 1. januar  

 eller senere i det forskudte indkomstår, medregnes tillige de foreløbige  

 indkomstskattebeløb, som forfaldt til betaling, eller som skulle indeholdes  

 af indtægter, der er indtjent i kalenderåret forud for det år, hvori  

 dødsfaldet fandt sted.
Afsluttende skatteansættelse § 13. Afsluttende skatteansættelse af indkomsten i mellemperioden  

 kan kræves af den kommunale skattemyndighed og af dødsboet.
Var afdøde gift  

 ved dødsfaldet, og skiftes afdødes andel af fællesboet og afdødes særbo hver  

 for sig, kan hvert af boerne for sit vedkommende kræve afsluttende  

 skatteansættelse efter 1. pkt.
Stk. 2. Dødsboets krav om afsluttende skatteansættelse skal  

 fremsættes senest 6 måneder efter dødsfaldet.
Hvis boets behandlingsmåde  

 først afgøres senere end 4 måneder efter dødsfaldet, skal kravet dog først  

 fremsættes senest 2 måneder efter, at afgørelsen er truffet.
Kravet skal  

 ledsages af selvangivelse af indkomsten for mellemperioden.
 Stk. 3. Den kommunale skattemyndigheds krav om afsluttende  

 skatteansættelse skal fremsættes senest 3 måneder efter modtagelsen af en  

 opgørelse over afdødes aktiver og passiver på dødsdagen, jf. dog § 87, stk. 2  

 og 3. Fremsætter skattemyndigheden krav om afsluttende ansættelse, skal boet  

 senest 3 måneder herefter indgive selvangivelse af indkomsten for  

 mellemperioden.
Stk. 4. Der kan ikke kræves afsluttende skatteansættelse  

 vedrørende indkomst, som afdøde tidligere har valgt beskattet efter  

 kildeskattelovens § 48 E.
Skat vedrørende sådan indkomst bliver endelig ved  

 den skattepligtiges død.
Stk. 5. Der skal foretages afsluttende skatteansættelse for  

 mellemperioden, hvis 1) afdøde ved udgangen af indkomståret forud for dødsåret anvendte  

 virksomhedsordningen, jf. virksomhedsskattelovens afsnit I, og indestående på  

 konto for opsparet overskud ved udgangen af indkomståret forud for dødsåret  

 med tillæg af den hertil svarende virksomhedsskat overstiger det i § 10, stk.  

 1, nævnte grundbeløb, 2) afdøde ved udgangen af indkomståret forud for dødsfaldet anvendte  

 kapitalafkastordningen, jf. virksomhedsskattelovens afsnit II, og indestående  

 på konjunkturudligningskonto ved udgangen af indkomståret forud for dødsåret  

 med tillæg af den hertil svarende konjunkturudligningsskat overstiger det i §  

 11, stk. 1, nævnte grundbeløb, 3) en efterlevende ægtefælle i mellemperioden har drevet eller i  

 væsentligt omfang deltaget i driften af en erhvervsvirksomhed, der tilhørte  

 afdøde, og boet efter § 44, stk. 1, kræver et beløb beskattet hos den  

 efterlevende ægtefælle, eller 4) afdøde i mellemperioden har drevet eller i væsentligt omfang deltaget i  

 driften af en erhvervsvirksomhed, der tilhørte afdødes efterlevende  

 ægtefælle, og ægtefællen efter § 9, stk. 1, nr. 7, kræver et beløb beskattet  

 hos afdøde.
 Stk. 6. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen eller  

 kapitalafkastordningen på en erhvervsvirksomhed, der indgår i dødsboet,  

 medregnes ægtefællens indestående på konto for opsparet overskud eller  

 indestående på konjunkturudligningskontoen ved udgangen af indkomståret forud  

 for dødsåret med tillæg af den dertil svarende virksomhedsskat eller den  

 dertil svarende konjunkturudligningsskat ved afgørelsen af, om der skal  

 foretages afsluttende skatteansættelse efter stk. 5, nr. 1 eller 2.
 Stk. 7. I de i stk. 5, nr. 1-3, nævnte tilfælde skal der  

 selvangives for mellemperioden inden for de frister, der er nævnt i stk. 2. I  

 de i § 5, nr. 4, nævnte tilfælde skal der selvangives for mellemperioden  

 senest ved udløbet af den selvangivelsesfrist, der gælder for den  

 efterlevende ægtefælle for dødsåret.
 Stk. 8. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2, 3 og 7.
Mellemperiodeskat § 14. Af afdødes skattepligtige indkomst i mellemperioden betales  

 mellemperiodeskat med 50 pct.
 Stk. 2. I mellemperiodeskatten gives for hver påbegyndt måned fra  

 begyndelsen af dødsåret til og med den måned, hvori dødsfaldet er sket, et  

 fradrag med et grundbeløb på 1.000 kr.
 Stk. 3. Grundbeløbet i stk. 2, der er angivet i 1987-niveau,  

 reguleres efter personskattelovens § 20.
 § 15. Der opgøres et samlet beløb, der udgør summen af  

 mellemperiodeskatten som opgjort efter § 14 samt eventuel overført restskat  

 m.v. efter kildeskattelovens § 61, stk. 3, og med fradrag af eventuelt  

 overført beløb efter kildeskattelovens § 62 C, stk. 2, 2. pkt., og  

 personskattelovens § 8 a, stk. 5, samt i de i §§ 10 og 11 nævnte tilfælde den  

 til det beskattede overskud svarende virksomhedsskat og den til den  

 beskattede henlæggelse til konjunkturudligning svarende  

 konjunkturudligningsskat.
Stk. 2. Hvis differencen mellem det i stk. 1 nævnte beløb og de  

 foreløbige indkomstskattebeløb, der er forfaldet før dødsfaldet, eller som  

 skulle indeholdes af indtægter, som er indtjent før dødsfaldet, jf. dog § 16,  

 udgør et grundbeløb på 13.000 kr. eller derover, skal dødsboet betale det  

 manglende skattebeløb.
Var afdøde gift ved dødsfaldet, og skiftes afdødes  

 andel af fællesboet og afdødes særbo hver for sig, skal det manglende  

 skattebeløb fordeles mellem de to boer efter forholdet mellem den  

 skattepligtige indkomst i mellemperioden, der kan henføres til hvert af de to  

 boer.
Hvis afdøde anvendte et andet indkomstår end kalenderåret (forskudt  

 indkomstår), finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
Stk. 3. Hvis differencen mellem de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som er indtjent før dødsfaldet, og det i stk. 1 nævnte beløb udgør et  

 grundbeløb på 1.500 kr. eller derover, skal det for meget betalte beløb  

 udbetales til dødsboet.
Stk. 2, 2. pkt., finder tilsvarende anvendelse.
Hvis  

 afdøde anvendte et andet indkomstår end kalenderåret (forskudt indkomstår),  

 finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
 Stk. 4. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
Aktieindkomst § 16. Afdødes aktieindkomst i mellemperioden, der ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår ikke  

 i den skattepligtige indkomst, men beskattes endeligt efter reglerne i  

 personskattelovens § 8 a, stk. 1.
Stk. 2. Aktieindkomst, der overstiger den i personskattelovens § 8  

 a, stk. 1 og 2, nævnte beløbsgrænse, medregnes til den skattepligtige  

 indkomst i mellemperioden med 75 pct. af det overskydende beløb.
Den  

 udbytteskat, der er indeholdt i denne del af udbyttet i medfør af  

 kildeskattelovens § 65, modregnes i mellemperiodeskatten, før der foretages  

 opgørelse efter § 15, stk. 1.
 Stk. 3. Overstiger den indeholdte udbytteskat efter  

 kildeskattelovens § 65 den i personskattelovens § 8 a, stk. 1, nævnte procent  

 af den samlede aktieindkomst, modregnes det overskydende beløb i  

 mellemperiodeskatten, før der foretages opgørelse efter § 15, stk. 1. Er  

 aktieindkomsten negativ, modregnes hele den indeholdte udbytteskat i  

 mellemperiodeskatten, før der foretages opgørelse efter § 15, stk. 1.
 Stk. 4. Er aktieindkomsten negativ, fradrages 50 pct. af beløb,  

 der ikke overstiger beløbsgrænsen i personskattelovens § 8 a, stk. 1 og 2, og  

 75 pct. af beløb, der overstiger beløbsgrænsen, i den skattepligtige indkomst  

 for mellemperioden.
CFC-indkomst § 17. Afdødes CFC-indkomst i mellemperioden beskattes særskilt med  

 34 pct. § 92, stk. 1 og 2, finder tilsvarende anvendelse.
Ophævelse af mellemperiodebeskatning § 18. Er der foretaget afsluttende skatteansættelse af en afdød  

 efter §§ 13-17, og konstateres det efterfølgende, at dødsboet ikke er  

 fritaget for beskatning efter § 6, ophæves eventuel beskatning efter §§  

 13-17.
 Stk. 2. Eventuelle af boet indbetalte beløb efter § 15, stk. 2,  

 godskrives boet ved opkrævning af den beregnede dødsboskat efter § 30. I det  

 omfang, sådan godskrivning ikke kan ske, udbetales beløbet til boet.
 Stk. 3. Eventuelle til boet udbetalte beløb efter § 15, stk. 3,  

 opkræves sammen med den beregnede dødsboskat efter § 30 og behandles som en  

 del af denne med hensyn til hæftelse og inddrivelse.
Kapitel 5 Dødsboer, der ikke er fritaget for beskatning § 19. Reglerne i dette kapitel finder anvendelse, når afdødes bo  

 ikke er fritaget for beskatning efter § 6.
 Stk. 2. Afdødes og dødsboets skattepligtige indkomst opgøres under  

 et for perioden fra udløbet af afdødes sidste indkomstår forud for dødsfaldet  

 til og med skæringsdagen i boopgørelsen (bobeskatningsperioden). Indkomst som  

 nævnt i 1. pkt. benævnes bobeskatningsindkomst.
Dødsboets indtræden i afdødes eller den efterlevende ægtefælles  

 skattemæssige stilling § 20. Dødsboet indtræder i afdødes skattemæssige stilling med  

 hensyn til aktiver og passiver, der tilhørte afdøde, og som er inddraget  

 under skiftet.
Ved opgørelsen af bobeskatningsindkomsten anses boets aktiver  

 og passiver for erhvervet af boet på de tidspunkter, til de beløb og under de  

 omstændigheder, hvorved de i sin tid er erhvervet af afdøde.
Er der i afdødes  

 ejertid sket skattemæssigt relevante ændringer i et aktivs eller passivs  

 status, overtages aktivet eller passivet af boet med hensyntagen til sådanne  

 ændringer.
Stk. 2. I det omfang gevinst og tab ved udlodning af aktiver, der  

 tilhører den efterlevende ægtefælle, skal anses som boets indkomst, jf. § 4,  

 stk. 2, indtræder dødsboet i den efterlevende ægtefælles skattemæssige  

 stilling.
Stk. 1, 2. og 3. pkt., finder tilsvarende anvendelse.
 Stk. 3. Underskud, som afdøde kunne have fremført til fradrag i  

 sin skattepligtige indkomst i dødsåret, kan fradrages i  

 bobeskatningsindkomsten.
Indkomstopgørelsen i bobeskatningsperioden § 21. Bobeskatningsindkomsten opgøres efter skattelovgivningens  

 regler for personer, medmindre andet følger af reglerne i dette kapitel.
Stk. 2. Aktieindkomsten og CFC-indkomsten i bobeskatningsperioden  

 opgøres efter skattelovgivningens regler for personer, medmindre andet følger  

 af reglerne i dette kapitel.
Bobeskatningsperiodens CFC-indkomst er  

 skattepligtig, men medregnes ikke ved opgørelsen af bobeskatningsindkomsten,  

 jf. § 33.
 Stk. 3. Opgørelsen af bobeskatningsindkomsten, aktieindkomsten og  

 CFC-indkomsten foretages efter de regler, der gælder for dødsåret.
Bobeskatningsindkomsten § 22. Ved opgørelsen af bobeskatningsindkomsten gælder følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
 4) Renter, der forfalder i bobeskatningsperioden, samt beregnede renter  

 fra sidste forfaldsdag til og med skæringsdagen i boopgørelsen medregnes.  

 Renteudgifter, der på grund af afdødes forhold var omfattet af ligningslovens  

 § 5, stk. 7, 1. pkt., skal dog alene fradrages, i det omfang de er betalt af  

 afdøde i dødsåret, eller betales af boet.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 8) Vederlag, som afdøde har modtaget ved afhændelse af et forsknings-  

 eller udviklingsarbejde, og som i henhold til ligningslovens § 27 E, stk. 2,  

 ikke var medregnet til afdødes skattepligtige indkomst ved udgangen af  

 indkomståret forud for dødsåret, medregnes.
 9) Uanset bestemmelsen i afskrivningslovens § 21, stk. 2, 2. pkt., kan  

 fradrag for udgifter til ombygning eller forbedring af  

 afskrivningsberettigede bygninger og installationer i sådanne bygninger, der  

 henregnes til dødsboet på skæringsdagen i boopgørelsen, foretages efter  

 bestemmelserne i afskrivningslovens § 21, stk. 2-4 (straksfradrag).
 Stk. 2. Indskud på afdødes etableringskonto kan ikke hæves i  

 forbindelse med dødsboets etablering af selvstændig erhvervsvirksomhed som  

 omhandlet i lov om indskud på etableringskonto.
 Stk. 3. Afdødes investeringsfondshenlæggelser kan ikke hæves til  

 forlods afskrivning på dødsboets anskaffelser.
 Stk. 4. Forskudsafskrivninger, jf. afskrivningslovens afsnit IV A,  

 kan ikke foretages vedrørende dødsboets kontraherede eller planlagte  

 anskaffelser.
 Stk. 5. Indkomst, som afdøde tidligere har valgt beskattet efter  

 kildeskattelovens § 48 E, er skattepligtig, men medregnes ikke ved opgørelsen  

 af bobeskatningsindkomsten.
Stk. 6. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i bobeskatningsperioden.
Omregningen sker  

 efter forholdet mellem perioden fra begyndelsen af det kalenderår, hvori  

 dødsfaldet er sket, til og med skæringsdagen i boopgørelsen, og hele  

 bobeskatningsperioden.
Ved omregningen ses bort fra indtægter og udgifter,  

 der ikke hører til den normale løbende indkomst.
Disse indtægter og udgifter  

 tillægges og fradrages den omregnede indkomst.
Herved fremkommer  

 bobeskatningsindkomsten.
Skattemæssige afskrivninger § 23. Der kan foretages skattemæssige afskrivninger efter stk. 2-4  

 på aktiver, der henregnes til dødsboet på skæringsdagen i boopgørelsen, i det  

 omfang aktiverne udloddes med succession efter § 36, stk. 1. Der kan  

 endvidere foretages skattemæssige afskrivninger efter stk. 2 og 3 på  

 afskrivningsberettigede bygninger og installationer, der henregnes til  

 dødsboet på skæringsdagen i boopgørelsen, hvis udlodning uden succession ikke  

 medfører beskatning af genvundne afskrivninger.
 Stk. 2. Hvis bobeskatningsperioden er kortere end et år, opgøres  

 skattemæssige afskrivninger som helårlige afskrivninger, der omregnes  

 forholdsmæssigt. 1. pkt. gælder dog ikke aktiver, der afskrives i forhold til  

 den del af perioden, hvori aktivet har været ejet (pro anno-afskrivninger).
 Stk. 3. Hvis bobeskatningsperioden er længere end et år, opgøres  

 andre afskrivninger end de i afskrivningslovens afsnit I-III nævnte som  

 helårlige afskrivninger, der omregnes i forhold til den del af  

 bobeskatningsperioden, hvori aktivet har været i afdødes eller boets eje.  

 Uanset 1. pkt. kan der dog foretages skattemæssige afskrivninger svarende til  

 et helt års afskrivninger, hvis de pågældende aktiver ikke efter almindelige  

 regler afskrives ved anvendelse af pro anno-afskrivninger.
 Stk. 4. Hvis bobeskatningsperioden er længere end et år, foretages  

 afskrivninger på driftsmidler og skibe efter reglerne i afskrivningslovens  

 afsnit I-III uden omregning.
Virksomhedsordningen § 24. Ved opgørelsen af bobeskatningsindkomsten medregnes afdødes  

 indestående på konto for opsparet overskud ved udløbet af indkomståret forud  

 for dødsåret med tillæg af den hertil svarende virksomhedsskat og med fradrag  

 af et grundbeløb på 83.300 kr.
Var afdøde gift ved dødsfaldet, og skiftes  

 afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
Fradraget  

 foretages først i overskud opsparet i indkomstårene 1987-90, dernæst i  

 overskud opsparet i indkomståret 1991 og sidst i overskud opsparet i  

 indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der tilhører afdøde,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 25, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. §  

 10, stk. 3, 2.-5. pkt., finder tilsvarende anvendelse.
 Stk. 4. Stk. 1 og 2 finder ikke anvendelse, i det omfang  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 25. Ved opgørelsen af bobeskatningsindkomsten medregnes afdødes  

 indestående på konjunkturudligningskonto ved udløbet af indkomståret forud  

 for dødsåret med tillæg af den hertil svarede konjunkturudligningsskat og med  

 fradrag af et grundbeløb på 83.300 kr.
Var afdøde gift ved dødsfaldet, og  

 skiftes afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der tilhører afdøde,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 24, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder. § 11, stk. 3, 2.-4. pkt., finder  

 tilsvarende anvendelse.
 Stk. 4. Stk. 1 og 2 finder ikke anvendelse, i det omfang  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Andre regler § 26. Renter, som en efterlevende ægtefælle, arving eller legatar  

 har tilsvaret et dødsbo som følge af en acontoudlodning, er ikke  

 skattepligtige.
 Stk. 2. Beløb, som et dødsbo udbetaler som renter eller udbytte af  

 boslod, arvelod eller legat, kan ikke fradrages i bobeskatningsindkomsten,  

 men behandles skattemæssigt som henholdsvis boslod, arvelod eller legat.
 Stk. 3. Hvis den efterlevende ægtefælle, en arving eller en  

 legatar udfører arbejde for dødsboet, kan der ved opgørelsen af  

 bobeskatningsindkomsten fradrages et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Dette gælder, uanset hvilket vederlag boet har betalt den pågældende.
Dødsboets salg og andre afståelser § 27. Dødsboets salg og andre afståelser behandles efter  

 skattelovgivningens almindelige regler, jf. dog stk. 2 og 3. For udlodning  

 gælder §§ 28 og 29.
 Stk. 2. Gevinst ved et dødsbos afståelse af en ejerlejlighed  

 medregnes ikke ved opgørelsen af bobeskatningsindkomsten efter lov om  

 beskatning af fortjeneste ved førstegangsafståelse af visse ejerlejligheder  

 m.v.
Stk. 3. Gevinst eller tab ved et dødsbos afståelse af en ejendom  

 omfattet af ejendomsavancebeskatningslovens § 8 eller § 9, stk. 4, skal ikke  

 medregnes ved opgørelsen af bobeskatningsindkomsten, hvis en afståelse før  

 dødsfaldet ville have været skattefri efter disse bestemmelser.
I gevinst ved  

 et dødsbos afståelse af en ejendom omfattet af ejendomsavancebeskatningsloven  

 § 9, stk. 1, gives der et fradrag efter ejendomsavancebeskatningsloven § 9,  

 stk. 1-3, hvis der ved afståelse før dødsfaldet skulle være givet et sådant  

 fradrag.
Stk. 4. Ved opgørelsen af gevinst eller tab ved boets afståelse af  

 en ejendom, der er anskaffet af afdøde eller, når dødsboet er indtrådt i en  

 efterlevende ægtefælles skattemæssige stilling efter § 20, stk. 2, ægtefællen  

 som led i den pågældendes næringsvej, kan boet fradrage frigørelsesafgift,  

 som er pålagt i afdødes eller ægtefællens besiddelsestid.
Dette gælder dog  

 ikke, hvis frigørelsesafgiften er tilbagebetalt eller bortfaldet efter  

 frigørelsesafgiftslovens § 8 A.
 Stk. 5. Ved opgørelsen af et dødsbos gevinst eller tab ved  

 afståelse af aktier m.v., der tidligere er blevet beskattet efter  

 aktieavancebeskatningslovens § 13 a, finder aktieavancebeskatningslovens § 13  

 a, stk. 6, tilsvarende anvendelse.
 Stk. 6. I tilfælde, hvor gevinst eller tab ved udlodning omfattes  

 af stk. 1, anses de beløb, hvortil aktiverne er opført i boopgørelsen, som  

 afståelsessum, jf. dog boafgiftslovens § 12.
Udlodning § 28. Gevinst ved udlodning med succession efter § 36, stk. 1,  

 medregnes ikke ved opgørelsen af bobeskatningsindkomsten.
 Stk. 2. Tab ved udlodning behandles skattemæssigt som tab  

 konstateret ved dødsboets salg, jf. § 27. Ved opgørelsen af, hvorvidt en  

 udlodning er sket med gevinst eller tab, anses de beløb, hvortil aktiverne er  

 opført i boopgørelsen, som afståelsessum, jf. dog boafgiftslovens § 12.
 Stk. 3. Uanset stk. 1 kan dødsboet vælge helt eller delvis at lade  

 sig beskatte som ved salg, jf. § 27. Dette gælder tillige, i det omfang  

 gevinst ved afståelse af aktiver, der tilhører en efterlevende ægtefælle,  

 skal anses som boets indkomst, jf. § 4, stk. 2.
 § 29. Gevinst ved udlodning af en ejendom omfattet af  

 ejendomsavancebeskatningsloven medregnes ved opgørelsen af  

 bobeskatningsindkomsten, jf. § 27, stk. 1, idet § 27, stk. 3, dog finder  

 anvendelse. 1. pkt. gælder dog ikke, hvis ejendommen helt eller delvis blev  

 anvendt i afdødes eller en efterlevende ægtefælles erhvervsvirksomhed.  

 Udlejning af anden fast ejendom end fast ejendom som nævnt i vurderingslovens  

 § 33, stk. 4 og 7, anses ikke i denne forbindelse for erhvervsvirksomhed.
Stk. 2. Gevinst ved udlodning af børsnoterede aktier omfattet af  

 aktieavancebeskatningslovens § 2 eller § 4 medregnes ved opgørelsen af  

 bobeskatningsindkomsten, i det omfang gevinsten vedrører den del af  

 udlodningen til den enkelte modtager, der ikke overstiger en kursværdi på  

 83.300 kr.
Indgår der i en udlodning aktier med anskaffelsessummer, der  

 vedrører forskellige tidspunkter, anses de aktier, der har ældst  

 anskaffelsessum, for fortrinsvis at indgå i den del af udlodningen, der  

 beskattes efter 1. pkt.
 Stk. 3. Beløbsgrænsen i stk. 2, der er angivet i 1987-niveau,  

 reguleres efter personskattelovens § 20.
Dødsboskat § 30. Af bobeskatningsindkomsten betales dødsboskat med 50 pct.
Stk. 2. I dødsboskatten gives et bofradrag med et grundbeløb på  

 3.500 kr. for hver påbegyndt måned efter den måned, hvori dødsfaldet er sket,  

 til og med den måned, hvori skæringsdagen i boopgørelsen, dog ikke en  

 tillægsopgørelse, ligger.
Der gives dog højst bofradrag i 12 måneder.
 Stk. 3. I dødsboskatten gives endvidere for hver påbegyndt måned  

 fra begyndelsen af dødsåret til og med den måned, hvori dødsfaldet er sket,  

 et fradrag med et grundbeløb på 1.000 kr.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, fordeles fradragene efter stk. 2  

 og 3 mellem de to boer efter forholdet mellem bobeskatningsindkomsten i de to  

 boer.
 Stk. 5. I de i §§ 24 og 25 nævnte tilfælde fradrages i  

 dødsboskatten den til det beskattede opsparede overskud svarende  

 virksomhedsskat og den til den beskattede henlæggelse til konjunkturudligning  

 svarende konjunkturudligningsskat.
 Stk. 6. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i dødsboskatten.
 Stk. 7. Foreløbige indkomstskattebeløb vedrørende indtjeningen i  

 dødsåret, der er forfaldet før dødsfaldet, eller som skulle indeholdes af  

 indtægter, som er indtjent før dødsfaldet, jf. dog § 32, godskrives dødsboet.  

 Skat vedrørende indkomst, som afdøde tidligere har valgt beskattet efter  

 bestemmelsen i kildeskattelovens § 48 E, bliver dog endelig ved dødsfaldet.
 Stk. 8. Hvis afdøde anvendte et forskudt indkomstår, der udløb  

 efter udgangen af det kalenderår, det trådte i stedet for (fremadforskudt  

 indkomstår), godskrives dødsboet tillige de i stk. 8 nævnte foreløbige  

 indkomstskattebeløb vedrørende indtjeningen efter dødsåret.
 Stk. 9. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
Underskud § 31. Hvis bobeskatningsindkomsten udviser et underskud, udbetales  

 et beløb svarende til 30 pct. af det resterende beløb til dødsboet.
Beløbet  

 kan dog ikke overstige summen af de skatter, afdøde har betalt af  

 skattepligtig indkomst og aktieindkomst i de to senest afsluttede indkomstår  

 forud for dødsfaldet, samt de skatter, en efterlevende ægtefælle har betalt  

 af skattepligtig indkomst og aktieindkomst i de to senest afsluttede  

 indkomstår forud for dødsfaldet, i dødsåret og i indkomstår, der fuldt ud  

 omfattes af boperioden.
Skat af indkomst, som er valgt beskattet efter  

 bestemmelsen i kildeskattelovens § 48 E, indgår ikke ved opgørelsen af  

 betalte skatter efter 2. pkt. 1.-3. pkt. finder ikke anvendelse, hvis  

 dødsboets skattefritagelse er bortfaldet i medfør af § 6, stk. 2.
Aktieindkomst § 32. Hvis bobeskatningsperiodens aktieindkomst ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår  

 aktieindkomsten ikke i bobeskatningsindkomsten, men beskattes endeligt efter  

 reglerne i personskattelovens § 8 a, stk. 1.
Stk. 2. Hvis bobeskatningsperiodens aktieindkomst overstiger den i  

 personskattelovens § 8 a, stk. 1 og 2, nævnte beløbsgrænse, indgår  

 aktieindkomsten i bobeskatningsindkomsten med 75 pct. af det overskydende  

 beløb.
Den udbytteskat, der er indeholdt i denne del af udbyttet i medfør af  

 kildeskattelovens § 65, modregnes i dødsboskatten efter reglerne i  

 kildeskattelovens § 67.
 Stk. 3. Hvis den indeholdte udbytteskat efter kildeskattelovens §  

 65 overstiger den i personskattelovens § 8 a, stk. 1, nævnte procent af den  

 samlede aktieindkomst i bobeskatningsperioden, modregnes det overskydende  

 beløb i dødsboskatten efter reglerne i kildeskattelovens § 67. Er  

 aktieindkomsten negativ, modregnes hele den indeholdte udbytteskat i  

 dødsboskatten efter reglerne i kildeskattelovens § 67.
 Stk. 4. Hvis bobeskatningsperiodens aktieindkomst er negativ,  

 fradrages 50 pct. af beløb, der ikke overstiger beløbsgrænsen i  

 personskattelovens § 8 a, stk. 1, og 75 pct. af beløb, der overstiger  

 beløbsgrænsen, i bobeskatningsindkomsten.
CFC-indkomst § 33. Bobeskatningsperiodens CFC-indkomst beskattes særskilt med  

 34 pct. § 92, stk. 1, 2 og 4, finder tilsvarende anvendelse.
Kapitel 6 Beskatningen af udlodning hos modtageren § 34. Reglerne i dette kapitel finder anvendelse ved udlodning fra  

 boer, der omfattes af § 3.
§ 35. Indkomstskattepligten af udloddede aktiver påhviler  

 modtageren fra og med dagen efter den dag, hvor boets indkomstskattepligt  

 ophører efter § 5. Ved udlodning af rentebærende aktiver kan modtageren i det  

 første indkomstår, hvori renteindtægter af aktivet forfalder, fradrage  

 beregnede renteindtægter fra sidste forfaldsdag forud for ophøret af boets  

 indkomstskattepligt efter § 5 til og med den dag, hvor boets  

 indkomstskattepligt er ophørt.
Ved den efterfølgende beskatning af modtageren  

 gælder i øvrigt skattelovgivningens almindelige regler med de ændringer, der  

 følger af §§ 36-40.
 Stk. 2. Medmindre andet følger af §§ 36-38, anses et udloddet  

 aktiv for anskaffet af modtageren på tidspunktet for skattepligtens overgang  

 til denne efter stk. 1, 1. pkt., til den værdi, hvormed aktivet er medtaget i  

 boopgørelsen, jf. dog boafgiftslovens § 12.
Succession § 36. Konstateres der ved udlodning af aktiver fra et bo, der ikke  

 er fritaget for beskatning efter § 6, en gevinst, indtræder modtageren i  

 boets skattemæssige stilling (succederer), medmindre andet følger af §§ 37 og  

 38. Indtræden i boets skattemæssige stilling (succession) kan dog ikke ske i  

 det omfang, gevinsten skal beskattes i boet efter § 28, stk. 3, eller § 29.
Stk. 2. Ved den efterfølgende beskatning af modtageren af  

 udlodning med succession anses et udloddet aktiv for erhvervet af modtageren  

 på det tidspunkt, til det beløb og under de omstændigheder, hvorved det i sin  

 tid er erhvervet af afdøde, boet eller, når boet er indtrådt i den  

 efterlevende ægtefælles skattemæssige stilling efter § 20, stk. 2,  

 ægtefællen.
Er der i afdødes, boets eller ægtefællens ejertid sket  

 skattemæssigt relevante ændringer i et aktivs status, overtages aktivet af  

 modtageren med hensyntagen til sådanne ændringer.
Er der ved udlodningen  

 beregnet passivpost efter boafgiftslovens § 13 a vedrørende det pågældende  

 aktiv, lægges de omstændigheder med hensyn til anskaffelsestid,  

 anskaffelsessum og anskaffelseshensigt, som blev lagt til grund ved  

 beregningen af passivposten, til grund for beskatningen af aktivet hos  

 modtageren. 3. pkt. finder dog ikke anvendelse på børsnoterede aktier, hvis  

 modtageren efter udlodningen omfattes af aktieavancebeskatningslovens § 7,  

 stk. 1.
 Stk. 3. Ved afståelse af aktier, der er erhvervet ved udlodning  

 med succession, skal en modtager, der er skattepligtig efter  

 selskabsskattelovens § 1, stk. 1, nr. 1-2 c, eller 3 a-5 b, eller  

 fondsbeskatningsloven, uanset aktieavancebeskatningslovens § 4, stk. 6, 1.  

 pkt., opgøre gevinst eller tab efter reglerne i aktieavancebeskatningslovens  

 § 4, stk. 1, 3 og 4.
 Stk. 4. Ved afståelse af aktier, der er erhvervet ved udlodning  

 med succession, skal modtageren ved beregning af nedslag efter  

 aktieavancebeskatningslovens § 7 a, stk. 1, i stedet for afståelsessummen  

 anvende den værdi, hvortil aktierne er medtaget i boopgørelsen, jf. dog  

 boafgiftslovens § 12.
Stk. 5. Ved opgørelsen af gevinst eller tab ved afståelse af en  

 ejendom, der er erhvervet ved udlodning med succession, og som er anskaffet  

 af afdøde eller, når boet er indtrådt i en efterlevende ægtefælles stilling  

 efter § 20, stk. 2, ægtefællen som led i dennes næringsvej, kan modtageren  

 fradrage frigørelsesafgift, som er pålagt, mens ejendommen var i afdødes,  

 boets eller ægtefællens besiddelse.
Ved beregningen af passivpost efter  

 boafgiftslovens § 13 a vedrørende ejendommen skal der tages hensyn til dette  

 fradrag. 1. og 2. pkt. gælder dog ikke, hvis frigørelsesafgiften er  

 tilbagebetalt eller bortfaldet i medfør af frigørelsesafgiftslovens § 8 A.
§ 37. Udloddes der værdier, der overstiger modtagerens andel i  

 boet, kan udlodning med succession efter § 36, stk. 1, med hensyn til den  

 fulde værdi kun ske, hvis modtageren er arveladerens efterlevende ægtefælle,  

 barn, barnebarn, bror eller søster, brors eller søsters barn eller barnebarn.  

 Adoptivforhold og stedbarnsforhold sidestilles med naturligt  

 slægtskabsforhold.
Hvis modtageren ikke omfattes af den i 1. og 2. pkt.  

 nævnte personkreds, kan udlodning med succession efter § 36, stk. 1, kun ske,  

 for så vidt angår værdier, der svarer til modtagerens andel af boet.  

 Overskydende udlodning anses for omfattet af § 27 og § 35. Indgår der i en  

 udlodning aktiver, der er erhvervet på forskellige tidspunkter, anses de  

 aktiver, der er erhvervet sidst, for fortrinsvis at indgå i den del af  

 udlodningen, med hensyn til hvilken der efter 3. pkt. kan succederes.
 Stk. 2. Ved afgørelsen af, om en afståelse til en arving eller  

 legatar, der ikke omfattes af den i stk. 1, 1. og 2. pkt., nævnte  

 personkreds, overstiger vedkommendes andel af boet, skal der tages hensyn til  

 beregnede passivposter efter boafgiftslovens § 13 a.
 § 38. En udlodningsmodtager, der ikke er hjemmehørende i Danmark,  

 herunder efter en indgået dobbeltbeskatningsoverenskomst, kan kun succedere  

 efter § 36, stk. 1, i det omfang, aktiverne efter udlodningen kan beskattes  

 her i landet, herunder efter en indgået dobbeltbeskatningsoverenskomst.
Erhvervsvirksomhed § 39. Ved udlodning af en erhvervsvirksomhed kan modtageren eller,  

 hvis erhvervsvirksomheden udloddes til flere, en af disse 1) overtage forskudsafskrivninger, som afdøde eller, hvis boet er indtrådt  

 i den efterlevende ægtefælles stilling efter § 20, stk. 2, ægtefællen havde  

 foretaget efter afskrivningslovens afsnit IV A, på de for vedkommende  

 gældende betingelser, og 2) overtage investeringsfondshenlæggelser, som afdøde eller, hvis boet er  

 indtrådt i den efterlevende ægtefælles stilling efter § 20, stk. 2,  

 ægtefællen havde foretaget, på de for vedkommende gældende betingelser.
Stk. 2. Anvendte afdøde eller den efterlevende ægtefælle ved  

 udgangen af indkomståret forud for dødsåret virksomhedsordningen, jf.  

 virksomhedsskattelovens afsnit I, kan den, til hvem virksomheden udloddes,  

 overtage indestående på konto for opsparet overskud ved udløbet af  

 indkomståret forud for dødsåret.
Den, til hvem en del af virksomheden eller  

 en af flere virksomheder, jf. virksomhedsskattelovens § 2, stk. 3, udloddes,  

 kan overtage den til den pågældende del af erhvervsvirksomheden eller den  

 pågældende virksomhed svarende del af indestående på konto for opsparet  

 overskud. § 10, stk. 3, 2.-5. pkt., finder tilsvarende anvendelse.  

 Overtagelse efter 1. og 2. pkt. forudsætter, at modtageren selv opfylder  

 kravene i virksomhedsskattelovens afsnit I.
Stk. 3. Anvendte afdøde eller den efterlevende ægtefælle ved  

 udgangen af indkomståret forud for dødsåret kapitalafkastordningen, jf.  

 virksomhedsskattelovens afsnit II, kan den, til hvem virksomheden udloddes,  

 overtage indestående på konjunkturudligningskonto ved udløbet af indkomståret  

 forud for dødsåret.
Den, til hvem en del af virksomheden eller en af flere  

 virksomheder udloddes, kan overtage en forholdsmæssig del af indestående på  

 konjunkturudligningskontoen. § 11, stk. 3, 2.-4. pkt., finder tilsvarende  

 anvendelse.
Overtagelse efter 1. og 2. pkt. forudsætter, at modtageren selv  

 opfylder kravene i virksomhedsskattelovens afsnit II.
 Stk. 4. En modtager, der falder uden for den i § 37, stk. 1, 1. og  

 2. pkt., nævnte personkreds, kan højst overtage et indestående på konto for  

 opsparet overskud efter stk. 2 eller et indestående på  

 konjunkturudligningskonto efter stk. 3, der svarer til vedkommendes andel i  

 boet.
Andre regler § 40. Renter, som modtageren har tilsvaret boet som følge af en  

 acontoudlodning, er ikke fradragsberettigede i modtagerens skattepligtige  

 indkomst.
 Stk. 2. Beløb, som et bo udbetaler som renter eller udbytte af  

 boslod, arvelod eller legat, er ikke skattepligtige for modtageren.
 Stk. 3. Hvis en modtager af udlodning fra et bo udfører arbejde  

 for boet, skal den pågældende i hvert enkelt indkomstår beskattes af et  

 arbejdsvederlag, der svarer til den betaling, som det ville være muligt at  

 opnå ved arbejde af samme art og omfang udført for andre.
Stk. 4. Hvis en modtager af udlodning fra et bo under skiftet  

 bebor en ejendom, for hvilken afdøde er beskattet af lejeværdi efter reglerne  

 i ligningslovens §§ 15 A-15 K, skal modtageren medregne lejeværdi af  

 ejendommen i sin skattepligtige indkomst, idet modtageren ved anvendelsen af  

 ligningslovens §§ 15 A-15 K stilles som en ejer.
Modtageren kan endvidere  

 foretage fradrag for vedligeholdelsesudgifter efter samme regler som en ejer  

 af ejendommen, jf. ligningslovens § 15 P.
Eventuel faktisk betalt leje  

 modregnes i den beregnede lejeværdi efter 1. pkt.
Hvis den faktisk betalte  

 leje overstiger den beregnede lejeværdi, kan det overskydende beløb ikke  

 modregnes i anden skattepligtig indkomst.
Stk. 5. Gevinst ved afståelse af ejerlejligheder, som er udloddet  

 fra et bo, medregnes ikke ved opgørelsen af modtagerens skattepligtige  

 indkomst efter lov om beskatning af fortjeneste ved førstegangsafståelse af  

 visse ejerlejligheder.
Ophørte lejeforhold i sådanne ejerlejligheder  

 medregnes ikke ved opgørelsen af antal ophørte lejeforhold efter den nævnte  

 lovs § 1, stk. 4.
Kapitel 7 Beskatningen af en efterlevende ægtefælle § 41. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og boet efter afdøde omfattes af § 3.
 Stk. 2. Anvendelsen af § 43, stk. 3, og § 50 forudsætter tillige,  

 at ægtefællen levede sammen med afdøde ved dødsfaldet.
 § 42. I dødsåret og de efterfølgende år gælder skattelovgivningens  

 almindelige regler for personer med de ændringer, der følger af stk. 2 og §§  

 43-50.
Stk. 2. Den efterlevende ægtefælle beskattes ikke af gevinst og  

 tab ved udlodning af den efterlevende ægtefælles formue til andre arvinger  

 eller legatarer efter afdøde.
Indtil udlodningstidspunktet anses indtægter og  

 udgifter vedrørende det udloddede som den efterlevende ægtefælles indkomst.
 § 43. Den efterlevende ægtefælle omfattes af §§ 34-40.
 Stk. 2. Hvis den efterlevende ægtefælle har betalt renteudgifter  

 m.v., der på grund af afdødes forhold var omfattet af ligningslovens § 5,  

 stk. 7, 1. pkt., kan udgifterne fuldt ud fradrages af den efterlevende  

 ægtefælle i det indkomstår, hvori betalingen sker.
 Stk. 3. Hvis afdøde opfyldte de aldersmæssige betingelser for at  

 få opgjort lejeværdien af egen bolig i en fast ejendom efter ligningslovens §  

 15 E, stk. 2, eller betingelserne for nedsættelse af lejeværdien efter  

 ligningslovens § 15 F, beregnes lejeværdien for den efterlevende ægtefælle  

 efter disse regler, uanset om ægtefællen selv opfylder de nævnte betingelser.  

 Hvis den efterlevende ægtefælle indgår nyt ægteskab, ophører retten til  

 nedsættelse af lejeværdien efter 1. pkt. med virkning fra begyndelsen af det  

 første påbegyndte indkomstår efter ægteskabets indgåelse.
 Stk. 4. Den efterlevende ægtefælle kan overtage afdødes indskud på  

 etableringskonto på de for afdøde gældende betingelser.
 Stk. 5. Ved udlodning af fast ejendom gælder kursgevinstlovens §  

 5, stk. 8.
Erhvervsvirksomhed § 44. Hvis den efterlevende ægtefælle i mellemperioden har drevet  

 en erhvervsvirksomhed, der tilhørte afdøde, kan boet bestemme, at den  

 efterlevende ægtefælle til sin skattepligtige indkomst i dødsåret skal  

 medregne et beløb, der svarer til den betaling, der skulle være ydet andre  

 for udførelsen af et arbejde af samme art og omfang.
Tilsvarende gælder, hvis  

 den efterlevende ægtefælle i mellemperioden har deltaget i væsentligt omfang  

 i driften af en erhvervsvirksomhed, der tilhørte og i overvejende grad blev  

 drevet af afdøde.
Stk. 2. Hvis afdøde i mellemperioden har drevet en  

 erhvervsvirksomhed, der tilhørte afdødes efterlevende ægtefælle, kan den  

 efterlevende ægtefælle i sin skattepligtige indkomst for dødsåret fradrage et  

 beløb, der svarer til den betaling, der skulle være ydet andre for udførelsen  

 af et arbejde af samme art og omfang.
Tilsvarende gælder, hvis afdøde i  

 mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af den  

 efterlevende ægtefælle.
Ved anvendelsen af 1. og 2. pkt. er det en  

 betingelse, at et tilsvarende beløb medregnes ved en selvstændig  

 skatteansættelse af afdødes indkomst i mellemperioden efter § 13, jf. § 9,  

 stk. 1, nr. 7, eller medregnes til bobeskatningsindkomsten efter § 22, stk.  

 1, nr. 7.
§ 45. Hvis afdøde ved udgangen af indkomståret forud for dødsåret  

 drev en erhvervsvirksomhed, der tilhørte den efterlevende ægtefælle, kan den  

 efterlevende ægtefælle med virkning fra begyndelsen af dødsåret 1) overtage forskudsafskrivninger, som afdøde havde foretaget efter  

 afskrivningslovens afsnit IV A, på de for afdøde gældende betingelser, og 2) overtage investeringsfondshenlæggelser, som afdøde havde foretaget, på  

 de for afdøde gældende betingelser.
 Stk. 2. Anvendte afdøde virksomhedsordningen, jf.  

 virksomhedsskattelovens afsnit I, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konto for opsparet overskud, indskudskonto og mellemregningskonto ved  

 udløbet af indkomståret forud for dødsåret.
 Stk. 3. Stk. 2 finder tilsvarende anvendelse, når den pågældende  

 virksomhed udgør en af flere virksomheder, jf. virksomhedsskattelovens § 2,  

 stk. 3. I stedet for indestående på konto for opsparet overskud,  

 indskudskonto og mellemregningskonto ved udløbet af indkomståret forud for  

 dødsåret medregnes en forholdsmæssig del heraf beregnet efter forholdet  

 mellem den del af kapitalafkastgrundlaget ved udløbet af indkomståret forud  

 for dødsåret, der kan henføres til den nævnte virksomhed, og hele  

 kapitalafkastgrundlaget ved udløbet af indkomståret forud for dødsåret. § 10,  

 stk. 3, 3.-5. pkt., finder tilsvarende anvendelse.
 Stk. 4. Anvendte afdøde kapitalafkastordningen, jf.  

 virksomhedsskattelovens afsnit II, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konjunkturudligningskontoen ved udløbet af indkomståret forud for  

 dødsåret.
 Stk. 5. Stk. 4 finder tilsvarende anvendelse, når den pågældende  

 virksomhed udgør en af flere virksomheder. § 11, stk. 3, 2.-4. pkt., finder  

 tilsvarende anvendelse.
§ 46. Anvendte den efterlevende ægtefælle ved udløbet af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2.-4.  

 pkt.
Kapitalafkastgrundlaget ved udløbet af indkomståret forud for dødsåret  

 nedsættes med en forholdsmæssig del beregnet efter reglerne i § 10, stk. 3,  

 3. og 4. pkt.
Indestående på konto for opsparet overskud og indskudskonto ved  

 udløbet af indkomståret forud for dødsåret nedsættes med en forholdsmæssig  

 del beregnet efter forholdet mellem den del af kapitalafkastgrundlaget ved  

 udløbet af indkomståret forud for dødsåret, der kan henføres til den  

 overførte virksomhed, og hele kapitalafkastgrundlaget ved udløbet af  

 indkomståret forud for dødsåret. § 10, stk. 3, 3.-5. pkt., finder tilsvarende  

 anvendelse.
Stk. 2. Anvendte den efterlevende ægtefælle ved udløbet af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2. og 3.  

 pkt.
Indestående på konjunkturudligningskonto ved udløbet af indkomståret  

 forud for dødsåret deles under hensyn til den del af kapitalafkastgrundlaget  

 ved udløbet af indkomståret forud for dødsåret, der kan henføres til  

 henholdsvis den af afdøde ejede virksomhed og den resterende virksomhed. §  

 11, stk. 3, 3. og 4. pkt., finder tilsvarende anvendelse.
§ 47. Hvis afdødes virksomhed, for hvilken der i indkomståret  

 forud for dødsåret er sket beskatning efter reglerne i  

 virksomhedsskattelovens afsnit I, udloddes til den efterlevende ægtefælle,  

 kan denne overtage indestående på indskudskontoen.
Udloddes en del af  

 virksomheden eller en af flere virksomheder, jf. virksomhedsskattelovens § 2,  

 stk. 3, til den efterlevende ægtefælle, kan ægtefællen overtage den til den  

 pågældende del af virksomheden eller den pågældende virksomhed svarende del  

 af indskudskontoen. § 45, stk. 3, 2. og 3. pkt., finder tilsvarende  

 anvendelse.
Hvis den efterlevende ægtefælle i forbindelse med udlodning af en  

 virksomhed, en del af en virksomhed eller en af flere virksomheder overtager  

 indestående på konto for opsparet overskud, jf. § 39, stk. 2, skal ægtefællen  

 tillige overtage indestående på indskudskontoen som nævnt i 1. og 2. pkt.
 § 48. Anvendte den efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, eller kapitalafkastordningen, jf.  

 virksomhedsskattelovens afsnit II, på indkomst fra en erhvervsvirksomhed, der  

 tilhører den efterlevende ægtefælle selv, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2 og 3.
 Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for dødsåret med  

 tillæg af hertil svarende virksomhedsskat til det beløb, der skal beskattes  

 efter § 10, stk. 1, eller § 11, stk. 1, henholdsvis § 24, stk. 1, eller § 25,  

 stk. 1. 1. pkt. og § 10, stk. 3, 2.-5. pkt., finder tilsvarende anvendelse,  

 når udlodningen omfatter en del af en erhvervsvirksomhed eller en af flere  

 virksomheder, jf. virksomhedsskattelovens § 2, stk. 3. § 10, stk. 4, 1. pkt.,  

 henholdsvis § 24, stk. 4, 1. pkt., og § 46, stk. 1, 2.-4. pkt., finder  

 tilsvarende anvendelse.
 Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på  

 konjunkturudligningskonto ved udløbet af indkomståret forud for dødsåret med  

 tillæg af hertil svarende konjunkturudligningsskat til det beløb, der skal  

 beskattes efter § 10, stk. 1, eller § 11, stk. 1, henholdsvis § 24, stk. 1,  

 eller § 25, stk. 1. 1. pkt. og § 11, stk. 3, 2.-4. pkt., finder tilsvarende  

 anvendelse, når udlodningen omfatter en del af en erhvervsvirksomhed eller en  

 af flere erhvervsvirksomheder. § 11, stk. 4, 1. pkt., henholdsvis § 25, stk.  

 4, 1. pkt., og § 46, stk. 2, 2. og 3. pkt., finder tilsvarende anvendelse.
Underskud § 49. Underskud i bobeskatningsindkomsten eller i afdødes  

 skattepligtige indkomst for mellemperioden kan ikke fradrages i den  

 efterlevende ægtefælles skattepligtige indkomst.
 Stk. 2. Underskud i den efterlevende ægtefælles skattepligtige  

 indkomst i dødsåret og de efterfølgende indkomstår kan ikke fradrages i  

 bobeskatningsindkomsten eller i afdødes skattepligtige indkomst for  

 mellemperioden.
Skatteberegning i dødsåret § 50. Ved beregning af den efterlevende ægtefælles indkomstskatter  

 for dødsåret er den efterlevende ægtefælle berettiget til det dobbelte af det  

 personfradrag, som tilkommer ægtefællen efter personskattelovens § 10, stk.  

 1. Uudnyttet personfradrag hos den efterlevende ægtefælle kan ikke overføres  

 til skatteansættelsen af bobeskatningsperioden eller til skatteansættelsen af  

 afdødes indkomst i mellemperioden.
 Stk. 2. Ved beregningen af den efterlevende ægtefælles skat efter  

 personskattelovens § 5, nr. 2, i dødsåret er den efterlevende ægtefælle  

 berettiget til to fradrag efter personskattelovens § 6 a, stk. 1.
 Stk. 3. Stk. 1 og 2 finder ikke anvendelse, hvis den efterlevende  

 ægtefælle er samlevende med en ny ægtefælle ved udgangen af dødsåret.
Indtrædelse i henstandsordninger § 51. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, forfalder henstandsbeløbet  

 uanset frigørelsesafgiftslovens § 7, stk. 1, ikke, såfremt ejendommen  

 udloddes til den efterlevende ægtefælle.
Kapitel 8 Insolvente dødsboer § 52. Stk. 2-4 finder anvendelse, når skifteretten har truffet  

 beslutning om insolvensbehandling af et bo, der omfattes af § 2, stk. 1, nr.  

 1, 2, 3 eller 5, jf. § 69 i lov om skifte af dødsboer.
 Stk. 2. Dødsboet omfattes af konkursskattelovens kapitel 3 A.
Stk. 3. Er der foretaget afsluttende skatteansættelse af en afdød  

 efter §§ 13-16, og træffer skifteretten efterfølgende bestemmelse om  

 insolvensbehandling efter § 69 i lov om skifte af dødsboer, ophæves eventuel  

 beskatning efter §§ 13-16. Eventuelle af boet indbetalte beløb efter § 16,  

 stk. 2, godskrives boet ved opkrævning af den beregnede skat af  

 konkursindkomst.
I det omfang, sådan godskrivning ikke kan ske, udbetales  

 beløbet til boet.
Stk. 4. Er der foretaget beskatning efter §§ 4-51 eller §§ 58-65,  

 ophæves sådan beskatning, hvis skifteretten træffer bestemmelse om, at  

 dødsboet som helhed skal genoptages og undergives insolvensbehandling.
Stk.  

 3, 2. pkt., finder tilsvarende anvendelse.
Stk. 5. Træffer skifteretten bestemmelse om ophævelse af  

 insolvensbehandling, finder reglerne i denne lov anvendelse i samme omfang,  

 som det ville have været tilfældet, hvis insolvensbehandlingen ikke var  

 blevet iværksat.
Eventuel konkursbeskatning ophæves.
Kapitel 9 Begrænset skattepligtige dødsboer § 53. Reglerne i dette kapitel finder anvendelse, når et dødsbo  

 omfattes af § 2, stk. 1, nr. 4.
 Stk. 2. I de i stk. 1 nævnte tilfælde finder reglerne i §§ 3-51  

 samt §§ 84-96 tilsvarende anvendelse, jf. dog §§ 54-57.
 § 54. Som dødsboets indkomst anses uanset § 4, stk. 1, alene  

 indkomst, som omfattes af kildeskattelovens § 2 eller kulbrinteskatteloven,  

 og som Danmark ikke efter en indgået dobbeltbeskatningsaftale er afskåret fra  

 at beskatte.
 Stk. 2. Var afdøde gift ved dødsfaldet, anses afdødes andel af  

 fællesboet og afdødes særbo uanset § 4, stk. 4, altid for et bo.
 Stk. 3. Dødsboets indkomstskattepligt omfatter uanset § 5, stk. 1,  

 indkomst fra dagen efter dødsdagen til og med den dag, hvor det sidste aktiv,  

 der er omfattet af kildeskattelovens § 2, stk. 1, litra d eller e, eller af  

 kulbrinteskatteloven, udloddes.
 Stk. 4. Ved bedømmelsen af, om betingelserne for skattefritagelse  

 efter § 6, stk. 1, er opfyldt, medregnes alene aktiver og passiver omfattet  

 af kildeskattelovens § 2, stk. 1, litra d eller e, eller af  

 kulbrinteskatteloven, som Danmark ikke efter en indgået  

 dobbeltbeskatningsaftale er afskåret fra at beskatte.
 Stk. 5. Uanset stk. 4 skal dødsboet altid beskattes, hvis den  

 særlige boopgørelse som nævnt i § 57 ikke er indsendt senest 2 år og 3  

 måneder efter dødsfaldet.
Skattefritagne dødsboer § 55. Hvis dødsboet er fritaget for beskatning efter § 6, jf. §  

 54, stk. 4, finder §§ 7-18 og §§ 34-51 tilsvarende anvendelse, jf. dog stk.  

 2-4.
 Stk. 2. Der kan ikke kræves afsluttende skatteansættelse efter §  

 13 af indkomst som omhandlet i kildeskattelovens § 2, stk. 5, § 48 B, § 48 C,  

 § 65 A og § 65 C samt kulbrinteskattelovens § 21, stk. 2. Skat vedrørende  

 indkomst som nævnt i 1. pkt. bliver endelig ved den skattepligtiges død.
 Stk. 3. De i § 13, stk. 2, og stk. 3, 1. pkt., angivne frister for  

 at kræve afsluttende skatteansættelse gælder ikke, jf. § 57, stk. 2, nr. 4.  

 Den kommunale skattemyndighed kan fremsætte krav om afsluttende  

 skatteansættelse senest 3 måneder efter modtagelsen af den særlige  

 boopgørelse som nævnt i § 57.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Ikke skattefritagne dødsboer § 56. Hvis dødsboet ikke er fritaget for beskatning efter § 6, jf.  

 § 54, stk. 4, finder §§ 19-51 tilsvarende anvendelse, jf. dog stk. 2-4.
Stk. 2. Indkomst som omhandlet i kildeskattelovens § 2, stk. 5, §  

 48 B, § 48 C, § 65 A og § 65 C samt kulbrinteskattelovens § 21, stk. 2,  

 indgår ikke ved opgørelsen af bobeskatningsindkomsten.
Skat vedrørende  

 indkomst som nævnt i 1. pkt. bliver endelig ved den skattepligtiges død.
Stk. 3. Ved opgørelsen af betalte skatter efter § 31, 2. pkt.,  

 medregnes alene dansk skat.
Ved opgørelsen medregnes betalte skatter som  

 nævnt i stk. 2, 2. pkt.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Boopgørelse og selvangivelse § 57. Senest 3 måneder efter udlodningen af det sidste aktiv  

 omfattet af kildeskattelovens § 2, stk. 1, litra d eller e, eller  

 kulbrinteskatteloven skal boet indsende en særlig boopgørelse til den  

 kommunale skattemyndighed.
 Stk. 2. Boopgørelsen skal indeholde:
 1) Angivelse af afdødes identitet og af dødsdagen.
 2) Opgørelse af boets skattepligtige aktiver og nettoformue med angivelse  

 af værdien ved udlodningen samt en angivelse af, hvornår de enkelte aktiver  

 er udloddet.
 3) Oplysning om, til hvem aktiverne er udloddet.
 4) For boer, der ifølge boopgørelsen er fritaget for beskatning efter § 6,  

 jf. § 54, stk. 4, angivelse af, om der kræves afsluttende skatteansættelse af  

 mellemperioden efter § 13. Kræves der afsluttende skatteansættelse, skal der  

 samtidig foretages en selvangivelse for mellemperioden.
 Stk. 3. Boer, der ifølge boopgørelsen ikke er fritaget for  

 beskatning efter § 6, jf. § 54, stk. 4, skal samtidig med boopgørelsen  

 foretage en selvangivelse, jf. § 85.
Stk. 4. Ved anvendelsen af denne lovs bestemmelser om boopgørelser  

 på den i stk. 1 nævnte boopgørelse træder tidspunktet for udlodningen af det  

 sidste aktiv i stedet for skæringsdagen.
Tidligere foretagne udlodninger  

 anses for acontoudlodninger, idet bestemmelsen om indberetning af  

 acontoudlodninger i § 5, stk. 2, dog ikke finder anvendelse.
Afsnit III Uskiftet bo m.v.
Kapitel 10 Beskatningen af den efterlevende ægtefælle § 58. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og når 1) ægtefællernes hidtidige fællesbo og skilsmissesæreje udleveres til den  

 efterlevende ægtefælle til uskiftet bo, 2) dødsboet efter førstafdøde udleveres til den efterlevende ægtefælle i  

 medfør af § 22 i lov om skifte af dødsboer, 3) dødsboet efter førstafdøde udleveres til den efterlevende ægtefælle i  

 medfør af § 34 i lov om skifte af dødsboer eller 4) den efterlevende ægtefælle i øvrigt er eneste legale arving efter  

 førstafdøde.
Stk. 2. Reglerne i dette kapitel finder endvidere anvendelse, når  

 et påbegyndt egentligt skifte omfattet af denne lovs afsnit II afsluttes ved,  

 at boet efter førstafdøde overtages af den efterlevende ægtefælle til  

 uskiftet bo, eller ved, at den efterlevende ægtefælle overtager hele boet i  

 medfør af arvelovens § 7 a eller § 7 b. 1. pkt. gælder dog ikke, hvis der før  

 en overtagelse til uskiftet bo er skiftet med en eller flere livsarvinger  

 efter førstafdøde.
Er der sket beskatning af afdødes indkomst i  

 mellemperioden efter §§ 13-16, ophæves sådan beskatning.
Eventuelle af boet  

 indbetalte beløb efter § 15, stk. 2, godskrives den efterlevende ægtefælle.  

 Eventuelle til boet udbetalte beløb efter § 15, stk. 3, opkræves sammen med  

 den efterlevende ægtefælles indkomstskatter for det indkomstår, hvor  

 overtagelsen af boet er sket, og behandles som en del af disse med hensyn til  

 hæftelse og inddrivelse.
Stk. 3. Når afdøde efterlader sig såvel fælleseje, herunder  

 skilsmissesæreje, som fuldstændigt særeje, anses ægtefællernes hidtidige  

 fælleseje og skilsmissesæreje for et bo (fællesboet) og afdødes hidtidige  

 fuldstændige særeje for et bo (særboet). Hvis såvel fællesboet som særboet  

 overtages af den efterlevende ægtefælle efter stk. 1 eller stk. 2, 1. pkt.,  

 gælder dog reglerne i dette kapitel, idet afdøde i så fald kun anses for at  

 efterlade sig et bo.
Hvis et af boerne overtages af den efterlevende  

 ægtefælle efter stk. 1 eller stk. 2, 1. pkt., mens det andet sluttes ved  

 boudlæg i medfør af § 18 i lov om skifte af dødsboer, gælder reglerne i dette  

 kapitel, jf. dog § 80. Hvis fællesboet overtages af den efterlevende  

 ægtefælle efter stk. 1 eller stk. 2, 1. pkt., mens særboet skiftes, gælder  

 reglerne i dette kapitel med de ændringer, der følger af §§ 67-70.
 Stk. 4. I det omfang udlevering efter stk. 1 omfatter aktiver og  

 passiver, der hidrører fra førstafdødes fuldstændige særeje, anses disse ved  

 anvendelsen af reglerne i denne lov som hidrørende fra førstafdødes andel af  

 ægtefællernes hidtidige fælleseje.
Den efterlevende ægtefælles indtræden i afdødes skattemæssige  

 stilling § 59. Den efterlevende ægtefælle indtræder i afdødes skattemæssige  

 stilling med hensyn til aktiver og passiver, der har tilhørt afdøde.
Ved  

 beskatningen af den efterlevende ægtefælle anses aktiver og passiver, der før  

 dødsfaldet tilhørte afdøde, for erhvervet af den efterlevende ægtefælle på de  

 tidspunkter, til de beløb og under de omstændigheder, hvorved de i sin tid er  

 erhvervet af afdøde.
Er der i afdødes ejertid sket skattemæssigt relevante  

 ændringer i et aktivs eller passivs status hos ejeren, overtages aktivet  

 eller passivet af den efterlevende ægtefælle med hensyntagen til sådanne  

 ændringer.
 Stk. 2. Den efterlevende ægtefælle kan uanset stk. 1 vælge ikke at  

 indtræde i afdødes skattemæssige stilling med hensyn til:
 1) Afdødes forskudsafskrivninger efter afskrivningslovens afsnit IV A.
 2) Afdødes investeringsfondshenlæggelser.
 3) Afdødes indskud på etableringskonto.
 Stk. 3. Erklæring om, at den efterlevende ægtefælle efter stk. 2  

 ikke ønsker at indtræde i afdødes skattemæssige stilling, skal afgives  

 samtidig med indgivelsen af en opgørelse over afdødes eller det uskiftede bos  

 aktiver og passiver på dødsdagen.
 Stk. 4. Hvis afdøde ved udgangen af indkomståret forud for  

 dødsåret drev en erhvervsvirksomhed, der tilhørte den efterlevende ægtefælle,  

 indtræder den efterlevende ægtefælle med virkning fra begyndelsen af dødsåret  

 i afdødes skattemæssige stilling med hensyn til virksomheden.
 Stk. 5. Underskud i den førstafdøde ægtefælles indkomst i årene  

 forud for dødsåret kan overføres til fradrag i den efterlevende ægtefælles  

 indkomst efter de regler, der ville have været gældende for førstafdøde.
Indkomstopgørelsen for den efterlevende ægtefælle § 60. Den efterlevende ægtefælles indkomst opgøres efter  

 skattelovgivningens almindelige regler, medmindre andet følger af stk. 2  

 eller § 61.
 Stk. 2. Indkomst i mellemperioden, der vedrører en  

 erhvervsvirksomhed, medregnes ved indkomstopgørelsen for den af ægtefællerne,  

 der har drevet eller i overvejende grad har drevet virksomheden, jf. dog §  

 59, stk. 4.
§ 61. Hvis afdøde opfyldte de aldersmæssige betingelser for at få  

 opgjort lejeværdien af boligen efter ligningslovens § 15 E, stk. 2, eller  

 betingelserne for nedsættelse af lejeværdien efter ligningslovens § 15 F,  

 beregnes lejeværdien for ægtefællen efter disse regler, uanset om ægtefællen  

 selv opfylder de nævnte betingelser.
Hvis den efterlevende ægtefælle indgår  

 nyt ægteskab, ophører retten til nedsættelse af lejeværdien efter 1. pkt. med  

 virkning fra begyndelsen af det første påbegyndte indkomstår efter  

 ægteskabets indgåelse.
 Stk. 2. Ved den efterlevende ægtefælles overtagelse af fast  

 ejendom gælder kursgevinstlovens § 5, stk. 8.
Afdødes indkomst i mellemperioden § 62. Afdødes indkomst i mellemperioden beskattes hos den  

 efterlevende ægtefælle.
Den efterlevende ægtefælle beskattes dog ikke af  

 indkomst, som afdøde har valgt beskattet efter kildeskattelovens § 48 E.
 Stk. 2. Afdødes indkomst i mellemperioden opgøres efter  

 skattelovgivningens almindelige regler, jf. dog § 59, stk. 4, og § 60, stk.  

 2.
 Skatteberegning i dødsåret m.v.
§ 63. Ved beregning af den efterlevende ægtefælles indkomstskatter  

 for det indkomstår, hvori dødsfaldet er sket, foretages dels en  

 skatteansættelse af afdødes indkomst og dels en skatteansættelse af den  

 efterlevende ægtefælles indkomst.
Der beregnes indkomstskat på grundlag af  

 hver af de to ansættelser, og den efterlevende ægtefælle svarer herefter skat  

 med summen af de beregnede skattebeløb.
 Stk. 2. Den beregnede indkomstskat vedrørende afdødes  

 mellemperiode og den beregnede indkomstskat for den efterlevende ægtefælle  

 nedsættes hver med skatteværdien af et personfradrag.
 Stk. 3. Uudnyttede personfradrag efter stk. 2 kan overføres til  

 den anden ægtefælles skatteansættelse.
 Stk. 4. Ved beregningen af skat efter personskattelovens § 5, nr.  

 2, i dødsåret kan uudnyttede fradrag hos en af ægtefællerne overføres til  

 forhøjelse af den anden ægtefælles fradrag efter personskattelovens § 6 a,  

 stk. 1.
 Stk. 5. Hvis aktieindkomsten i dødsåret for en af ægtefællerne er  

 lavere end det i personskattelovens § 8 a, stk. 1 og 2, nævnte grundbeløb,  

 forhøjes den anden ægtefælles grundbeløb med forskelsbeløbet, dog højst med  

 grundbeløbet.
 Stk. 6. Stk. 3-5 finder ikke anvendelse, hvis ægtefællerne ikke  

 var samlevende ved dødsfaldet, eller hvis den efterlevende ægtefælle er  

 samlevende med en ny ægtefælle ved udgangen af dødsåret.
§ 64. Afdødes resterende virksomhedsskat kan overføres til den  

 efterlevende ægtefælle efter § 10, stk. 3, i virksomhedsskatteloven.
Afdødes  

 resterende konjunkturudligningsskat kan overføres til den efterlevende  

 ægtefælle efter § 22 b, stk. 5, i virksomhedsskatteloven.
 Stk. 2. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i den efterlevende  

 ægtefælles skat.
Stk. 3. Foreløbige indkomstskattebeløb, der er betalt af en af  

 ægtefællerne inden dødsfaldet, godskrives den efterlevende ægtefælle.
Skat  

 vedrørende indkomst i dødsåret, som afdøde har valgt beskattet efter  

 kildeskattelovens § 48 E, bliver dog endelig ved dødsfaldet.
 Stk. 4. Når dødsboet efter førstafdøde er udleveret til den  

 efterlevende ægtefælle i medfør af § 22 i lov om skifte af dødsboer, jf. §  

 58, stk. 1, nr. 2, tilfalder overskydende skat for dødsåret og tidligere  

 indkomstår ægtefællen uden om dødsboet.
Indtræden i henstandsordninger § 65. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, gælder frigørelsesafgiftslovens  

 § 7, stk. 1, kun, hvis den pågældende ejendom udloddes til andre end den  

 efterlevende ægtefælle.
Udlodning § 66. Den efterlevende ægtefælles indkomstskattepligt vedrørende  

 indtægter og udgifter af aktiver, der udloddes til andre arvinger eller  

 legatarer efter afdøde, ophører på skæringsdagen i boopgørelsen, jf. dog stk.  

 2 og 4. Renter, der forfalder før skæringsdagen, samt beregnede renter fra  

 sidste forfaldsdag til og med skæringsdagen, medregnes i den efterlevende  

 ægtefælles indkomst.
Hvis boets aktiver og nettoformue efter handelsværdien  

 på skæringsdagen i boopgørelsen overstiger de i § 6, stk. 1, nævnte  

 grundbeløb, finder §§ 28 og 29, for så vidt angår de udloddede aktiver,  

 tilsvarende anvendelse på den efterlevende ægtefælles indkomstopgørelse.
 Stk. 2. Ved acontoudlodning ophører den efterlevende ægtefælles  

 indkomstskattepligt dog vedrørende det udloddede, hvis ægtefællen inden 4  

 uger fra udlodningen til den kommunale skattemyndighed oplyser:
 1) Udlodningsdagen.
 2) Hvilke aktiver og passiver acontoudlodningen omfatter.
 3) Hvem der har modtaget acontoudlodning.
 4) Værdien af de udloddede aktiver og passiver på udlodningsdagen.
 Stk. 3. Ved acontoudlodning efter stk. 2 finder stk. 1, 2. og 3.  

 pkt., tilsvarende anvendelse.
 Stk. 4. Skatteministeren kan fastsætte regler, der fritager visse  

 typer aktiver for indberetningspligten efter stk. 2. Den efterlevende  

 ægtefælles indkomstskattepligt vedrørende sådanne aktiver ophører på  

 udlodningsdagen.
Stk. 5. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 den efterlevende ægtefælles skattepligt, for så vidt angår indtægter og  

 udgifter, der kan henføres til de omhandlede dele af boet, til og med  

 skæringsdagen i tillægsopgørelsen.
Stk. 1, 2. og 3. pkt., finder tilsvarende  

 anvendelse.
Stk. 6. Indkomstskattepligten af udloddede aktiver påhviler  

 modtageren fra og med dagen efter den dag, hvor den efterlevende ægtefælles  

 indkomstskattepligt ophører efter stk. 1-5. §§ 35, 39 og 40 finder  

 tilsvarende anvendelse.
Hvis boets aktiver og nettoformue efter  

 handelsværdien på skæringsdagen i boopgørelsen overstiger de i § 6, stk. 1,  

 nævnte grundbeløb, finder endvidere §§ 36-38 tilsvarende anvendelse.
Kapitel 11 Skifte af førstafdødes særbo § 67. Reglerne i dette kapitel finder anvendelse på afdødes særbo,  

 når dette skiftes, uden at den efterlevende ægtefælle overtager det efter §  

 58, stk. 1, eller stk. 2, 1. pkt., mens fællesboet overtages af den  

 efterlevende ægtefælle efter § 58, stk. 1, eller stk. 2, 1. pkt.
 Stk. 2. Reglerne i §§ 3-6 finder anvendelse på de i stk. 1 nævnte  

 dødsboer.
 Stk. 3. Hvis boet er fritaget for beskatning efter § 6, finder §§  

 7-18 anvendelse med de ændringer, der følger af § 68.
 Stk. 4. Hvis boet ikke er fritaget for beskatning efter § 6,  

 finder §§ 19-33 anvendelse med de ændringer, der følger af § 69.
 Stk. 5. For modtagere af udlodning fra et bo, der er omfattet af  

 stk. 1, gælder §§ 34-40.
 Stk. 6. For den efterlevende ægtefælle gælder §§ 59-65 med de  

 ændringer, der følger af § 70. I det omfang den efterlevende ægtefælle  

 modtager udlodning fra et bo, der er omfattet af stk. 1, gælder dog i stedet  

 §§ 41-48 samt § 51.
Skattefritagne boer § 68. Reglerne i §§ 8-18 finder kun anvendelse på afdødes  

 indtægter og udgifter, i det omfang de hidrører fra afdødes fuldstændige  

 særeje.
 Stk. 2. Ved opgørelsen af foreløbige indkomstskattebeløb efter §  

 15, stk. 2 og 3, medregnes kun en andel af de foreløbige indkomstskattebeløb,  

 som svarer til forholdet mellem på den ene side afdødes indtægter og udgifter  

 i mellemperioden, i det omfang de hidrører fra afdødes fuldstændige særeje,  

 og på den anden side afdødes samlede indtægter og udgifter i mellemperioden.
Ikke skattefritagne boer § 69. Reglerne i §§ 19-33 finder kun anvendelse på afdødes  

 indtægter og udgifter i det omfang, de hidrører fra afdødes fuldstændige  

 særeje.
 Stk. 2. Ved anvendelsen af § 30, stk. 7, godskrives boet kun en  

 andel af afdødes skatter for dødsåret, der svarer til forholdet mellem på den  

 ene side afdødes indtægter og udgifter i mellemperioden, i det omfang de  

 hidrører fra afdødes fuldstændige særeje, og på den anden side afdødes  

 samlede indtægter og udgifter i mellemperioden.
Den efterlevende ægtefælle § 70. Den efterlevende ægtefælle er uanset § 62, stk. 1, ikke  

 skattepligtig af afdødes indtægter og udgifter i mellemperioden, i det omfang  

 de hidrører fra afdødes fuldstændige særeje.
 Stk. 2. Ved anvendelsen af § 64, stk. 3, godskrives den  

 efterlevende ægtefælle kun den del af afdødes forudbetalte skatter for  

 dødsåret, der ikke skal henregnes til afdøde efter § 68, stk. 2, eller  

 godskrives boet efter § 69, stk. 2. 1. pkt. finder dog anvendelse, selv om  

 der ikke foretages afsluttende skatteansættelse af mellemperioden.
Kapitel 12 Skifte af uskiftet bo i den efterlevende ægtefælles levende live § 71. Reglerne i dette kapitel finder anvendelse i forbindelse med  

 skifte af uskiftet bo i den efterlevende ægtefælles levende live.
 Stk. 2. Ved anvendelsen af de øvrige bestemmelser i denne lov på  

 boer omfattet af dette kapitel træder datoen for imødekommelsen af  

 skiftebegæringen, der benævnes imødekommelsesdagen, i stedet for dødsdagen.
 Stk. 3. Hvis den efterlevende ægtefælle skifter med alle arvinger  

 og legatarer efter førstafdøde (fuldstændigt skifte), finder §§ 3-6 og §§  

 19-52 anvendelse, jf. dog §§ 72-75.
 Stk. 4. Hvis den efterlevende ægtefælle skifter med en eller flere  

 arvinger eller legatarer efter førstafdøde og boet derefter på ny overtages  

 til uskiftet bo, eller hvis skiftet afsluttes ved, at den efterlevende  

 ægtefælle overtager hele boet i medfør af arvelovens § 7 a eller § 7 b,  

 finder §§ 59-66 anvendelse, jf. dog stk. 5.
 Stk. 5. Hvis der før den første overtagelse til uskiftet bo er  

 skiftet med en eller flere livsarvinger efter førstafdøde, finder §§ 41-51  

 anvendelse, for så vidt angår den efterlevende ægtefælle, mens §§ 34-40  

 finder anvendelse for modtagere af udlodning.
Fuldstændigt skifte § 72. Som det uskiftede bos indkomst anses uanset § 4, stk. 1,  

 alene gevinst og tab ved udlodning til andre arvinger og legatarer efter  

 førstafdøde end den efterlevende ægtefælle.
Stk. 2. Det uskiftede bo er fritaget for beskatning, hvis det  

 opfylder betingelserne herfor, jf. § 6. Hvis et særbo efter førstafdøde er  

 skiftet i umiddelbar forbindelse med dødsfaldet, anvendes beløbsgrænserne i §  

 6, stk. 1, dog på summen af det uskiftede bo og afdødes særbo.
Der regnes med  

 aktivernes og nettoformuernes værdi på skæringsdagen i boopgørelserne, idet §  

 6, stk. 3, dog finder anvendelse. 2. og 3. pkt. gælder dog ikke i det omfang,  

 den efterlevende ægtefælles arv af førstafdødes særbo er indgået i det  

 uskiftede bo.
Stk. 3. Et uskiftet bo, der ikke er fritaget for beskatning efter  

 § 6, beskattes uanset § 19, stk. 2, alene af indkomst som nævnt i stk. 1 i  

 boperioden.
Indkomsten opgøres under et for hele boperioden.
Stk. 4. I dødsboskatten gives et bofradrag med et grundbeløb på  

 42.850 kr.
Der gives ikke fradrag som nævnt i § 30, stk. 2 og 3.
 Stk. 5. Grundbeløbet i stk. 4, der er angivet i 1987-niveau,  

 reguleres efter personskattelovens § 20.
 § 73. Den efterlevende ægtefælle beskattes i boperioden af  

 indtægter og udgifter vedrørende den formue, der er inddraget under skiftet.  

 Den efterlevende ægtefælle beskattes dog ikke af gevinst og tab ved udlodning  

 til andre arvinger og legatarer efter førstafdøde.
 § 74. Anvendte den efterlevende ægtefælle ved udløbet af  

 indkomståret forud for imødekommelsesåret virksomhedsordningen eller  

 kapitalafkastordningen på en virksomhed, der indgår i boet, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2 og 3.
Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for  

 imødekommelsesåret med tillæg af hertil svarende virksomhedsskat og med  

 fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret. § 10, stk. 1, 3. pkt., finder  

 tilsvarende anvendelse.
Omfatter udlodningen en del af en erhvervsvirksomhed  

 eller en af flere virksomheder, jf. virksomhedsskattelovens § 2, stk. 3,  

 finder 1. og 2. pkt. og § 10, stk. 3, 2.-5. pkt., tilsvarende anvendelse. §  

 10, stk. 4, 1. pkt., henholdsvis § 24, stk. 4, 1. pkt., og § 46, stk. 1,  

 2.-4. pkt., finder tilsvarende anvendelse.
Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter førstafdøde, medregnes indestående på  

 konjunkturudligningskonto ved udløbet af indkomståret forud for  

 imødekommelsesåret med tillæg af hertil svarende konjunkturudligningsskat og  

 med fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret.
Omfatter udlodningen en del af en  

 erhvervsvirksomhed eller en af flere virksomheder, finder 1. pkt. og § 11,  

 stk. 3, 2.-4. pkt., tilsvarende anvendelse. § 11, stk. 4, 1. pkt.,  

 henholdsvis § 25, stk. 4, 1. pkt., og § 46, stk. 2, 2. og 3. pkt., finder  

 tilsvarende anvendelse.
 Stk. 4. I de i stk. 2 og 3 nævnte tilfælde fradrages i den  

 efterlevende ægtefælles slutskat m.v. vedrørende imødekommelsesåret den til  

 det beskattede overskud svarende virksomhedsskat henholdsvis den til den  

 beskattede henlæggelse svarende konjunkturudligningsskat.  

 Virksomhedsskattelovens § 10, stk. 3, 3. pkt., henholdsvis § 22 b, stk. 5, 2.  

 pkt., finder tilsvarende anvendelse.
 Stk. 5. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
 § 75. Underskud, som den efterlevende ægtefælle kan fremføre til  

 fradrag i sin skattepligtige indkomst i imødekommelsesåret og i senere  

 indkomstår, der fuldt ud omfattes af skiftet, kan, i det omfang de ikke kan  

 udnyttes fuldt ud ved overførsel til den efterlevende ægtefælles senere  

 indkomstår efter personskattelovens og virksomhedsskattelovens regler,  

 fradrages i boets skattepligtige indkomst.
Stk. 2. Underskud i den efterlevende ægtefælles skattepligtige  

 indkomst for det indkomstår, hvori skæringsdagen i boopgørelsen ligger, kan  

 ikke overføres til fradrag i boets skattepligtige indkomst.
Hvis  

 skæringsdagen i boopgørelsen er sammenfaldende med udløbet af den  

 efterlevende ægtefælles indkomstår, kan underskud i den efterlevende  

 ægtefælles skattepligtige indkomst dog fradrages i boets skattepligtige  

 indkomst.
 Stk. 3. Underskud i boets skattepligtige indkomst kan fradrages i  

 den efterlevende ægtefælles skattepligtige indkomst i dennes seneste  

 afsluttede indkomstår forud for skæringsdagen i den endelige boopgørelse.  

 Hvis skæringsdagen i den endelige boopgørelse er sammenfaldende med udløbet  

 af den efterlevende ægtefælles indkomstår, kan underskud i boets  

 skattepligtige indkomst dog fradrages i den efterlevende ægtefælles  

 skattepligtige indkomst i dette indkomstår.
 Stk. 4. Hvis boets skattepligtige indkomst udviser et underskud,  

 skal der, i det omfang underskuddet ikke kan udnyttes ved overførsel til den  

 efterlevende ægtefælle efter stk. 3, udbetales et beløb svarende til 30 pct.  

 af underskuddet. § 31, 2. pkt., finder tilsvarende anvendelse.
Afsnit IV Boudlæg Kapitel 13 § 76. Reglerne i dette afsnit finder anvendelse, hvis boet efter  

 en afdød person er sluttet ved boudlæg i medfør af § 18 i lov om skifte af  

 dødsboer, jf. dog denne lovs § 58, stk. 3, 3. pkt.
Hvis afdøde ved dødsfaldet  

 var enlig, gælder § 77. Hvis afdøde ikke var enlig, gælder §§ 78 og 79. For  

 modtagere af boudlæg gælder § 80.
Enlige § 77. Hvis afdøde var ugift, separeret eller efterlader sig en  

 ægtefælle, der ikke var samlevende med afdøde enten ved udløbet af det  

 seneste indkomstår forud for dødsfaldet eller ved dødsfaldet, foretages der  

 ingen skatteansættelse vedrørende det seneste afsluttede indkomstår forud for  

 dødsfaldet eller vedrørende mellemperioden.
Overskydende skat for  

 indkomståret forud for dødsfaldet, der ikke er forfalden til udbetaling ved  

 dødsfaldet, udbetales ikke.
Ikke enlige § 78. Var afdøde ved dødsfaldet gift og ikke separeret, og  

 samlevede afdøde med ægtefællen ved udgangen af det seneste indkomstår forud  

 for dødsfaldet, foretages der skatteansættelse vedrørende afdødes seneste  

 afsluttede indkomstår forud for dødsfaldet efter de almindelige regler herom.  

 Skattekontrollovens § 5, stk. 3, finder tilsvarende anvendelse.
Den  

 efterlevende ægtefælle hæfter ikke for eventuelle skattekrav mod afdøde.  

 Eventuel overskydende skat, der ikke er forfalden forud for dødsfaldet,  

 udbetales til den efterlevende ægtefælle uden om boet.
Hvis afdøde anvendte  

 et andet indkomstår end kalenderåret (forskudt indkomstår), gælder 4. pkt.  

 for overskydende skat vedrørende kalenderåret forud for det kalenderår, hvori  

 dødsfaldet er sket.
Stk. 2. Var afdøde ved dødsfaldet gift, ikke separeret og  

 samlevende med den efterlevende ægtefælle, finder §§ 7-18 tilsvarende  

 anvendelse.
Afsluttende skatteansættelse af mellemperioden, jf. § 13, kan dog  

 kun kræves af den efterlevende ægtefælle.
Den efterlevende ægtefælle hæfter  

 ikke for eventuelle skattekrav mod afdøde.
Eventuel overskydende skat  

 tilfalder den efterlevende ægtefælle uden om boet.
Den efterlevende ægtefælle § 79. I dødsåret og efterfølgende indkomstår er den efterlevende  

 ægtefælle indkomstskattepligtig efter skattelovgivningens almindelige regler  

 for personer, jf. dog stk. 2.
Stk. 2. Ved beregning af den efterlevende ægtefælles indkomstskat  

 for dødsåret finder § 50, stk. 1 og 2, tilsvarende anvendelse.
Dette gælder  

 dog kun, hvis den efterlevende ægtefælle var samlevende med afdøde ved  

 dødsfaldet og ikke er samlevende med en ny ægtefælle ved udgangen af  

 dødsåret.
 Udlevering af aktiver m.v.
§ 80. Indkomst af aktiver, der udleveres fra et dødsbo i medfør af  

 § 18 i lov om skifte af dødsboer, beskattes hos modtageren af boudlægget fra  

 og med dødsdagen.
Ved beskatningen af indkomst som nævnt i 1. pkt., herunder  

 ved modtagerens afståelse af et aktiv, der er udleveret efter § 18 i lov om  

 skifte af dødsboer, gælder skattelovgivningens almindelige regler.
 Stk. 2. Ved boudlæg til afdødes efterlevende ægtefælle kan denne  

 overtage afdødes indskud på etableringskonto på de for afdøde gældende  

 betingelser.
Afsnit V Genoptagelse Kapitel 14 § 81. Ved genoptagelse af et bo gælder reglerne i afsnit II eller  

 III, jf. dog stk. 2-4 og §§ 82 og 83. Ved anvendelsen af beløbsgrænser efter  

 denne lov, der reguleres efter personskattelovens § 20, anvendes de  

 regulerede beløb, der var eller ville have været gældende for det genoptagne  

 bo.
 Stk. 2. Indkomstskattepligten for et genoptagelsesbo, der er  

 omfattet af § 3, omfatter indtægter og udgifter af den formue, der omfattes  

 af genoptagelsesboet, i perioden fra dødsfaldet til skæringsdagen i  

 boopgørelsen i genoptagelsesboet, idet § 5, stk. 2-4, dog finder tilsvarende  

 anvendelse.
Stk. 3. Et genoptagelsesbo, der er omfattet af § 3, er fritaget  

 for beskatning, hvis det opfylder betingelserne herfor, jf. § 6.  

 Beløbsgrænserne i § 6, stk. 1, anvendes dog på summen af genoptagelsesboet og  

 det genoptagne bo.
Der regnes med aktivernes og nettoformuernes værdi på  

 skæringsdagen i boopgørelserne, idet § 6, stk. 3, dog finder tilsvarende  

 anvendelse.
 Stk. 4. Hvis det genoptagne bo var fritaget for beskatning efter §  

 6, påvirkes skattefritagelsen af dette bo ikke af, at genoptagelsesboet er  

 skattepligtigt efter stk. 3.
Ikke skattefritagne genoptagelsesboer § 82. Hvis hverken det genoptagne bo eller genoptagelsesboet var  

 fritaget for beskatning efter § 6, gives der i genoptagelsesboets skat kun  

 bofradrag efter § 30, stk. 2, i det omfang der ikke er givet bofradrag eller  

 dette ikke er udnyttet ved beregningen af skatten i det genoptagne bo.
Hvis  

 det genoptagne bo både har oppebåret bofradrag efter § 30, stk. 2, og fradrag  

 efter § 30, stk. 3, anses fradrag efter § 30, stk. 3, for opbrugt først.
Der  

 gives ikke fradrag efter § 30, stk. 3, i genoptagelsesboets skat, og  

 uudnyttet fradrag efter § 30, stk. 3, kan ikke overføres til  

 genoptagelsesboet.
 Stk. 2. Hvis det genoptagne bo var fritaget for beskatning efter §  

 6, gives der i genoptagelsesboets skat bofradrag efter § 30, stk. 2. Der  

 gives ikke fradrag efter § 30, stk. 3.
 Genoptagelse af uskiftet bo m.v.
 § 83. Genoptages et bo, der er overtaget af den efterlevende  

 ægtefælle efter § 58, stk. 1, eller stk. 2, 1. pkt., og sker der ikke fornyet  

 overtagelse efter § 58, stk. 1 eller 2, foretages der i det hele beskatning  

 efter reglerne i §§ 3-57. Beskatning efter §§ 58-66 ophæves.
Afsnit VI Værdiansættelse Kapitel 15 § 84. For værdiansættelser i dødsboer gælder boafgiftslovens § 12.
Afsnit VII Selvangivelse, tillægsskat, hæftelse og proklama Kapitel 16 Selvangivelse § 85. Et bo omfattet af § 3, der ikke er fritaget for beskatning  

 efter § 6, er selvangivelsespligtigt efter § 1, jf. § 2, i  

 skattekontrolloven.
Hvis boet omfattes af kapitel 15 i lov om skifte af  

 dødsboer, påhviler selvangivelsespligten arvingerne, i de i denne lovs § 72,  

 stk. 3, nævnte tilfælde dog den efterlevende ægtefælle.
Hvis boet omfattes af  

 kapitel 16 i lov om skifte af dødsboer, påhviler selvangivelsespligten  

 bobestyreren.
Stk. 2. Selvangivelse skal foretages senest samtidig med  

 indsendelse af boopgørelsen, jf. § 32 og § 68, stk. 3, i lov om skifte af  

 dødsboer.
Hvis skifteretten i medfør af § 31, stk. 2, eller § 66, stk. 3, i  

 lov om skifte af dødsboer har tilladt, at opgørelse vedrørende nærmere  

 afgrænsede dele af boet foretages efter boets afslutning, skal der  

 selvangives herom senest samtidig med indsendelse af tillægsopgørelsen.
 Stk. 3. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2.
Kapitel 17 Tillægsskat § 86. Har afdøde overtrådt straffelovens § 289 eller  

 skattekontrollovens §§ 13, 15 eller 16, og er der ikke før dødsfaldet fastsat  

 nogen straf for forholdet, skal der efter reglerne i § 88 ud over eventuel  

 restskat betales en tillægsskat svarende til skatten af den udeholdte  

 indkomst.
Tillægsskatten kan dog ikke overstige størrelsen af en eventuel  

 bøde for det strafbare forhold.
 Stk. 2. Er en straf for et af de forhold, der er nævnt i stk. 1,  

 fastsat, men ikke fuldbyrdet ved den pågældendes død, fastsættes der i stedet  

 for straffen en tillægsskat efter reglerne i stk. 1. Er der alene tale om  

 bødestraf, kan tillægsskatten ikke overstige det fastsatte bødebeløb.
Stk. 3. Er en straf for et af de forhold, der er nævnt i stk. 1,  

 delvis fuldbyrdet ved den pågældendes død, nedsættes tillægsskatten  

 forholdsmæssigt.
Er der alene tale om bødestraf, må tillægsskatten sammenlagt  

 med det af afdøde betalte bødebeløb ikke overstige hverken skatten af den  

 udeholdte indtægt eller den fastsatte bøde.
 Stk. 4. Skatteministeren kan bestemme, at der ikke skal stilles  

 krav om tillægsskat efter stk. 1-3.
Stk. 5. Stilles der krav om tillægsskat, finder § 20 i  

 skattekontrolloven tilsvarende anvendelse.
Skatteministeren kan fastsætte en  

 frist for anerkendelse af kravet.
Stk. 6. Hvis den, der efter § 88 hæfter for en eventuel restskat,  

 ikke kan anerkende et krav om tillægsskat efter stk. 1, afgøres spørgsmålet  

 under en sag i strafferetsplejens former.
Hvis et krav om tillægsskat efter  

 stk. 2 eller 3 ikke kan anerkendes, afgør skifteretten spørgsmålet.
 Stk. 7. Fristen i § 87, stk. 2, jf. stk. 3, finder tilsvarende  

 anvendelse på fremsættelse af krav om tillægsskat.
Efterbetaling § 87. Har afdøde betalt for lidt i skat vedrørende indkomstår  

 forud for dødsåret, hæftes der for den skyldige skat efter reglerne i § 88.
Stk. 2. Skattekravet skal fremsættes over for den, der hæfter for  

 skattekrav mod afdøde, senest 3 måneder efter modtagelsen af en opgørelse  

 over afdødes eller et uskiftet bos aktiver og passiver på dødsdagen,  

 medmindre der foreligger et forhold som nævnt i § 35, stk. 4, i  

 skattestyrelsesloven.
I de i § 58, stk. 1, nr. 2, nævnte tilfælde skal kravet  

 dog fremsættes over for den efterlevende ægtefælle senest 3 måneder efter  

 modtagelsen af meddelelsen om, at boet er udleveret i medfør af § 22 i lov om  

 skifte af dødsboer, medmindre der foreligger et forhold som nævnt i § 35,  

 stk. 4, i skattestyrelsesloven.
Overholdes fristen ikke, bortfalder ansvaret  

 for betaling af skatten.
 Stk. 3. Har skattemyndighederne fremsat en anmodning om  

 oplysninger efter § 6 B, stk. 1, i skattekontrolloven, og efterkommes  

 anmodningen ikke inden for en i anmodningen nærmere fastsat frist, forlænges  

 fristen efter stk. 2 med 2 måneder regnet fra den dag, hvor oplysningerne  

 modtages.
 Stk. 4. Efterbetalingskrav, der hidrører fra afdødes  

 forskudsafskrivninger, investeringsfondshenlæggelser eller indskud på  

 etableringskonto, skal uanset fristen i stk. 2 fremsættes senest 2 måneder  

 efter, at skattemyndighederne har modtaget meddelelse om, at afdødes  

 efterlevende ægtefælle, arvinger eller legatarer ikke skal overtage  

 forskudsafskrivninger, investeringsfondshenlæggelser eller indskud på  

 etableringskonto efter § 39, stk. 1, og § 43, stk. 4.
 Stk. 5. Skattekrav omfattes ikke af et af dødsboet udstedt  

 proklama, medmindre kravet er opgjort på tidspunktet for proklamaets  

 udstedelse.
Kapitel 18 Hæftelsesregler m.v.
 § 88. Betaling af dødsboskat, mellemperiodeskat samt skat som  

 nævnt i §§ 86 og 87 påhviler i de i § 2 nævnte tilfælde boet, jf. dog stk. 4  

 og 5 samt kildeskattelovens § 70. Hvis afdøde var gift og afdødes andel af  

 fællesboet skiftes adskilt fra afdødes særbo, hæfter de to boer solidarisk.  

 Er boet udleveret til privat skifte, herunder til forenklet privat skifte i  

 medfør af § 33 i lov om skifte af dødsboer, finder § 27 i lov om skifte af  

 dødsboer tilsvarende anvendelse.
 Stk. 2. I de i § 58, stk. 1, og stk. 2, 1. pkt., nævnte tilfælde  

 påhviler betalingen af skat som nævnt i §§ 86 og 87 den efterlevende  

 ægtefælle, jf. dog stk. 4 og 5. Hvis afdødes særbo skiftes, mens fællesboet  

 overtages af den efterlevende ægtefælle efter § 58, stk. 1, eller stk. 2, 1.  

 pkt., hæfter ægtefællen og særboet solidarisk for skat som nævnt i §§ 86 og  

 87, mens særboet alene hæfter for dødsboskat eller mellemperiodeskat efter  

 reglerne i stk. 1.
 Stk. 3. Ved fuldstændigt skifte af uskiftet bo i den efterlevende  

 ægtefælles levende live, jf. § 71, stk. 3, hæfter boet, jf. dog stk. 1, 3.  

 pkt., og den efterlevende ægtefælle solidarisk for betalingen af  

 dødsboskatten og for eventuelle skattekrav mod den førstafdøde ægtefælle  

 efter §§ 86 og 87.
 Stk. 4. I det omfang et efterbetalingskrav efter § 87 hidrører fra  

 afdødes forskudsafskrivninger, investeringsfondshenlæggelser eller indskud på  

 etableringskonto, som i forbindelse med udlodningen er overtaget af en  

 efterlevende ægtefælle, arving eller legatar, jf. § 39, stk. 1, og § 43, stk.  

 4, påhviler betalingen kun den pågældende udlodningsmodtager.
 Stk. 5. Hvis skifteretten træffer bestemmelse om  

 insolvensbehandling af afdødes bo efter § 69 i lov om skifte af dødsboer,  

 gælder stk. 1-4 ikke, i det omfang afdødes efterlevende ægtefælle og arvinger  

 opfylder deres forpligtelser efter § 104 i lov om skifte af dødsboer.
 § 89. Skattelovgivningens almindelige regler om forfaldstidspunkt,  

 forrentning, opkrævning og inddrivelse af personskatter finder tilsvarende  

 anvendelse på de skatter, der omhandles i denne lov.
Afsnit VIII Forskellige bestemmelser Kapitel 19 § 90. Hvis et aktiv er erhvervet ved arv, men ikke hidrører fra et  

 dødsbo, der helt eller delvis er behandlet her i landet eller har været  

 skattepligtigt her til landet efter denne lovs § 1, stk. 3 og 4,  

 kildeskattelovens § 2 eller kulbrinteskatteloven, skal modtageren benytte den  

 værdi, der er lagt til grund ved beregningen af udenlandske boafgifter,  

 arveafgifter el.lign., som anskaffelsessum ved foretagelsen af skattemæssige  

 afskrivninger og nedskrivninger og ved beregningen af gevinst eller tab ved  

 senere afståelse af aktivet.
Hvis erhvervelsen ikke var afgiftspligtig,  

 anvendes aktivets handelsværdi på erhvervelsestidspunktet som  

 anskaffelsessum.
§ 91. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan påklages til anden administrativ myndighed.
§ 92. Af dødsboskatten som nævnt i § 30 og af mellemperiodeskatten  

 som nævnt i § 14 tilfalder 2/5 den kommune, hvortil afdøde svarede  

 kommuneskat på dødsfaldstidspunktet, og 1/5 den amtskommune, hvortil afdøde  

 svarede amtskommuneskat på dødsfaldstidspunktet.
Var afdøde ikke pligtig at  

 svare kommuneskat på dødsfaldstidspunktet, tilfalder den kommunale andel af  

 skatten den kommune, der har taget stilling til spørgsmålet om boets  

 skattefritagelse efter § 6, mens den amtskommunale andel af skatten tilfalder  

 den amtskommune, hvortil den pågældende kommune hører.
Stk. 2. Af afdødes foreløbigt betalte skatter i mellemperioden,  

 som bliver endelige efter § 12, stk. 1 og 2, tilfalder 1/3 den kommune,  

 hvortil afdøde svarede kommuneskat på dødsfaldstidspunktet.
Var afdøde ikke  

 pligtig at svare kommuneskat på dødsfaldstidspunktet, tilfalder den kommunale  

 andel af skatten den kommune, der har taget stilling til spørgsmålet om boets  

 skattefritagelse efter § 6.
 Stk. 3. Af udgifterne ved udbetaling af negativ skat efter § 31  

 afholdes 2/5 af den kommune og 1/5 af den amtskommune, som ville være  

 berettiget til andel i dødsboskatten efter stk. 1.
Stk. 4. Kommunens og amtskommunens andel af dødsboskatten som  

 nævnt i § 30 og af mellemperiodeskatten som nævnt i § 14 afregnes af staten  

 den 1. december i året efter det kalenderår, hvori skæringsdagen i  

 boopgørelsen ligger.
Den 1. december hvert år sker der desuden afregning af  

 kommunernes og amtskommunernes andele af de beløb af dødsboskatten og  

 mellemperiodeskatten, der som følge af ændringer i skatteansættelser er ført  

 i tilgang eller til afgang siden forrige afregning.
Afsnit IX Straffebestemmelser Kapitel 20 § 93. Med bøde straffes den, der forsætligt eller ved grov  

 uagtsomhed 1) afgiver urigtige eller vildledende oplysninger til brug for bedømmelsen  

 af, hvorvidt et dødsbo er fritaget for beskatning efter § 6, eller i  

 forbindelse hermed fortier eller nægter at give oplysninger af betydning for  

 bedømmelsen eller 2) undlader rettidigt at afgive den særlige boopgørelse som nævnt i § 57,  

 stk. 1.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Er en af de i stk. 1 nævnte overtrædelser begået med  

 forsæt til at unddrage det offentlige skat, eller foreligger der i øvrigt  

 skærpende omstændigheder, kan straffen stige til hæfte eller fængsel indtil 2  

 år.
 Stk. 4. Der kan pålægges selskaber m.v. (juridiske personer)  

 strafansvar for overtrædelserne efter reglerne i straffelovens 5. kapitel.
 § 94. I sager om overtrædelse af denne lov, der behandles  

 administrativt efter § 95, finder retsplejelovens § 752, stk. 1, tilsvarende  

 anvendelse.
 Stk. 2. Ransagning i sager om overtrædelse af bestemmelserne i  

 denne lov kan ske i overensstemmelse med retsplejelovens regler om ransagning  

 i sager, som efter loven kan medføre frihedsstraf.
 § 95. Skønnes overtrædelsen ikke at ville medføre højere straf end  

 bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 hvis den pågældende erkender sig skyldig i overtrædelsen og erklærer sig rede  

 til inden for en nærmere angivet frist, der efter anmodning kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejeloven om indholdet af  

 anklageskrift i politisager tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Afsnit X Definitioner Kapitel 21 § 96. Ved udlodning fra et bo forstås i denne lov alle afståelser  

 fra et bo til arveladerens efterlevende ægtefælle, arvinger eller legatarer.  

 Var afdøde gift ved dødsfaldet, forstås ved udlodning fra boet tillige  

 afståelser fra afdødes efterlevende ægtefælle til andre arvinger eller  

 legatarer i boperioden, jf. dog § 5, stk. 4, i det omfang de afståede aktiver  

 hidrører fra den efterlevende ægtefælles andel af det hidtidige fælleseje  

 eller skilsmissesæreje. § 4, stk. 5, finder tilsvarende anvendelse.
Stk. 2. Ved dødsåret forstås i denne lov det indkomstår, med de af  

 afdøde valgte begyndelses- og afslutningstidspunkter, hvori dødsfaldet er  

 sket.
Hvis afdøde anvendte et forskudt indkomstår, der udløb inden udgangen  

 af det kalenderår, det trådte i stedet for (bagudforskudt indkomstår), og  

 dødsfaldet er sket efter udløbet af det forskudte indkomstår og inden  

 udgangen af det pågældende kalenderår, forstås dødsåret dog som perioden fra  

 det sidst afsluttede indkomstår til og med dødsdagen.
Stk. 3. Ved mellemperioden forstås i denne lov perioden fra  

 udløbet af afdødes seneste indkomstår forud for dødsfaldet til og med  

 dødsdagen.
Hvis afdøde anvendte et andet indkomstår end kalenderåret  

 (forskudt indkomstår), anses som mellemperiode den periode, som efter  

 reglerne i kildeskattelovens §§ 92 og 93 træder i stedet for mellemperioden.
 Stk. 4. Ved boperioden forstås i denne lov perioden fra og med  

 dagen efter dødsfaldet til og med skæringsdagen i boopgørelsen.
Afsnit XI Ikrafttrædelses- og overgangsbestemmelser Kapitel 22 § 97. Loven træder i kraft den 1. januar 1997.
 Stk. 2. Loven finder anvendelse på boer og mellemperioder  

 vedrørende personer, som er afgået ved døden efter lovens ikrafttræden, på  

 beskatningen af efterlevende ægtefæller og modtagere af udlodning og boudlæg  

 efter personer, der er afgået ved døden efter lovens ikrafttræden, samt på  

 skifte af uskiftede boer i den efterlevende ægtefælles levende live, når  

 anmodning om skifte indgives efter lovens ikrafttræden.
§ 98. Kildeskattelovens bestemmelser finder uændret anvendelse på  

 dødsboer og mellemperioder vedrørende personer, som er afgået ved døden før  

 lovens ikrafttræden, på beskatningen af efterlevende ægtefæller og modtagere  

 af udlæg og begravelsesudlæg efter personer, der er afgået ved døden før  

 denne lovs ikrafttræden, samt på skifte af uskiftede boer, hvor anmodning om  

 skifte er indgivet før denne lovs ikrafttræden.
Tilsvarende gælder de øvrige  

 bestemmelser i skatte- og afgiftslovgivningen, der finder anvendelse på  

 dødsboer m.v.
 § 99. Ved anvendelsen af § 15, stk. 1, fradrages resterende  

 virksomhedsskat henholdsvis resterende konjunkturudligningsskat, som afdøde  

 kunne have fremført til fradrag i dødsårets slutskat m.v. efter § 10, stk. 3,  

 eller § 22 b, stk. 5, i virksomhedsskatteloven, jf. lovbekendtgørelse nr. 659  

 af 28. juli 1995, som ændret ved § 3 i lov nr. 488 af 12. juni 1996.
 Stk. 2. Ved anvendelsen af § 30 fradrages i dødsboskatten  

 resterende virksomhedsskat henholdsvis resterende konjunkturudligningsskat,  

 som afdøde kunne have fremført til fradrag i dødsårets slutskat m.v. efter §  

 10, stk. 3, eller § 22 b, stk. 5, i virksomhedsskatteloven, jf.  

 lovbekendtgørelse nr. 659 af 28. juli 1995, som ændret ved § 3 i lov nr. 488  

 af 12. juni 1996.
 Stk. 3. Ved anvendelsen af § 31, 2. pkt., medregnes, for så vidt  

 angår indkomståret 1995, beløb, som de pågældende personer har betalt i  

 særlig indkomstskat, og, for så vidt angår indkomstårene 1995 og 1996,  

 formueskattebeløb, som de pågældende personer har betalt.
Stk. 4. § 35 finder tilsvarende anvendelse på aktiver, der er  

 erhvervet ved udlæg fra et dødsbo, der er skiftet her i landet forud for  

 kildeskattelovens ikrafttræden.
Uanset § 35, stk. 2, finder §§ 36-38 dog ikke  

 tilsvarende anvendelse.
 Stk. 5. Ved anvendelsen af § 74, stk. 4, 2. pkt., gælder, at hvis  

 den efterlevende ægtefælle vælger først at anvende virksomhedsskattelovens §  

 10, stk. 3, 3. pkt., som affattet ved det af Folketinget den 20. december  

 1996 vedtagne forslag til lov om ændring af forskellige skattelove.  

 (Forenkling af virksomhedsordningen, afskaffelse af 25 pct.s tillægget m.v.)  

 fra og med indkomståret 1998, fremføres virksomhedsskat, der ikke kan rummes  

 i slutskat m.v. for indkomståret 1997, efter reglerne i § 10, stk. 3, 4.  

 pkt., i virksomhedsskatteloven, jf. lovbekendtgørelse nr. 659 af 28. juli  

 1995, som ændret ved § 3 i lov nr. 488 af 12. juni 1996.
Stk. 6. §§ 81-83 finder tilsvarende anvendelse i tilfælde, hvor  

 det genoptagne bo ikke var omfattet af denne lov.
Var det genoptagne bo  

 omfattet af de hidtil gældende regler i kildeskatteloven, sidestilles boer,  

 der var omfattet af kildeskattelovens §§ 16-19, med boer, der omfattes af  

 denne lovs § 3. Uanset § 81, stk. 1, 2. pkt., skal der anvendes de regulerede  

 beløb, der er gældende for det kalenderår, hvori genoptagelsen sker.
Uanset §  

 82 gives der fuldt bofradrag efter § 30, stk. 2. Tilfælde, hvor den  

 efterlevende ægtefælle er beskattet efter kildeskattelovens § 29, sidestilles  

 med tilfælde, hvor det genoptagne bo er udleveret til den efterlevende  

 ægtefælle efter denne lovs § 58, stk. 1.
 § 100. Loven gælder ikke for Færøerne og Grønland.
Oprindeligt fremsat forslag Afsnit I Lovens anvendelsesområde Kapitel 1 § 1. Denne lov finder anvendelse på indkomstbeskatning i  

 forbindelse med dødsfald.
Stk. 2. Pligt til at betale indkomstskat efter denne lovs  

 bestemmelser om beskatning af dødsboer påhviler dødsboer, der efter § 2, stk.  

 1 eller 2, i lov om skifte af dødsboer helt eller delvis behandles her i  

 landet.
Dødsboer, der overtages af en efterlevende ægtefælle efter denne lovs  

 § 58, stk. 1, eller stk. 2, 1. pkt., eller som afsluttes ved boudlæg uden  

 skiftebehandling efter kapitel 12 i lov om skifte af dødsboer, er dog ikke  

 skattepligtige.
 Stk. 3. Pligt til at betale indkomstskat efter denne lovs  

 bestemmelser om beskatning af dødsboer påhviler endvidere dødsboer, der  

 behandles i udlandet, og som oppebærer indkomst som nævnt i kildeskattelovens  

 § 2, som Danmark ikke efter en indgået dobbeltbeskatningsaftale er afskåret  

 fra at beskatte, bortset fra indkomst omfattet af kildeskattelovens § 2, stk.  

 1, litra h, § 65 A og § 65 C.
 Stk. 4. Pligt til at betale indkomstskat efter  

 kulbrinteskatteloven påhviler dødsboer, der behandles i udlandet, og som  

 oppebærer indkomst som nævnt i kulbrinteskatteloven, som Danmark ikke efter  

 en indgået dobbeltbeskatningsaftale er afskåret fra at beskatte.
 Stk. 5. Undtaget fra indkomstskattepligten efter stk. 2-4 er  

 dødsboer efter personer, der ved dødsfaldet var omfattet af kildeskattelovens  

 § 3, stk. 1.
 Stk. 6. For modtagere af boudlæg eller af udlodning samt for  

 personer, hvis ægtefælle er afgået ved døden, gælder skattelovgivningens  

 almindelige regler med de ændringer, der følger af denne lov.
Afsnit II Dødsboer, som er selvstændige skattesubjekter Kapitel 2 § 2. Reglerne i dette afsnit finder anvendelse i forbindelse med:
1) dødsboer, som skiftes i umiddelbar forbindelse med dødsfaldet, bortset  

 fra dødsboer, der overtages af en efterlevende ægtefælle efter § 58, stk. 1,  

 nr. 2-4, eller stk. 2, 1. pkt., 2) dødsboer, der delvis udleveres til en efterlevende ægtefælle til  

 uskiftet bo, efter at der er skiftet med en eller flere livsarvinger efter  

 førstafdøde, jf. § 58, stk. 2, 2. pkt., 3) uskiftede boer, hvor den efterlevende ægtefælle i levende live skifter  

 med alle arvinger og legatarer efter førstafdøde (fuldstændigt skifte), i det  

 i § 71, stk. 3, angivne omfang, 4) dødsboer, der behandles i udlandet, og som er skattepligtige efter § 1,  

 stk. 3 eller 4, og 5) genoptagelsesboer, der ikke afsluttes ved boudlæg eller ved, at boet  

 overtages af en efterlevende ægtefælle efter § 58, stk. 1, eller stk. 2, 1.  

 pkt., i det i §§ 81-83 angivne omfang.
 Stk. 2. Uanset stk. 1, nr. 1, finder reglerne i dette afsnit i  

 forbindelse med dødsboer omfattet af § 67, stk. 1, kun anvendelse i det i §  

 67, stk. 2-6, angivne omfang.
Kapitel 3 Dødsboets skattemæssige forhold § 3. Reglerne i dette kapitel finder anvendelse på:
1) dødsboer, der omfattes af § 2, stk. 1, nr. 1 eller 2, 2) uskiftede boer som nævnt i § 2, stk. 1, nr. 3, jf. dog § 72, og 3) genoptagelsesboer som nævnt i § 2, stk. 1, nr. 5, jf. dog § 81, stk. 2  

 og 3.
 Stk. 2. Reglerne i dette kapitel finder dog ikke anvendelse, når  

 skifteretten efter § 69 i lov om skifte af dødsboer har besluttet, at et bo  

 som nævnt i stk. 1 skal undergives insolvensbehandling, jf. herved denne lovs  

 § 52.
Afgrænsning af dødsboets indkomst § 4. Som dødsboets indkomst anses indtægter og udgifter vedrørende  

 den formue, der tilhører dødsboet, og som er inddraget under skiftet.
 Stk. 2. Var afdøde gift ved dødsfaldet, anses gevinst og tab ved  

 udlodning af den efterlevende ægtefælles formue til andre arvinger eller  

 legatarer efter afdøde som dødsboets indkomst.
 Stk. 3. Ved afgørelsen af, hvilken ægtefælle et aktiv eller passiv  

 tilhørte ved dødsfaldet, lægges fordelingen i boopgørelsen samt den i § 76 i  

 lov om skifte af dødsboer nævnte opgørelse af den efterlevende ægtefælles  

 aktiver og passiver til grund.
 Stk. 4. Var afdøde gift ved dødsfaldet, anses afdødes andel af  

 ægtefællernes hidtidige fælleseje og skilsmissesæreje for et bo (fællesboet)  

 og afdødes hidtidige fuldstændige særeje for et bo (særboet). Undergives de  

 to boer en samlet skiftebehandling, anses afdøde dog ved anvendelsen af denne  

 lov kun for at efterlade sig et bo.
Stk. 5. Var afdøde gift ved dødsfaldet, henregnes afdødes  

 hidtidige fuldstændige særeje til fællesboet i det omfang det inddrages under  

 skiftet i forbindelse med opfyldelsen af et vederlagskrav efter § 23 i lov om  

 ægteskabets retsvirkninger.
Fuldstændigt særeje omfattet af 1. pkt. anses ved  

 anvendelsen af denne lov som fælleseje.
Indkomstskattepligtens varighed § 5. Dødsboets indkomstskattepligt omfatter boperioden, jf. dog  

 stk. 24.
 Stk. 2. Ved a conto-udlodning ophører dødsboets  

 indkomstskattepligt vedrørende det udloddede på udlodningsdagen, hvis boet  

 senest 4 uger fra udlodningsdagen oplyser følgende til den kommunale  

 skattemyndighed:
 1) Udlodningsdagen.
 2) Hvad a conto-udlodningen omfatter.
 3) Hvem der har modtaget a conto-udlodning.
 4) Værdien af det udloddede på udlodningsdagen.
 Stk. 3. Skatteministeren kan fastsætte regler, der fritager visse  

 typer aktiver fra indberetningspligten efter stk. 2. Boets  

 indkomstskattepligt vedrørende sådanne aktiver ophører på udlodningsdagen.
 Stk. 4. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 boets indkomstskattepligt for så vidt angår indtægter og udgifter, der kan  

 henføres til de omhandlede dele af boet, til og med skæringsdagen i  

 tillægsopgørelsen.
Skattefritagelse § 6. Et dødsbo er fritaget for at betale indkomstskat af den i §§  

 4 og 5 omhandlede indkomst, herunder skat af aktieindkomst som omhandlet i  

 personskattelovens § 4 a og skat af CFC-indkomst som omhandlet i  

 personskattelovens § 4 b, hvis boets aktiver og dets nettoformue efter  

 handelsværdien på skæringsdagen i boopgørelsen, dog ikke en tillægsopgørelse,  

 ikke overstiger et grundbeløb på henholdsvis 1.010.100 kr. og 777.000 kr.  

 Indeholdt udbytteskat efter kildeskattelovens § 65 tilbagebetales dog ikke  

 til boet.
 Stk. 2. Et dødsbo, der behandles ved bobestyrer, skal uanset stk.  

 1 altid beskattes, hvis skifteretten i medfør af § 66, stk. 2, i lov om  

 skifte af dødsboer har bestemt, at skæringsdagen for boopgørelsen udskydes.
Stk. 3. Et dødsbo, der er fritaget for beskatning efter stk. 1,  

 skal dog beskattes, hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, og hvis  

 summen af boets aktiver og dets nettoformue i henholdsvis boopgørelsen og  

 tillægsopgørelsen overstiger de i stk. 1 nævnte grænser for det indkomstår,  

 hvori skæringsdagen i boopgørelsen ligger.
Eventuel beskatning af  

 mellemperioden efter §§ 13-17 ophæves efter § 18.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, anvendes beløbsgrænserne i stk.  

 1 på summen af henholdsvis aktiver og nettoformue i de to boer.
 Stk. 5. Beløbene i stk. 1, der er angivet i 1987-niveau, reguleres  

 efter personskattelovens § 20.
Kapitel 4 Dødsboer, der er fritaget for beskatning § 7. Reglerne i dette kapitel finder anvendelse på afdødes  

 skattepligtige indkomst for mellemperioden, når afdødes bo er fritaget for  

 beskatning efter § 6.
 Mellemperiodens skattepligtige indkomst mv.
§ 8. Afdødes skattepligtige indkomst, aktieindkomst og  

 CFC-indkomst for mellemperioden opgøres efter skattelovgivningens regler for  

 personer, medmindre andet følger af reglerne i dette kapitel.
CFC-indkomsten  

 er skattepligtig, men medregnes ikke ved opgørelsen af skattepligtig  

 indkomst, jf. § 17.
Skattepligtig indkomst § 9. Ved opgørelsen af den skattepligtige indkomst gælder  

 følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
4) Renter, der forfalder i mellemperioden, samt beregnede renter fra  

 sidste forfaldsdag til og med dødsdagen medregnes.
For renteudgifter som  

 nævnt i ligningslovens § 5, stk. 7, 1. pkt., finder ligningslovens § 5, stk.  

 7, dog anvendelse.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 Stk. 2. Skattemæssige afskrivninger for mellemperioden opgøres som  

 helårlige afskrivninger, der omregnes forholdsmæssigt. 1. pkt. gælder dog  

 ikke for aktiver, der afskrives i forhold til den del af perioden, hvori  

 aktivet har været ejet (pro anno-afskrivninger).
 Stk. 3. Indkomst, som den skattepligtige tidligere har valgt  

 beskattet efter kildeskattelovens § 48 E, er skattepligtig, men medregnes  

 ikke i den skattepligtige indkomst for mellemperioden efter stk. 1.
Stk. 4. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i mellemperioden.
Omregningen sker efter  

 forholdet mellem perioden fra begyndelsen af det kalenderår, hvori dødsfaldet  

 er sket, til og med dødsdagen, og hele mellemperioden.
Ved omregningen ses  

 bort fra indtægter og udgifter, der ikke hørte til den normale løbende  

 indkomst.
Disse indtægter og udgifter tillægges og fradrages den omregnede  

 indkomst.
Herved fremkommer den skattepligtige indkomst for mellemperioden.
Virksomhedsordningen § 10. Ved opgørelsen af den skattepligtige indkomst i  

 mellemperioden medregnes afdødes indestående på konto for opsparet overskud  

 ved udløbet af indkomståret forud for dødsåret med tillæg af den hertil  

 svarende virksomhedsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
Fradraget foretages først i overskud opsparet i indkomstårene  

 1987-1990, dernæst i overskud opsparet i indkomståret 1991 og sidst i  

 overskud opsparet i indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der indgår i dødsboet,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 11, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. I  

 stedet for indestående på konto for opsparet overskud ved udløbet af  

 indkomståret forud for dødsåret medregnes en forholdsmæssig del heraf,  

 beregnet efter forholdet mellem den del af kapitalafkastgrundlaget ved  

 udløbet af indkomståret forud for dødsåret, der kan henføres til den nævnte  

 virksomhed, og hele kapitalafkastgrundlaget ved udløbet af indkomståret forud  

 for dødsåret.
Den forholdsmæssige andel af kapitalafkastgrundlaget ved  

 udløbet af indkomståret forud for dødsåret beregnes efter forholdet mellem  

 værdien af aktiverne ved udløbet af indkomståret forud for dødsåret i den  

 nævnte virksomhed og samtlige aktiver indskudt i virksomhedsordningen.
Ved  

 beregningen af den forholdsmæssige andel ses bort fra finansielle aktiver.  

 Foreligger der flere konti for opsparet overskud, medregnes en forholdsmæssig  

 del af hver af disse.
 Stk. 4. Stk. 1 og 2 finder ikke anvendelse i det omfang,  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse i det omfang, den efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 11. Ved opgørelsen af den skattepligtige indkomst i  

 mellemperioden medregnes afdødes indestående på konjunkturudligningskonto ved  

 udløbet af indkomståret forud for dødsåret med tillæg af den hertil svarende  

 konjunkturudligningsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der indgår i dødsboet,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 10, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder.
I stedet for indestående på  

 konjunkturudligningskonto ved udløbet af indkomståret forud for dødsåret  

 medregnes en forholdsmæssig del heraf, beregnet efter forholdet mellem den  

 del af kapitalafkastgrundlaget ved udløbet af indkomståret forud for  

 dødsåret, der kan henføres til den nævnte virksomhed, og hele  

 kapitalafkastgrundlaget ved udløbet af indkomståret forud for dødsåret.  

 Kapitalafkastgrundlaget ved udløbet af indkomståret forud for dødsåret  

 opgøres som værdien af aktiver, der udelukkende benyttes erhvervsmæssigt, ved  

 udløbet af indkomståret forud for dødsåret.
Virksomhedsskattelovens § 22 b,  

 stk. 6 og 7, finder dog tilsvarende anvendelse.
 Stk. 4. Stk. 1 og 2 finder ikke anvendelse i det omfang,  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse i det omfang, en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Forskudsskattens endelighed § 12. Medmindre der foretages afsluttende skatteansættelse efter §  

 13, anses afdødes indkomstskatter for mellemperioden og eventuelle  

 restskatter, der er overført til dødsåret efter kildeskattelovens § 61, stk.  

 3, for endeligt afgjort med betalingen af de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som afdøde havde optjent før dødsfaldet.
Eventuelt overført beløb efter  

 kildeskattelovens § 62 C, stk. 2, 2. pkt., anses for indregnet i de  

 foreløbige indkomstskattebeløb.
Stk. 2. Hvis afdøde anvendte et andet indkomstår end kalenderåret  

 (forskudt indkomstår), regnes som foreløbige skatter i dødsåret de beløb, som  

 forfaldt før dødsfaldet, men i det kalenderår, hvori dødsfaldet fandt sted.  

 Endvidere medregnes indkomstskatter, som skulle indeholdes af indtægter  

 indtjent i det nævnte tidsrum.
Hvis afdøde anvendte et forskudt indkomstår,  

 der udløb efter udgangen af det kalenderår, det trådte i stedet for,  

 (fremadforskudt indkomstår), og hvis dødsfaldet er indtruffet den 1. januar  

 eller senere i det forskudte indkomstår, medregnes tillige de foreløbige  

 indkomstskattebeløb, som forfaldt til betaling, eller som skulle indeholdes  

 af indtægter, der er indtjent i kalenderåret forud for det år, hvori  

 dødsfaldet fandt sted.
Afsluttende skatteansættelse § 13. Afsluttende skatteansættelse af indkomsten i mellemperioden  

 kan kræves af den kommunale skattemyndighed og af dødsboet.
Var afdøde gift  

 ved dødsfaldet, og skiftes afdødes andel af fællesboet og afdødes særbo hver  

 for sig, kan hvert af boerne for sit vedkommende kræve afsluttende  

 skatteansættelse efter 1. pkt.
Stk. 2. Dødsboets krav om afsluttende skatteansættelse skal  

 fremsættes senest 6 måneder efter dødsfaldet.
Hvis boets behandlingsmåde  

 først afgøres senere end 4 måneder efter dødsfaldet, skal kravet dog først  

 fremsættes senest 2 måneder efter, at afgørelsen er truffet.
Kravet skal  

 ledsages af selvangivelse af indkomsten for mellemperioden.
 Stk. 3. Den kommunale skattemyndigheds krav om afsluttende  

 skatteansættelse skal fremsættes senest 3 måneder efter modtagelsen af en  

 opgørelse over afdødes aktiver og passiver på dødsdagen, jf. dog § 87, stk. 2  

 og 3. Fremsætter skattemyndigheden krav om afsluttende ansættelse, skal boet  

 senest 3 måneder herefter indgive selvangivelse af indkomsten for  

 mellemperioden.
Stk. 4. Der kan ikke kræves afsluttende skatteansættelse  

 vedrørende indkomst, som afdøde tidligere har valgt beskattet efter  

 kildeskattelovens § 48 E.
Skat vedrørende sådan indkomst bliver endelig ved  

 den skattepligtiges død.
Stk. 5. Der skal foretages afsluttende skatteansættelse for  

 mellemperioden, hvis 1) afdøde ved udgangen af indkomståret forud for dødsåret anvendte  

 virksomhedsordningen, jf. virksomhedsskattelovens afsnit I, og indestående på  

 konto for opsparet overskud ved udgangen af indkomståret forud for dødsåret  

 med tillæg af den hertil svarende virksomhedsskat overstiger det i § 10, stk.  

 1, nævnte grundbeløb, 2) afdøde ved udgangen af indkomståret forud for dødsfaldet anvendte  

 kapitalafkastordningen, jf. virksomhedsskattelovens afsnit II, og indestående  

 på konjunkturudligningskonto ved udgangen af indkomståret forud for dødsåret  

 med tillæg af den hertil svarende konjunkturudligningsskat overstiger det i §  

 11, stk. 1, nævnte grundbeløb, 3) en efterlevende ægtefælle i mellemperioden har drevet eller i  

 væsentligt omfang deltaget i driften af en erhvervsvirksomhed, der tilhørte  

 afdøde, og boet efter § 44, stk. 1, kræver et beløb beskattet hos den  

 efterlevende ægtefælle, eller 4) afdøde i mellemperioden har drevet eller i væsentligt omfang deltaget i  

 driften af en erhvervsvirksomhed, der tilhørte afdødes efterlevende  

 ægtefælle, og ægtefællen efter § 9, stk. 1, nr. 7, kræver et beløb beskattet  

 hos afdøde.
 Stk. 6. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen eller  

 kapitalafkastordningen på en erhvervsvirksomhed, der indgår i dødsboet,  

 medregnes ægtefællens indestående på konto for opsparet overskud eller  

 indestående på konjunkturudligningskontoen ved udgangen af indkomståret forud  

 for dødsåret ved afgørelsen af, om der skal foretages afsluttende  

 skatteansættelse efter stk. 5, nr. 1 eller 2.
 Stk. 7. I de i stk. 5, nr. 1-3, nævnte tilfælde skal der  

 selvangives for mellemperioden inden for de frister, der er nævnt i stk. 2. I  

 de i § 5, nr. 4, nævnte tilfælde skal der selvangives for mellemperioden  

 senest ved udløbet af den selvangivelsesfrist, der gælder for den  

 efterlevende ægtefælle for dødsåret.
 Stk. 8. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2, 3 og 7.
Mellemperiodeskat § 14. Af afdødes skattepligtige indkomst i mellemperioden betales  

 mellemperiodeskat med 50 pct.
 Stk. 2. I mellemperiodeskatten gives for hver påbegyndt måned fra  

 begyndelsen af dødsåret til og med den måned, hvori dødsfaldet er sket, et  

 fradrag med et grundbeløb på 1.000 kr.
 Stk. 3. I de i §§ 10 og 11 nævnte tilfælde fradrages i  

 mellemperiodeskatten den til det beskattede overskud svarende virksomhedsskat  

 og den til den beskattede henlæggelse til konjunkturudligning svarende  

 konjunkturudligningsskat.
 Stk. 4. Grundbeløbet i stk. 2, der er angivet i 1987-niveau,  

 reguleres efter personskattelovens § 20.
 § 15. Der opgøres et samlet beløb, der udgør summen af  

 mellemperiodeskatten som opgjort efter § 14 samt eventuel overført restskat  

 mv. efter kildeskattelovens § 61, stk. 3, og med fradrag af eventuelt  

 overført beløb efter kildeskattelovens § 62 C, stk. 2, 2. pkt.,  

 personskattelovens § 8 a, stk. 5, og virksomhedsskattelovens § 10, stk. 3, 4.  

 pkt., og § 22 b, stk. 5, 3. pkt.
Stk. 2. Hvis differencen mellem det i stk. 1 nævnte beløb og de  

 foreløbige indkomstskattebeløb, der er forfaldet før dødsfaldet, eller som  

 skulle indeholdes af indtægter, som er indtjent før dødsfaldet, jf. dog § 16,  

 udgør et grundbeløb på 13.000 kr. eller derover, skal dødsboet betale det  

 manglende skattebeløb.
Var afdøde gift ved dødsfaldet, og skiftes afdødes  

 andel af fællesboet og afdødes særbo hver for sig, skal det manglende  

 skattebeløb fordeles mellem de to boer efter forholdet mellem den  

 skattepligtige indkomst i mellemperioden, der kan henføres til hvert af de to  

 boer.
Hvis afdøde anvendte et andet indkomstår end kalenderåret (forskudt  

 indkomstår), finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
Stk. 3. Hvis differencen mellem de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som er indtjent før dødsfaldet, og det i stk. 1 nævnte beløb udgør et  

 grundbeløb på 1.500 kr. eller derover, skal det for meget betalte beløb  

 udbetales til dødsboet.
Stk. 2, 2. pkt., finder tilsvarende anvendelse.
Hvis  

 afdøde anvendte et andet indkomstår end kalenderåret (forskudt indkomstår),  

 finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
 Stk. 4. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
Aktieindkomst § 16. Afdødes aktieindkomst i mellemperioden, der ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår ikke  

 i den skattepligtige indkomst, men beskattes endeligt efter reglerne i  

 personskattelovens § 8 a, stk. 1.
Stk. 2. Aktieindkomst, der overstiger den i personskattelovens § 8  

 a, stk. 1 og 2, nævnte beløbsgrænse, medregnes til den skattepligtige  

 indkomst i mellemperioden med 75 pct. af det overskydende beløb.
Den  

 udbytteskat, der er indeholdt i denne del af udbyttet i medfør af  

 kildeskattelovens § 65, modregnes i mellemperiodeskatten, før der foretages  

 opgørelse efter § 15, stk. 1.
 Stk. 3. Overstiger den indeholdte udbytteskat efter  

 kildeskattelovens § 65 den i personskattelovens § 8 a, stk. 1, nævnte procent  

 af den samlede aktieindkomst, modregnes det overskydende beløb i  

 mellemperiodeskatten, før der foretages opgørelse efter § 15, stk. 1. Er  

 aktieindkomsten negativ, modregnes hele den indeholdte udbytteskat i  

 mellemperiodeskatten, før der foretages opgørelse efter § 15, stk. 1.
 Stk. 4. Er aktieindkomsten negativ, fradrages 50 pct. af beløb,  

 der ikke overstiger beløbsgrænsen i personskattelovens § 8 a, stk. 1 og 2, og  

 75 pct. af beløb, der overstiger beløbsgrænsen, i den skattepligtige indkomst  

 for mellemperioden.
CFC-indkomst § 17. Afdødes CFC-indkomst i mellemperioden beskattes særskilt med  

 34 pct. § 92, stk. 1 og 2, finder tilsvarende anvendelse.
Ophævelse af mellemperiodebeskatning § 18. Er der foretaget afsluttende skatteansættelse af en afdød  

 efter §§ 13-17, og konstateres det efterfølgende, at dødsboet ikke er  

 fritaget for beskatning efter § 6, ophæves eventuel beskatning efter §§  

 13-17.
 Stk. 2. Eventuelle af boet indbetalte beløb efter § 15, stk. 2,  

 godskrives boet ved opkrævning af den beregnede dødsboskat efter § 30. I det  

 omfang, sådan godskrivning ikke kan ske, udbetales beløbet til boet.
 Stk. 3. Eventuelle til boet udbetalte beløb efter § 15, stk. 3,  

 opkræves sammen med den beregnede dødsboskat efter § 30 og behandles som en  

 del af denne med hensyn til hæftelse og inddrivelse.
Kapitel 5 Dødsboer, der ikke er fritaget for beskatning § 19. Reglerne i dette kapitel finder anvendelse, når afdødes bo  

 ikke er fritaget for beskatning efter § 6.
 Stk. 2. Afdødes og dødsboets skattepligtige indkomst opgøres under  

 et for perioden fra udløbet af afdødes sidste indkomstår forud for dødsfaldet  

 til og med skæringsdagen i boopgørelsen (bobeskatningsperioden). Indkomst som  

 nævnt i 1. pkt. benævnes bobeskatningsindkomst.
Dødsboets indtræden i afdødes eller den efterlevende ægtefælles  

 skattemæssige stilling § 20. Dødsboet indtræder i afdødes skattemæssige stilling med  

 hensyn til aktiver og passiver, der tilhørte afdøde, og som er inddraget  

 under skiftet.
Ved opgørelsen af bobeskatningsindkomsten anses boets aktiver  

 og passiver for erhvervet af boet på de tidspunkter, til de beløb og under de  

 omstændigheder, hvorved de i sin tid er erhvervet af afdøde.
Er der i afdødes  

 ejertid sket skattemæssigt relevante ændringer i et aktivs eller passivs  

 status, overtages aktivet eller passivet af boet med hensyntagen til sådanne  

 ændringer.
Stk. 2. I det omfang gevinst og tab ved udlodning af aktiver, der  

 tilhører den efterlevende ægtefælle, skal anses som boets indkomst, jf. § 4,  

 stk. 2, indtræder dødsboet i den efterlevende ægtefælles skattemæssige  

 stilling.
Stk. 1, 2. og 3. pkt., finder tilsvarende anvendelse.
 Stk. 3. Underskud, som afdøde kunne have fremført til fradrag i  

 sin skattepligtige indkomst i dødsåret, kan fradrages i  

 bobeskatningsindkomsten.
Indkomstopgørelsen i bobeskatningsperioden § 21. Bobeskatningsindkomsten opgøres efter skattelovgivningens  

 regler for personer, medmindre andet følger af reglerne i dette kapitel.
Stk. 2. Aktieindkomsten og CFC-indkomsten i bobeskatningsperioden  

 opgøres efter skattelovgivningens regler for personer, medmindre andet følger  

 af reglerne i dette kapitel.
Bobeskatningsperiodens CFC-indkomst er  

 skattepligtig, men medregnes ikke ved opgørelsen af bobeskatningsindkomsten,  

 jf. § 33.
 Stk. 3. Opgørelsen af bobeskatningsindkomsten, aktieindkomsten og  

 CFC-indkomsten foretages efter de regler, der gælder for dødsåret.
Bobeskatningsindkomsten § 22. Ved opgørelsen af bobeskatningsindkomsten gælder følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
 4) Renter, der forfalder i bobeskatningsperioden, samt beregnede renter  

 fra sidste forfaldsdag til og med skæringsdagen i boopgørelsen medregnes.  

 Renteudgifter, der på grund af afdødes forhold var omfattet af ligningslovens  

 § 5, stk. 7, 1. pkt., skal dog alene fradrages i det omfang de er betalt af  

 afdøde i dødsåret eller betales af boet.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 8) Vederlag, som afdøde har modtaget ved afhændelse af et forsknings-  

 eller udviklingsarbejde, og som i henhold til ligningslovens § 27 E, stk. 2,  

 ikke var medregnet til afdødes skattepligtige indkomst ved udgangen af  

 indkomståret forud for dødsåret, medregnes.
 9) Uanset bestemmelsen i afskrivningslovens § 21, stk. 2, 2. pkt., kan  

 fradrag for udgifter til ombygning eller forbedring af  

 afskrivningsberettigede bygninger og installationer i sådanne bygninger, der  

 henregnes til dødsboet på skæringsdagen i boopgørelsen, foretages efter  

 bestemmelserne i afskrivningslovens § 21, stk. 2-4 (straksfradrag).
 Stk. 2. Indskud på afdødes etableringskonto kan ikke hæves i  

 forbindelse med dødsboets etablering af selvstændig erhvervsvirksomhed som  

 omhandlet i lov om indskud på etableringskonto.
 Stk. 3. Afdødes investeringsfondshenlæggelser kan ikke hæves til  

 forlods afskrivning på dødsboets anskaffelser.
 Stk. 4. Forskudsafskrivninger, jf. afskrivningslovens afsnit IV A,  

 kan ikke foretages vedrørende dødsboets kontraherede eller planlagte  

 anskaffelser.
 Stk. 5. Indkomst, som afdøde tidligere har valgt beskattet efter  

 kildeskattelovens § 48 E, er skattepligtig, men medregnes ikke ved opgørelsen  

 af bobeskatningsindkomsten.
Stk. 6. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i bobeskatningsperioden.
Omregningen sker  

 efter forholdet mellem perioden fra begyndelsen af det kalenderår, hvori  

 dødsfaldet er sket, til og med skæringsdagen i boopgørelsen, og hele  

 bobeskatningsperioden.
Ved omregningen ses bort fra indtægter og udgifter,  

 der ikke hører til den normale løbende indkomst.
Disse indtægter og udgifter  

 tillægges og fradrages den omregnede indkomst.
Herved fremkommer  

 bobeskatningsindkomsten.
Skattemæssige afskrivninger § 23. Der kan foretages skattemæssige afskrivninger efter stk. 2-4  

 på aktiver, der henregnes til dødsboet på skæringsdagen i boopgørelsen, i det  

 omfang aktiverne udloddes med succession efter § 36, stk. 1.
 Stk. 2. Hvis bobeskatningsperioden er kortere end et år, opgøres  

 skattemæssige afskrivninger som helårlige afskrivninger, der omregnes  

 forholdsmæssigt. 1. pkt. gælder dog ikke aktiver, der afskrives i forhold til  

 den del af perioden, hvori aktivet har været ejet (pro anno-afskrivninger).
 Stk. 3. Hvis bobeskatningsperioden er længere end et år, opgøres  

 andre afskrivninger end de i afskrivningslovens afsnit I-III nævnte som  

 helårlige afskrivninger, der omregnes i forhold til den del af  

 bobeskatningsperioden, hvori aktivet har været i afdødes eller boets eje.  

 Uanset 1. pkt. kan der dog foretages skattemæssige afskrivninger svarende til  

 et helt års afskrivninger, hvis de pågældende aktiver ikke efter almindelige  

 regler afskrives ved anvendelse af pro anno-afskrivninger.
 Stk. 4. Hvis bobeskatningsperioden er længere end et år, foretages  

 afskrivninger på driftsmidler og skibe efter reglerne i afskrivningslovens  

 afsnit I-III uden omregning.
Virksomhedsordningen § 24. Ved opgørelsen af bobeskatningsindkomsten medregnes afdødes  

 indestående på konto for opsparet overskud ved udløbet af indkomståret forud  

 for dødsåret med tillæg af den hertil svarende virksomhedsskat og med fradrag  

 af et grundbeløb på 83.300 kr.
Var afdøde gift ved dødsfaldet, og skiftes  

 afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
Fradraget  

 foretages først i overskud opsparet i indkomstårene 1987-1990, dernæst i  

 overskud opsparet i indkomståret 1991 og sidst i overskud opsparet i  

 indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der tilhører afdøde,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 25, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. §  

 10, stk. 3, 2.-5. pkt., finder tilsvarende anvendelse.
 Stk. 4. Stk. 1 og 2 finder ikke anvendelse i det omfang  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 25. Ved opgørelsen af bobeskatningsindkomsten medregnes afdødes  

 indestående på konjunkturudligningskonto ved udløbet af indkomståret forud  

 for dødsåret med tillæg af den hertil svarede konjunkturudligningsskat og med  

 fradrag af et grundbeløb på 83.300 kr.
Var afdøde gift ved dødsfaldet, og  

 skiftes afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der tilhører afdøde,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 24, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder. § 11, stk. 3, 2.-4. pkt., finder  

 tilsvarende anvendelse.
 Stk. 4. Stk. 1 og 2 finder ikke anvendelse i det omfang  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Andre regler § 26. Renter, som en efterlevende ægtefælle, arving eller legatar  

 har tilsvaret et dødsbo som følge af en a conto-udlodning, er ikke  

 skattepligtige.
 Stk. 2. Beløb, som et dødsbo udbetaler som renter eller udbytte af  

 boslod, arvelod eller legat, kan ikke fradrages i bobeskatningsindkomsten,  

 men behandles skattemæssigt som henholdsvis boslod, arvelod eller legat.
 Stk. 3. Hvis den efterlevende ægtefælle, en arving eller en  

 legatar udfører arbejde for dødsboet, kan der ved opgørelsen af  

 bobeskatningsindkomsten fradrages et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Dette gælder, uanset hvilket vederlag boet har betalt den pågældende.
Dødsboets salg og andre afståelser § 27. Dødsboets salg og andre afståelser behandles efter  

 skattelovgivningens almindelige regler, jf. dog stk. 2 og 3. For udlodning  

 gælder §§ 28 og 29.
 Stk. 2. Gevinst ved et dødsbos afståelse af en ejerlejlighed  

 medregnes ikke ved opgørelsen af bobeskatningsindkomsten efter lov om  

 beskatning af fortjeneste ved førstegangsafståelse af visse ejerlejligheder  

 mv.
Stk. 3. Gevinst eller tab ved et dødsbos afståelse af en ejendom  

 omfattet af ejendomsavancebeskatningslovens § 8 eller § 9, stk. 4, skal ikke  

 medregnes ved opgørelsen af bobeskatningsindkomsten, hvis en afståelse før  

 dødsfaldet ville have været skattefri efter disse bestemmelser.
I gevinst ved  

 et dødsbos afståelse af en ejendom omfattet af ejendomsavancebeskatningsloven  

 § 9, stk. 1, gives der et fradrag efter ejendomsavancebeskatningsloven § 9,  

 stk. 1-3, hvis der ved afståelse før dødsfaldet skulle være givet et sådant  

 fradrag.
 Stk. 4. Ved opgørelsen af gevinst eller tab ved boets afståelse af  

 en ejendom, der er anskaffet af afdøde eller, når dødsboet er indtrådt i en  

 efterlevende ægtefælles skattemæssige stilling efter § 20, stk. 2,  

 ægtefællen, som led i den pågældendes næringsvej, kan boet fradrage  

 frigørelsesafgift, som er pålagt i afdødes eller ægtefællens besiddelsestid.  

 Dette gælder dog ikke, hvis frigørelsesafgiften er tilbagebetalt eller  

 bortfaldet efter frigørelsesafgiftslovens § 8 A.
 Stk. 5. Ved opgørelsen af et dødsbos gevinst eller tab ved  

 afståelse af aktier mv., der tidligere er blevet beskattet efter  

 aktieavancebeskatningslovens § 13 a, finder aktieavancebeskatningslovens § 13  

 a, stk. 6, tilsvarende anvendelse.
 Stk. 6. I tilfælde, hvor gevinst eller tab ved udlodning omfattes  

 af stk. 1, anses de beløb, hvortil aktiverne er opført i boopgørelsen, som  

 afståelsessum, jf. dog boafgiftslovens § 12.
Udlodning § 28. Gevinst ved udlodning med succession efter § 36, stk. 1,  

 medregnes ikke ved opgørelsen af bobeskatningsindkomsten.
 Stk. 2. Tab ved udlodning behandles skattemæssigt som tab  

 konstateret ved dødsboets salg, jf. § 27. Ved opgørelsen af, hvorvidt en  

 udlodning er sket med gevinst eller tab, anses de beløb, hvortil aktiverne er  

 opført i boopgørelsen, som afståelsessum, jf. dog boafgiftslovens § 12.
 Stk. 3. Uanset stk. 1 kan dødsboet vælge helt eller delvis at lade  

 sig beskatte som ved salg, jf. § 27. Dette gælder tillige i det omfang  

 gevinst ved afståelse af aktiver, der tilhører en efterlevende ægtefælle,  

 skal anses som boets indkomst, jf. § 4, stk. 2.
 § 29. Gevinst ved udlodning af en ejendom omfattet af  

 ejendomsavancebeskatningsloven medregnes ved opgørelsen af  

 bobeskatningsindkomsten, jf. § 27, stk. 1, idet § 27, stk. 3, dog finder  

 anvendelse. 1. pkt. gælder dog ikke, hvis ejendommen helt eller delvis blev  

 anvendt i afdødes eller en efterlevende ægtefælles erhvervsvirksomhed.  

 Udlejning af anden fast ejendom end fast ejendom som nævnt i vurderingslovens  

 § 33, stk. 4 og 7, anses ikke i denne forbindelse for erhvervsvirksomhed.
Stk. 2. Gevinst ved udlodning af børsnoterede aktier omfattet af  

 aktieavancebeskatningslovens § 2 eller § 4 medregnes ved opgørelsen af  

 bobeskatningsindkomsten i det omfang fortjenesten veddrører den del af  

 udlodningen til den enkelte modtager, der ikke overstiger en kursværdi på  

 83.300 kr.
Indgår der i en udlodning aktier med anskaffelsessummer, der  

 vedrører forskellige tidspunkter, anses de aktier, der har ældst  

 anskaffelsessum, for fortrinsvis at indgå i den del af udlodningen, der  

 beskattes efter 1. pkt.
 Stk. 3. Beløbsgrænsen i stk. 2, der er angivet i 1987-niveau,  

 reguleres efter personskattelovens § 20.
Dødsboskat § 30. Af bobeskatningsindkomsten betales dødsboskat med 50 pct.
Stk. 2. I dødsboskatten gives et bofradrag med et grundbeløb på  

 3.500 kr. for hver påbegyndt måned efter den måned, hvori dødsfaldet er sket,  

 til og med den måned, hvori skæringsdagen i boopgørelsen, dog ikke en  

 tillægsopgørelse, ligger.
Der gives dog højst bofradrag i 12 måneder.
 Stk. 3. I dødsboskatten gives endvidere for hver påbegyndt måned  

 fra begyndelsen af dødsåret til og med den måned, hvori dødsfaldet er sket,  

 et fradrag med et grundbeløb på 1.000 kr.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, fordeles fradragene efter stk. 2  

 og 3 mellem de to boer efter forholdet mellem bobeskatningsindkomsten i de to  

 boer.
 Stk. 5. I de i §§ 24 og 25 nævnte tilfælde fradrages i  

 dødsboskatten den til det beskattede opsparede overskud svarende  

 virksomhedsskat og den til den beskattede henlæggelse til konjunkturudligning  

 svarende konjunkturudligningsskat.
Stk. 6. Resterende virksomhedsskat, som afdøde kunne have fremført  

 til fradrag i dødsårets slutskat efter virksomhedsskattelovens 10, stk. 3, 4.  

 pkt., kan fradrages i dødsboskatten.
Resterende konjunkturudligningsskat, som  

 afdøde kunne have fremført til fradrag i dødsårets slutskat efter  

 virksomhedsskattelovens § 22 b, stk. 5, 3. pkt., kan fradrages i  

 dødsboskatten.
 Stk. 7. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i dødsboskatten.
 Stk. 8. Foreløbige indkomstskattebeløb vedrørende indtjeningen i  

 dødsåret, der er forfaldet før dødsfaldet, eller som skulle indeholdes af  

 indtægter, som er indtjent før dødsfaldet, jf. dog § 32, godskrives dødsboet.  

 Skat vedrørende indkomst, som afdøde tidligere har valgt beskattet efter  

 bestemmelsen i kildeskattelovens § 48 E, bliver dog endelig ved dødsfaldet.
 Stk. 9. Hvis afdøde anvendte et forskudt indkomstår, der udløb  

 efter udgangen af det kalenderår, det trådte i stedet for (fremadforskudt  

 indkomstår), godskrives dødsboet tillige de i stk. 8 nævnte foreløbige  

 indkomstskattebeløb vedrørende indtjeningen efter dødsåret.
 Stk. 10. Grundbeløbene i stk. 2 og 3, der er angivet i  

 1987-niveau, reguleres efter personskattelovens § 20.
Underskud § 31. Hvis bobeskatningsindkomsten udviser et underskud, udbetales  

 et beløb svarende til 30 pct. af det resterende beløb til dødsboet.
Beløbet  

 kan dog ikke overstige summen af de skatter, afdøde har betalt af  

 skattepligtig indkomst og aktieindkomst i de to senest afsluttede indkomstår  

 forud for dødsfaldet, samt de skatter, en efterlevende ægtefælle har betalt  

 af skattepligtig indkomst og aktieindkomst i de to senest afsluttede  

 indkomstår forud for dødsfaldet, i dødsåret og i indkomstår, der fuldt ud  

 omfattes af boperioden.
Skat af indkomst, som er valgt beskattet efter  

 bestemmelsen i kildeskattelovens § 48 E, indgår ikke ved opgørelsen af  

 betalte skatter efter 2. pkt. 1.-3. pkt. finder ikke anvendelse, hvis  

 dødsboets skattefritagelse er bortfaldet i medfør af § 6, stk. 2.
Aktieindkomst § 32. Hvis bobeskatningsperiodens aktieindkomst ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår  

 aktieindkomsten ikke i bobeskatningsindkomsten, men beskattes endeligt efter  

 reglerne i personskattelovens § 8 a, stk. 1.
Stk. 2. Hvis bobeskatningsperiodens aktieindkomst overstiger den i  

 personskattelovens § 8 a, stk. 1 og 2, nævnte beløbsgrænse, indgår  

 aktieindkomsten i bobeskatningsindkomsten med 75 pct. af det overskydende  

 beløb.
Den udbytteskat, der er indeholdt i denne del af udbyttet i medfør af  

 kildeskattelovens § 65, modregnes i dødsboskatten efter reglerne i  

 kildeskattelovens § 67.
 Stk. 3. Hvis den indeholdte udbytteskat efter kildeskattelovens §  

 65 overstiger den i personskattelovens § 8 a, stk. 1, nævnte procent af den  

 samlede aktieindkomst i bobeskatningsperioden, modregnes det overskydende  

 beløb i dødsboskatten efter reglerne i kildeskattelovens § 67. Er  

 aktieindkomsten negativ, modregnes hele den indeholdte udbytteskat i  

 dødsboskatten efter reglerne i kildeskattelovens § 67.
 Stk. 4. Hvis bobeskatningsperiodens aktieindkomst er negativ,  

 fradrages 50 pct. af beløb, der ikke overstiger beløbsgrænsen i  

 personskattelovens § 8 a, stk. 1, og 75 pct. af beløb, der overstiger  

 beløbsgrænsen, i bobeskatningsindkomsten.
CFC-indkomst § 33. Bobeskatningsperiodens CFC-indkomst beskattes særskilt med  

 34 pct. § 92, stk. 1, 2 og 4, finder tilsvarende anvendelse.
Kapitel 6 Beskatningen af udlodning hos modtageren § 34. Reglerne i dette kapitel finder anvendelse ved udlodning fra  

 boer, der omfattes af § 3, stk. 1.
§ 35. Indkomstskattepligten af udloddede aktiver påhviler  

 modtageren fra og med dagen efter den dag, hvor boets indkomstskattepligt  

 ophører efter § 5. Ved udlodning af rentebærende aktiver kan modtageren i det  

 første indkomstår, hvori renteindtægter af aktivet forfalder, fradrage  

 beregnede renteindtægter fra sidste forfaldsdag forud for ophøret af boets  

 indkomstskattepligt efter § 5 til og med den dag, hvor boets  

 indkomstskattepligt er ophørt.
Ved den efterfølgende beskatning af modtageren  

 gælder i øvrigt skattelovgivningens almindelige regler med de ændringer, der  

 følger af §§ 36-40.
 Stk. 2. Medmindre andet følger af §§ 36-38, anses et udloddet  

 aktiv for anskaffet af modtageren på tidspunktet for skattepligtens overgang  

 til denne efter stk. 1, 1. pkt., til den værdi, hvormed aktivet er medtaget i  

 boopgørelsen, jf. dog boafgiftslovens § 12.
Succession § 36. Konstateres der ved udlodning af aktiver fra et bo, der ikke  

 er fritaget for beskatning efter § 6, en gevinst, indtræder modtageren i  

 boets skattemæssige stilling (succederer), medmindre andet følger af §§  

 37-38. Indtræden i boets skattemæssige stilling (succession) kan dog ikke ske  

 i det omfang, gevinsten skal beskattes i boet efter § 28, stk. 3, eller § 29.
Stk. 2. Ved den efterfølgende beskatning af modtageren af  

 udlodning med succession anses et udloddet aktiv for erhvervet af modtageren  

 på det tidspunkt, til det beløb og under de omstændigheder, hvorved det i sin  

 tid er erhvervet af afdøde, boet eller, når boet er indtrådt i den  

 efterlevende ægtefælles skattemæssige stilling efter § 20, stk. 2,  

 ægtefællen.
Er der i afdødes, boets eller ægtefællens ejertid sket  

 skattemæssigt relevante ændringer i et aktivs status, overtages aktivet af  

 modtageren med hensyntagen til sådanne ændringer.
Er der ved udlodningen  

 beregnet passivpost efter boafgiftslovens § 13 a vedrørende det pågældende  

 aktiv, lægges de omstændigheder med hensyn til anskaffelsestid,  

 anskaffelsessum og anskaffelseshensigt, som blev lagt til grund ved  

 beregningen af passivposten, til grund for beskatningen af aktivet hos  

 modtageren. 3. pkt. finder dog ikke anvendelse på børsnoterede aktier, hvis  

 modtageren efter udlodningen omfattes af aktieavancebeskatningslovens § 7,  

 stk. 1.
 Stk. 3. Ved afståelse af aktier, der er erhvervet ved udlodning  

 med succession, skal en modtager, der er skattepligtig efter  

 selskabsskattelovens § 1, stk. 1, nr. 1-2 b, eller 3 a-5 b, eller  

 fondsbeskatningsloven, uanset aktieavancebeskatningslovens § 4, stk. 6, 1.  

 pkt., opgøre gevinst eller tab efter reglerne i aktieavancebeskatningslovens  

 § 4, stk. 1, 3 og 4.
 Stk. 4. Ved afståelse af aktier, der er erhvervet ved udlodning  

 med succession, skal modtageren ved beregning af nedslag efter  

 aktieavancebeskatningslovens § 7 a, stk. 1, i stedet for afståelsessummen  

 anvende den værdi, hvortil aktierne er medtaget i boopgørelsen, jf. dog  

 boafgiftslovens § 12.
Stk. 5. Ved opgørelsen af gevinst eller tab ved afståelse af en  

 ejendom, der er erhvervet ved udlodning med succession, og som er anskaffet  

 af afdøde eller, når boet er indtrådt i en efterlevende ægtefælles stilling  

 efter § 20, stk. 2, ægtefællen, som led i dennes næringsvej, kan modtageren  

 fradrage frigørelsesafgift, som er pålagt, mens ejendommen var i afdødes,  

 boets eller ægtefællens besiddelse.
Ved beregningen af passivpost efter  

 boafgiftslovens § 13 a vedrørende ejendommen skal der tages hensyn til dette  

 fradrag. 1. og 2. pkt. gælder dog ikke, hvis frigørelsesafgiften er  

 tilbagebetalt eller bortfaldet i medfør af frigørelsesafgiftslovens § 8 A.
§ 37. Udloddes der værdier, der overstiger modtagerens andel i  

 boet, kan udlodning med succession efter § 36, stk. 1, med hensyn til den  

 fulde værdi kun ske, hvis modtageren er arveladerens efterlevende ægtefælle,  

 barn, barnebarn, bror eller søster, brors eller søsters barn eller barnebarn.  

 Adoptivforhold og stedbarnsforhold sidestilles med naturligt  

 slægtskabsforhold.
Hvis modtageren ikke omfattes af den i 1. og 2. pkt.  

 nævnte personkreds, kan udlodning med succession efter § 36, stk. 1, kun ske  

 for så vidt angår værdier, der svarer til modtagerens andel af boet.  

 Overskydende udlodning anses for omfattet af § 27 og § 35. Indgår der i en  

 udlodning aktiver, der er erhvervet på forskellige tidspunkter, anses de  

 aktiver, der er erhvervet sidst, for fortrinsvis at indgå i den del af  

 udlodningen, med hensyn til hvilken der efter 3. pkt. kan succederes.
 Stk. 2. Ved afgørelsen af, om en afståelse til en arving eller  

 legatar, der ikke omfattes af den i stk. 1, 1. og 2. pkt., nævnte  

 personkreds, overstiger vedkommendes andel af boet, skal der tages hensyn til  

 beregnede passivposter efter boafgiftslovens § 13 a.
 § 38. En udlodningsmodtager, der ikke er hjemmehørende i Danmark,  

 herunder efter en indgået dobbeltbeskatningsoverenskomst, kan kun succedere  

 efter § 36, stk. 1, i det omfang, aktiverne efter udlodningen kan beskattes  

 her i landet, herunder efter en indgået dobbeltbeskatningsoverenskomst.
Erhvervsvirksomhed § 39. Ved udlodning af en erhvervsvirksomhed kan modtageren eller,  

 hvis erhvervsvirksomheden udloddes til flere, en af disse, 1) overtage forskudsafskrivninger, som afdøde eller, hvis boet er indtrådt  

 i den efterlevende ægtefælles stilling efter § 20, stk. 2, ægtefællen havde  

 foretaget efter afskrivningslovens afsnit IV A, på de for vedkommende  

 gældende betingelser, og 2) overtage investeringsfondshenlæggelser, som afdøde eller, hvis boet er  

 indtrådt i den efterlevende ægtefælles stilling efter § 20, stk. 2,  

 ægtefællen havde foretaget, på de for vedkommende gældende betingelser.
Stk. 2. Anvendte afdøde eller den efterlevende ægtefælle ved  

 udgangen af indkomståret forud for dødsåret virksomhedsordningen, jf.  

 virksomhedsskattelovens afsnit I, kan den, til hvem virksomheden udloddes,  

 overtage indestående på konto for opsparet overskud ved udløbet af  

 indkomståret forud for dødsåret.
Den, til hvem en del af virksomheden eller  

 en af flere virksomheder, jf. virksomhedsskattelovens § 2, stk. 3, udloddes,  

 kan overtage den til den pågældende del af erhvervsvirksomheden eller den  

 pågældende virksomhed svarende del af indestående på konto for opsparet  

 overskud. § 10, stk. 3, 2.-5. pkt., finder tilsvarende anvendelse.  

 Overtagelse efter 1.-2. pkt. forudsætter, at modtageren selv opfylder kravene  

 i virksomhedsskattelovens afsnit I.
Stk. 3. Anvendte afdøde eller den efterlevende ægtefælle ved  

 udgangen af indkomståret forud for dødsåret kapitalafkastordningen, jf.  

 virksomhedsskattelovens afsnit II, kan den, til hvem virksomheden udloddes,  

 overtage indestående på konjunkturudligningskonto ved udløbet af indkomståret  

 forud for dødsåret.
Den, til hvem en del af virksomheden eller en af flere  

 virksomheder udloddes, kan overtage en forholdsmæssig del af indestående på  

 konjunkturudligningskontoen. § 11, stk. 3, 2.-4. pkt., finder tilsvarende  

 anvendelse.
Overtagelse efter 1.-2. pkt. forudsætter, at modtageren selv  

 opfylder kravene i virksomhedsskattelovens afsnit II.
 Stk. 4. En modtager, der falder uden for den i § 37, stk. 1, 1. og  

 2. pkt., nævnte personkreds, kan højst overtage et indestående på konto for  

 opsparet overskud efter stk. 2 eller et indestående på  

 konjunkturudligningskonto efter stk. 3, der svarer til vedkommendes andel i  

 boet.
Andre regler § 40. Renter, som modtageren har tilsvaret boet som følge af en a  

 conto-udlodning, er ikke fradragsberettigede i modtagerens skattepligtige  

 indkomst.
 Stk. 2. Beløb, som et bo udbetaler som renter eller udbytte af  

 boslod, arvelod eller legat, er ikke skattepligtige for modtageren.
 Stk. 3. Hvis en modtager af udlodning fra et bo udfører arbejde  

 for boet, skal den pågældende i hvert enkelt indkomstår beskattes af et  

 arbejdsvederlag, der svarer til den betaling, som det ville være muligt at  

 opnå ved arbejde af samme art og omfang, udført for andre.
Stk. 4. Hvis en modtager af udlodning fra et bo under skiftet  

 bebor en ejendom, for hvilken afdøde er beskattet af lejeværdi efter reglerne  

 i ligningslovens §§ 15 A - 15 L, skal modtageren medregne lejeværdi af  

 ejendommen i sin skattepligtige indkomst, idet modtageren ved anvendelsen af  

 ligningslovens §§ 15 A - 15 L stilles som en ejer.
Modtageren kan endvidere  

 foretage fradrag for vedligeholdelsesudgifter efter samme regler som en ejer  

 af ejendommen, jf. ligningslovens § 15 P.
Eventuel faktisk betalt leje  

 modregnes i den beregnede lejeværdi efter 1. pkt.
Hvis den faktisk betalte  

 leje overstiger den beregnede lejeværdi, kan det overskydende beløb ikke  

 modregnes i anden skattepligtig indkomst.
Stk. 5. Gevinst ved afståelse af ejerlejligheder, som er udloddet  

 fra et bo, medregnes ikke ved opgørelsen af modtagerens skattepligtige  

 indkomst efter lov om beskatning af fortjeneste ved førstegangsafståelse af  

 visse ejerlejligheder.
Ophørte lejeforhold i sådanne ejerlejligheder  

 medregnes ikke ved opgørelsen af antal ophørte lejeforhold efter den nævnte  

 lovs § 1, stk. 4.
Kapitel 7 Beskatningen af en efterlevende ægtefælle § 41. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og boet efter afdøde omfattes af § 3, stk. 1.
 Stk. 2. Anvendelsen af § 43, stk. 3, og § 50 forudsætter tillige,  

 at ægtefællen levede sammen med afdøde ved dødsfaldet.
 § 42. I dødsåret og de efterfølgende år gælder skattelovgivningens  

 almindelige regler for personer med de ændringer, der følger af stk. 2 og §§  

 43-50.
Stk. 2. Den efterlevende ægtefælle beskattes ikke af gevinst og  

 tab ved udlodning af den efterlevende ægtefælles formue til andre arvinger  

 eller legatarer efter afdøde.
Indtil udlodningstidspunktet anses indtægter og  

 udgifter vedrørende det udloddede som den efterlevende ægtefælles indkomst.
 § 43. Den efterlevende ægtefælle omfattes af §§ 34-40.
 Stk. 2. Hvis den efterlevende ægtefælle har betalt renteudgifter  

 mv., der på grund af afdødes forhold var omfattet af ligningslovens § 5, stk.  

 7, 1. pkt., kan udgifterne fuldt ud fradrages af den efterlevende ægtefælle i  

 det indkomstår, hvori betalingen sker.
 Stk. 3. Hvis afdøde opfyldte de aldersmæssige betingelser for at  

 få opgjort lejeværdien af egen bolig i en fast ejendom efter ligningslovens §  

 15 E, stk. 2, eller betingelserne for nedsættelse af lejeværdien efter  

 ligningslovens § 15 F, beregnes lejeværdien for den efterlevende ægtefælle  

 efter disse regler, uanset om ægtefællen selv opfylder de nævnte betingelser.  

 Hvis den efterlevende ægtefælle indgår nyt ægteskab, ophører retten til  

 nedsættelse af lejeværdien efter 1. pkt. med virkning fra begyndelsen af det  

 første påbegyndte indkomstår efter ægteskabets indgåelse.
 Stk. 4. Den efterlevende ægtefælle kan overtage afdødes indskud på  

 etableringskonto på de for afdøde gældende betingelser.
 Stk. 5. Ved udlodning af fast ejendom gælder kursgevinstlovens §  

 5, stk. 8.
Erhvervsvirksomhed § 44. Hvis den efterlevende ægtefælle i mellemperioden har drevet  

 en erhvervsvirksomhed, der tilhørte afdøde, kan boet bestemme, at den  

 efterlevende ægtefælle til sin skattepligtige indkomst i dødsåret skal  

 medregne et beløb, der svarer til den betaling, der skulle være ydet andre  

 for udførelsen af et arbejde af samme art og omfang.
Tilsvarende gælder, hvis  

 den efterlevende ægtefælle i mellemperioden har deltaget i væsentligt omfang  

 i driften af en erhvervsvirksomhed, der tilhørte og i overvejende grad blev  

 drevet af afdøde.
Stk. 2. Hvis afdøde i mellemperioden har drevet en  

 erhvervsvirksomhed, der tilhørte afdødes efterlevende ægtefælle, kan den  

 efterlevende ægtefælle i sin skattepligtige indkomst for dødsåret fradrage et  

 beløb, der svarer til den betaling, der skulle være ydet andre for udførelsen  

 af et arbejde af samme art og omfang.
Tilsvarende gælder, hvis afdøde i  

 mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af den  

 efterlevende ægtefælle.
Ved anvendelsen af 1. og 2. pkt. er det en  

 betingelse, at et tilsvarende beløb medregnes ved en selvstændig  

 skatteansættelse af afdødes indkomst i mellemperioden efter § 13, jf. § 9,  

 stk. 1, nr. 7, eller medregnes til bobeskatningsindkomsten efter § 22, stk.  

 1, nr. 7.
§ 45. Hvis afdøde ved udgangen af indkomståret forud for dødsåret  

 drev en erhvervsvirksomhed, der tilhørte den efterlevende ægtefælle, kan den  

 efterlevende ægtefælle med virkning fra begyndelsen af dødsåret 1) overtage forskudsafskrivninger, som afdøde havde foretaget efter  

 afskrivningslovens afsnit IV A, på de for afdøde gældende betingelser, og 2) overtage investeringsfondshenlæggelser, som afdøde havde foretaget, på  

 de for afdøde gældende betingelser.
 Stk. 2. Anvendte afdøde virksomhedsordningen, jf.  

 virksomhedsskattelovens afsnit I, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konto for opsparet overskud, indskudskonto og mellemregningskonto ved  

 udløbet af indkomståret forud for dødsåret.
 Stk. 3. Stk. 2 finder tilsvarende anvendelse, når den pågældende  

 virksomhed udgør en af flere virksomheder, jf. virksomhedsskattelovens § 2,  

 stk. 3. I stedet for indestående på konto for opsparet overskud,  

 indskudskonto og mellemregningskonto ved udløbet af indkomståret forud for  

 dødsåret medregnes en forholdsmæssig del heraf, beregnet efter forholdet  

 mellem den del af kapitalafkastgrundlaget ved udløbet af indkomståret forud  

 for dødsåret, der kan henføres til den nævnte virksomhed, og hele  

 kapitalafkastgrundlaget ved udløbet af indkomståret forud for dødsåret. § 10,  

 stk. 3, 3.-5. pkt., finder tilsvarende anvendelse.
 Stk. 4. Anvendte afdøde kapitalafkastordningen, jf.  

 virksomhedsskattelovens afsnit II, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konjunkturudligningskontoen ved udløbet af indkomståret forud for  

 dødsåret.
 Stk. 5. Stk. 4 finder tilsvarende anvendelse, når den pågældende  

 virksomhed udgør en af flere virksomheder. § 11, stk. 3, 2.-4. pkt., finder  

 tilsvarende anvendelse.
§ 46. Anvendte den efterlevende ægtefælle ved udløbet af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2.-4.  

 pkt.
Kapitalafkastgrundlaget ved udløbet af indkomståret forud for dødsåret  

 nedsættes med en forholdsmæssig del beregnet efter reglerne i § 10, stk. 3,  

 3. og 4. pkt.
Indestående på konto for opsparet overskud og indskudskonto ved  

 udløbet af indkomståret forud for dødsåret nedsættes med en forholdsmæssig  

 del beregnet efter forholdet mellem den del af kapitalafkastet ved udløbet af  

 indkomståret forud for dødsåret, der kan henføres til den overførte  

 virksomhed, og hele kapitalafkastgrundlaget ved udløbet af indkomståret forud  

 for dødsåret. § 10, stk. 3, 3.-5. pkt., finder tilsvarende anvendelse.
Stk. 2. Anvendte den efterlevende ægtefælle ved udløbet af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2.-3.  

 pkt.
Indestående på konjunkturudligningskonto ved udløbet af indkomståret  

 forud for dødsåret deles under hensyn til den del af kapitalafkastgrundlaget  

 ved udløbet af indkomståret forud for dødsåret, der kan henføres til  

 henholdsvis den af afdøde ejede virksomhed og den resterende virksomhed. §  

 11, stk. 3, 3.-4. pkt., finder tilsvarende anvendelse.
§ 47. Hvis afdødes virksomhed, for hvilken der i indkomståret  

 forud for dødsåret er sket beskatning efter reglerne i  

 virksomhedsskattelovens afsnit I, udloddes til den efterlevende ægtefælle,  

 kan denne overtage indestående på indskudskontoen.
Udloddes en del af  

 virksomheden eller en af flere virksomheder, jf. virksomhedsskattelovens § 2,  

 stk. 3, til den efterlevende ægtefælle, kan ægtefællen overtage den til den  

 pågældende del af virksomheden eller den pågældende virksomhed svarende del  

 af indskudskontoen. § 45, stk. 3, 2. og 3. pkt., finder tilsvarende  

 anvendelse.
Hvis den efterlevende ægtefælle i forbindelse med udlodning af en  

 virksomhed, en del af en virksomhed eller en af flere virksomheder overtager  

 indestående på konto for opsparet overskud, jf. § 39, stk. 2, skal ægtefællen  

 tillige overtage indestående på indskudskontoen som nævnt i 1. og 2. pkt.
 § 48. Anvendte den efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, eller kapitalafkastordningen, jf.  

 virksomhedsskattelovens afsnit II, på indkomst fra en erhvervsvirksomhed, der  

 tilhører den efterlevende ægtefælle selv, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2-3.
 Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for dødsåret med  

 tillæg af hertil svarende virksomhedsskat til det beløb, der skal beskattes  

 efter § 10, stk. 1, eller § 11, stk. 1, henholdsvis § 24, stk. 1, eller § 25,  

 stk. 1. 1. pkt. og § 10, stk. 3, 2.-5. pkt., finder tilsvarende anvendelse,  

 når udlodningen omfatter en del af en erhvervsvirksomhed eller en af flere  

 virksomheder, jf. virksomhedsskattelovens § 2, stk. 3. § 10, stk. 4, 1. pkt.,  

 henholdsvis § 24, stk. 4, 1. pkt., og § 46, stk. 1, 2.-4. pkt., finder  

 tilsvarende anvendelse.
 Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på  

 konjunkturudligningskonto ved udløbet af indkomståret forud for dødsåret med  

 tillæg af hertil svarende konjunkturudligningsskat til det beløb, der skal  

 beskattes efter § 10, stk. 1, eller § 11, stk. 1, henholdsvis § 24, stk. 1,  

 eller § 25, stk. 1. 1. pkt. og § 11, stk. 3, 2.-4. pkt., finder tilsvarende  

 anvendelse, når udlodningen omfatter en del af en erhvervsvirksomhed eller en  

 af flere erhvervsvirksomheder. § 11, stk. 4, 1. pkt., henholdsvis § 25, stk.  

 4, 1. pkt., og § 46, stk. 2, 2.-3. pkt., finder tilsvarende anvendelse.
Underskud § 49. Underskud i bobeskatningsindkomsten eller i afdødes  

 skattepligtige indkomst for mellemperioden kan ikke fradrages i den  

 efterlevende ægtefælles skattepligtige indkomst.
 Stk. 2. Underskud i den efterlevende ægtefælles skattepligtige  

 indkomst i dødsåret og de efterfølgende indkomstår kan ikke fradrages i  

 bobeskatningsindkomsten eller i afdødes skattepligtige indkomst for  

 mellemperioden.
Skatteberegning i dødsåret § 50. Ved beregning af den efterlevende ægtefælles indkomstskatter  

 for dødsåret er den efterlevende ægtefælle berettiget til det dobbelte af det  

 personfradrag, som tilkommer ægtefællen efter personskattelovens § 10, stk.  

 1. Uudnyttet personfradrag hos den efterlevende ægtefælle kan ikke overføres  

 til skatteansættelsen af bobeskatningsperioden eller til skatteansættelsen af  

 afdødes indkomst i mellemperioden.
 Stk. 2. Ved beregningen af den efterlevende ægtefælles skat efter  

 personskattelovens § 5, nr. 2, i dødsåret er den efterlevende ægtefælle  

 berettiget til to fradrag efter personskattelovens § 6 a, stk. 1.
 Stk. 3. Stk. 1 og 2 finder ikke anvendelse, hvis den efterlevende  

 ægtefælle er samlevende med en ny ægtefælle ved udgangen af dødsåret.
Indtrædelse i henstandsordninger § 51. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, forfalder henstandsbeløbet  

 uanset frigørelsesafgiftslovens § 7, stk. 1, ikke, såfremt ejendommen  

 udloddes til den efterlevende ægtefælle.
Kapitel 8 Insolvente dødsboer § 52. Stk. 2-6 finder anvendelse, når skifteretten har truffet  

 beslutning om insolvensbehandling af et bo, der omfattes af § 2, stk. 1, nr.  

 1, 2, 3 eller 5, jf. § 69 i lov om skifte af dødsboer.
 Stk. 2. Dødsboet omfattes af konkursskattelovens kapitel 3 A.
 Stk. 3. Ved anvendelsen af konkursskattelovens regler træder  

 dødsfaldet i stedet for tidspunktet for konkursdekretets afsigelse.
Stk. 4. Ved anvendelsen af konkursskattelovens regler på de i § 71  

 nævnte boer træder imødekommelsesdagen i stedet for tidspunktet for  

 konkursdekretets afsigelse.
Den efterlevende ægtefælles indkomst i perioden  

 fra begyndelsen af det indkomstår, hvori imødekommelsesdagen ligger, og frem  

 til imødekommelsesdagen medregnes ikke i boets konkursindkomst.
Uudnyttet  

 underskud hos den efterlevende ægtefælle ved udgangen af imødekommelsesåret,  

 som efter lovgivningens almindelige regler ville kunne fremføres til fradrag  

 i de følgende år, kan alene fradrages i boets konkursindkomst.
Dette gælder,  

 hvadenten underskuddet hidrører fra det indkomstår, hvor imødekommelsesdagen  

 ligger, eller fra tidligere indkomstår.
Stk. 5. Er der foretaget afsluttende skatteansættelse af en afdød  

 efter §§ 13-16, og træffer skifteretten efterfølgende bestemmelse om  

 insolvensbehandling efter § 69 i lov om skifte af dødsboer, ophæves eventuel  

 beskatning efter §§ 13-16. Eventuelle af boet indbetalte beløb efter § 16,  

 stk. 2, godskrives boet ved opkrævning af den beregnede skat af  

 konkursindkomst.
I det omfang, sådan godskrivning ikke kan ske, udbetales  

 beløbet til boet.
Stk. 6. Er der foretaget beskatning efter §§ 4-51 eller §§ 58-65,  

 ophæves sådan beskatning, hvis skifteretten træffer bestemmelse om, at  

 dødsboet som helhed skal genoptages og undergives insolvensbehandling.
Stk.  

 5, 2. pkt., finder tilsvarende anvendelse.
Stk. 7. Træffer skifteretten bestemmelse om ophævelse af  

 insolvensbehandling, finder reglerne i denne lov anvendelse i samme omfang,  

 som det ville have været tilfældet, hvis insolvensbehandlingen ikke var  

 blevet iværksat.
Eventuel konkursbeskatning ophæves.
Kapitel 9 Begrænset skattepligtige dødsboer § 53. Reglerne i dette kapitel finder anvendelse, når et dødsbo  

 omfattes af § 2, stk. 1, nr. 4.
 Stk. 2. I de i stk. 1 nævnte tilfælde finder reglerne i §§ 3-51  

 samt §§ 84-96 tilsvarende anvendelse, jf. dog §§ 54-57.
 § 54. Som dødsboets indkomst anses uanset § 4, stk. 1, alene  

 indkomst, som omfattes af kildeskattelovens § 2 eller kulbrinteskatteloven,  

 og som Danmark ikke efter en indgået dobbeltbeskatningsaftale er afskåret fra  

 at beskatte.
 Stk. 2. Var afdøde gift ved dødsfaldet, anses afdødes andel af  

 fællesboet og afdødes særbo uanset § 4, stk. 4, altid for et bo.
 Stk. 3. Dødsboets indkomstskattepligt omfatter uanset § 5, stk. 1,  

 indkomst fra dagen efter dødsdagen til og med den dag, hvor det sidste aktiv,  

 der er omfattet af kildeskattelovens § 2, stk. 1, litra d eller e, eller af  

 kulbrinteskatteloven, udloddes.
 Stk. 4. Ved bedømmelsen af, om betingelserne for skattefritagelse  

 efter § 6, stk. 1, er opfyldt, medregnes alene aktiver og passiver omfattet  

 af kildeskattelovens § 2, stk. 1, litra d eller e, eller af  

 kulbrinteskatteloven, som Danmark ikke efter en indgået  

 dobbeltbeskatningsaftale er afskåret fra at beskatte.
 Stk. 5. Uanset stk. 4 skal dødsboet altid beskattes, hvis den  

 særlige boopgørelse som nævnt i § 57 ikke er indsendt senest 2 år og 3  

 måneder efter dødsfaldet.
Skattefritagne dødsboer § 55. Hvis dødsboet er fritaget for beskatning efter § 6, jf. §  

 54, stk. 4, finder §§ 7-18 og §§ 34-51 tilsvarende anvendelse, jf. dog stk.  

 2-3.
 Stk. 2. Der kan ikke kræves afsluttende skatteansættelse efter §  

 13 af indkomst som omhandlet i kildeskattelovens § 2, stk. 5, § 48 B, § 48 C,  

 § 65 A og § 65 C samt kulbrinteskattelovens § 21, stk. 2. Skat vedrørende  

 indkomst som nævnt i 1. pkt. bliver endelig ved den skattepligtiges død.
 Stk. 3. De i § 13, stk. 2, og stk. 3, 1. pkt., angivne frister for  

 at kræve afsluttende skatteansættelse gælder ikke, jf. § 57, stk. 2, nr. 4.  

 Den kommunale skattemyndighed kan fremsætte krav om afsluttende  

 skatteansættelse senest 3 måneder efter modtagelsen af den særlige  

 boopgørelse som nævnt i § 57.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Ikke skattefritagne dødsboer § 56. Hvis dødsboet ikke er fritaget for beskatning efter § 6, jf.  

 § 54, stk. 4, finder §§ 19-51 tilsvarende anvendelse, jf. dog stk. 2-4.
Stk. 2. Indkomst som omhandlet i kildeskattelovens § 2, stk. 5, §  

 48 B, § 48 C, § 65 A og § 65 C samt kulbrinteskattelovens § 21, stk. 2,  

 indgår ikke ved opgørelsen af bobeskatningsindkomsten.
Skat vedrørende  

 indkomst som nævnt i 1. pkt. bliver endelig ved den skattepligtiges død.
Stk. 3. Ved opgørelsen af betalte skatter efter § 31, 2. pkt.,  

 medregnes alene dansk skat.
Ved opgørelsen medregnes betalte skatter som  

 nævnt i stk. 2, 2. pkt.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Boopgørelse og selvangivelse § 57. Senest 3 måneder efter udlodningen af det sidste aktiv  

 omfattet af kildeskattelovens § 2, stk. 1, litra d eller e, eller  

 kulbrinteskatteloven skal boet indsende en særlig boopgørelse til den  

 kommunale skattemyndighed.
 Stk. 2. Boopgørelsen skal indeholde:
 1) Angivelse af afdødes identitet og af dødsdagen.
 2) Opgørelse af boets skattepligtige aktiver og nettoformue med angivelse  

 af værdien ved udlodningen samt en angivelse af, hvornår de enkelte aktiver  

 er udloddet.
 3) Oplysning om, til hvem aktiverne er udloddet.
 4) For boer, der ifølge boopgørelsen er fritaget for beskatning efter § 6,  

 jf. § 54, stk. 4, angivelse af, om der kræves afsluttende skatteansættelse af  

 mellemperioden efter § 13. Kræves der afsluttende skatteansættelse, skal der  

 samtidig foretages en selvangivelse for mellemperioden.
 Stk. 3. Boer, der ifølge boopgørelsen ikke er fritaget for  

 beskatning efter § 6, jf. § 54, stk. 4, skal samtidig med boopgørelsen  

 foretage en selvangivelse, jf. § 85.
Stk. 4. Ved anvendelsen af denne lovs bestemmelser om boopgørelser  

 på den i stk. 1 nævnte boopgørelse træder tidspunktet for udlodningen af det  

 sidste aktiv i stedet for skæringsdagen.
Tidligere foretagne udlodninger  

 anses for a conto-udlodninger, idet bestemmelsen om indberetning af a  

 conto-udlodninger i § 5, stk. 2, dog ikke finder anvendelse.
Afsnit III Uskiftet bo mv.
Kapitel 10 Beskatningen af den efterlevende ægtefælle § 58. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og når 1) ægtefællernes hidtidige fællesbo og skilsmissesæreje udleveres til den  

 efterlevende ægtefælle til uskiftet bo, 2) dødsboet efter førstafdøde udleveres til den efterlevende ægtefælle i  

 medfør af § 22 i lov om skifte af dødsboer, 3) dødsboet efter førstafdøde udleveres til den efterlevende ægtefælle i  

 medfør af § 34 i lov om skifte af dødsboer, eller 4) den efterlevende ægtefælle i øvrigt er eneste legale arving efter  

 førstafdøde.
Stk. 2. Reglerne i dette kapitel finder endvidere anvendelse, når  

 et påbegyndt egentligt skifte omfattet af denne lovs afsnit II afsluttes ved,  

 at boet efter førstafdøde overtages af den efterlevende ægtefælle til  

 uskiftet bo, eller ved, at den efterlevende ægtefælle overtager hele boet i  

 medfør af arvelovens § 7 a eller § 7 b. 1. pkt. gælder dog ikke, hvis der før  

 en overtagelse til uskiftet bo er skiftet med en eller flere livsarvinger  

 efter førstafdøde.
Er der sket beskatning af afdødes indkomst i  

 mellemperioden efter §§ 13-16, ophæves sådan beskatning.
Eventuelle af boet  

 indbetalte beløb efter § 15, stk. 2, godskrives den efterlevende ægtefælle.  

 Eventuelle til boet udbetalte beløb efter § 15, stk. 3, opkræves sammen med  

 den efterlevende ægtefælles indkomstskatter for det indkomstår, hvor  

 overtagelsen af boet er sket, og behandles som en del af disse med hensyn til  

 hæftelse og inddrivelse.
Stk. 3. Når afdøde efterlader sig såvel fælleseje, herunder  

 skilsmissesæreje, som fuldstændigt særeje, anses ægtefællernes hidtidige  

 fælleseje og skilsmissesæreje for et bo (fællesboet) og afdødes hidtidige  

 fuldstændige særeje for et bo (særboet). Hvis såvel fællesboet som særboet  

 overtages af den efterlevende ægtefælle efter stk. 1 eller stk. 2, 1. pkt.,  

 gælder dog reglerne i dette kapitel, idet afdøde i så fald kun anses for at  

 efterlade sig et bo.
Hvis et af boerne overtages af den efterlevende  

 ægtefælle efter stk. 1 eller stk. 2, 1. pkt., mens det andet sluttes ved  

 boudlæg i medfør af § 18 i lov om skifte af dødsboer, gælder reglerne i dette  

 kapitel, jf. dog § 80. Hvis fællesboet overtages af den efterlevende  

 ægtefælle efter stk. 1 eller stk. 2, 1. pkt., mens særboet skiftes, gælder  

 reglerne i dette kapitel med de ændringer, der følger af §§ 67-70.
 Stk. 4. I det omfang udlevering efter stk. 1 omfatter aktiver og  

 passiver, der hidrører fra førstafdødes fuldstændige særeje, anses disse ved  

 anvendelsen af reglerne i denne lov som hidrørende fra førstafdødes andel af  

 ægtefællernes hidtidige fælleseje.
Den efterlevende ægtefælles indtræden i afdødes skattemæssige  

 stilling § 59. Den efterlevende ægtefælle indtræder i afdødes skattemæssige  

 stilling, med hensyn til aktiver og passiver, der har tilhørt afdøde.
Ved  

 beskatningen af den efterlevende ægtefælle anses aktiver og passiver, der før  

 dødsfaldet tilhørte afdøde, for erhvervet af den efterlevende ægtefælle på de  

 tidspunkter, til de beløb og under de omstændigheder, hvorved de i sin tid er  

 erhvervet af afdøde.
Er der i afdødes ejertid sket skattemæssigt relevante  

 ændringer i et aktivs eller passivs status hos ejeren, overtages aktivet  

 eller passivet af den efterlevende ægtefælle med hensyntagen til sådanne  

 ændringer.
 Stk. 2. Den efterlevende ægtefælle kan uanset stk. 1 vælge ikke at  

 indtræde i afdødes skattemæssige stilling med hensyn til:
 1) Afdødes forskudsafskrivninger efter afskrivningslovens afsnit IV A.
 2) Afdødes investeringsfondshenlæggelser.
 3) Afdødes indskud på etableringskonto.
 Stk. 3. Erklæring om, at den efterlevende ægtefælle efter stk. 2  

 ikke ønsker at indtræde i afdødes skattemæssige stilling, skal afgives  

 samtidig med indgivelsen af en opgørelse over afdødes eller det uskiftede bos  

 aktiver og passiver på dødsdagen.
 Stk. 4. Hvis afdøde ved udgangen af indkomståret forud for  

 dødsåret drev en erhvervsvirksomhed, der tilhørte den efterlevende ægtefælle,  

 indtræder den efterlevende ægtefælle med virkning fra begyndelsen af dødsåret  

 i afdødes skattemæssige stilling med hensyn til virksomheden.
 Stk. 5. Underskud i den førstafdøde ægtefælles indkomst i årene  

 forud for dødsåret kan overføres til fradrag i den efterlevende ægtefælles  

 indkomst efter personskattelovens og virksomhedsskattelovens regler.
Indkomstopgørelsen for den efterlevende ægtefælle § 60. Den efterlevende ægtefælles indkomst opgøres efter  

 skattelovgivningens almindelige regler, medmindre andet følger af stk. 2  

 eller § 61.
 Stk. 2. Indkomst i mellemperioden, der vedrører en  

 erhvervsvirksomhed, medregnes ved indkomstopgørelsen for den af ægtefællerne,  

 der har drevet eller i overvejende grad har drevet virksomheden, jf. dog §  

 59, stk. 4.
§ 61. Hvis afdøde opfyldte de aldersmæssige betingelser for at få  

 opgjort lejeværdien af boligen efter ligningslovens § 15 E, stk. 2, eller  

 betingelserne for nedsættelse af lejeværdien efter ligningslovens § 15 F,  

 beregnes lejeværdien for ægtefællen efter disse regler, uanset om ægtefællen  

 selv opfylder de nævnte betingelser.
Hvis den efterlevende ægtefælle indgår  

 nyt ægteskab, ophører retten til nedsættelse af lejeværdien efter 1. pkt. med  

 virkning fra begyndelsen af det første påbegyndte indkomstår efter  

 ægteskabets indgåelse.
 Stk. 2. Ved den efterlevende ægtefælles overtagelse af fast  

 ejendom gælder kursgevinstlovens § 5, stk. 8.
Afdødes indkomst i mellemperioden § 62. Afdødes indkomst i mellemperioden beskattes hos den  

 efterlevende ægtefælle.
Den efterlevende ægtefælle beskattes dog ikke af  

 indkomst, som afdøde har valgt beskattet efter kildeskattelovens § 48 E.
 Stk. 2. Afdødes indkomst i mellemperioden opgøres efter  

 skattelovgivningens almindelige regler, jf. dog § 59, stk. 4, og § 60, stk.  

 2.
 Skatteberegning i dødsåret mv.
§ 63. Ved beregning af den efterlevende ægtefælles indkomstskatter  

 for det indkomstår, hvori dødsfaldet er sket, foretages dels en  

 skatteansættelse af afdødes indkomst og dels en skatteansættelse af den  

 efterlevende ægtefælles indkomst.
Der beregnes indkomstskat på grundlag af  

 hver af de to ansættelser, og den efterlevende ægtefælle svarer herefter skat  

 med summen af de beregnede skattebeløb.
 Stk. 2. Den beregnede indkomstskat vedrørende afdødes  

 mellemperiode og den beregnede indkomstskat for den efterlevende ægtefælle  

 nedsættes hver med skatteværdien af et personfradrag.
 Stk. 3. Uudnyttede personfradrag efter stk. 2 kan overføres til  

 den anden ægtefælles skatteansættelse.
 Stk. 4. Ved beregningen af skat efter personskattelovens § 5, nr.  

 2, i dødsåret kan uudnyttede fradrag hos en af ægtefællerne overføres til  

 forhøjelse af den anden ægtefælles fradrag efter personskattelovens § 6 a,  

 stk. 1.
 Stk. 5. Hvis aktieindkomsten i dødsåret for en af ægtefællerne er  

 lavere end det i personskattelovens § 8 a, stk. 1 og 2, nævnte grundbeløb,  

 forhøjes den anden ægtefælles grundbeløb med forskelsbeløbet, dog højst med  

 grundbeløbet.
 Stk. 6. Stk. 3-5 finder ikke anvendelse, hvis ægtefællerne ikke  

 var samlevende ved dødsfaldet, eller hvis den efterlevende ægtefælle er  

 samlevende med en ny ægtefælle ved udgangen af dødsåret.
§ 64. Afdødes resterende virksomhedsskat kan overføres til den  

 efterlevende ægtefælle efter § 10, stk. 3, i virksomhedsskatteloven.
Afdødes  

 resterende konjunkturudligningsskat kan overføres til den efterlevende  

 ægtefælle efter § 22 b, stk. 5, i virksomhedsskatteloven.
 Stk. 2. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i den efterlevende  

 ægtefælles skat.
Stk. 3. Foreløbige indkomstskattebeløb, der er betalt af en af  

 ægtefællerne inden dødsfaldet, godskrives den efterlevende ægtefælle.
Skat  

 vedrørende indkomst i dødsåret, som afdøde har valgt beskattet efter  

 kildeskattelovens § 48 E, bliver dog endelig ved dødsfaldet.
 Stk. 4. Når dødsboet efter førstafdøde er udleveret til den  

 efterlevende ægtefælle i medfør af § 22 i lov om skifte af dødsboer, jf. §  

 58, stk. 1, nr. 2, tilfalder overskydende skat for dødsåret og tidligere  

 indkomstår ægtefællen uden om dødsboet.
Indtræden i henstandsordninger § 65. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, gælder frigørelsesafgiftslovens  

 § 7, stk. 1, kun, hvis den pågældende ejendom udloddes til andre end den  

 efterlevende ægtefælle.
Udlodning § 66. Den efterlevende ægtefælles indkomstskattepligt vedrørende  

 indtægter og udgifter af aktiver, der udloddes til andre arvinger eller  

 legatarer efter afdøde, ophører på skæringsdagen i boopgørelsen, jf. dog stk.  

 2 og 4. Renter, der forfalder før skæringsdagen, samt beregnede renter fra  

 sidste forfaldsdag til og med skæringsdagen, medregnes i den efterlevende  

 ægtefælles indkomst.
Hvis boets aktiver og nettoformue efter handelsværdien  

 på skæringsdagen i boopgørelsen overstiger de i § 6, stk. 1, nævnte  

 grundbeløb, finder §§ 28 og 29 for så vidt angår de udloddede aktiver  

 tilsvarende anvendelse på den efterlevende ægtefælles indkomstopgørelse.
 Stk. 2. Ved a conto-udlodning ophører den efterlevende ægtefælles  

 indkomstskattepligt dog vedrørende det udloddede, hvis ægtefællen inden 4  

 uger fra udlodningen til den kommunale skattemyndighed oplyser:
 1) Udlodningsdagen.
 2) Hvilke aktiver og passiver a conto-udlodningen omfatter.
 3) Hvem der har modtaget a conto-udlodning.
 4) Værdien af de udloddede aktiver og passiver på udlodningsdagen.
 Stk. 3. Ved a conto-udlodning efter stk. 2 finder stk. 1, 2. og 3.  

 pkt., tilsvarende anvendelse.
 Stk. 4. Skatteministeren kan fastsætte regler, der fritager visse  

 typer aktiver fra indberetningspligten efter stk. 2. Den efterlevende  

 ægtefælles indkomstskattepligt vedrørende sådanne aktiver ophører på  

 udlodningsdagen.
Stk. 5. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 den efterlevende ægtefælles skattepligt for så vidt angår indtægter og  

 udgifter, der kan henføres til de omhandlede dele af boet, til og med  

 skæringsdagen i tillægsopgørelsen.
Stk. 1, 2. og 3. pkt., finder tilsvarende  

 anvendelse.
Stk. 6. Indkomstskattepligten af udloddede aktiver påhviler  

 modtageren fra og med dagen efter den dag, hvor den efterlevende ægtefælles  

 indkomstskattepligt ophører efter stk. 1-5. §§ 35, 39 og 40 finder  

 tilsvarende anvendelse.
Hvis boets aktiver og nettoformue efter  

 handelsværdien på skæringsdagen i boopgørelsen overstiger de i § 6, stk. 1,  

 nævnte grundbeløb, finder endvidere §§ 36-38 tilsvarende anvendelse.
Kapitel 11 Skifte af førstafdødes særbo § 67. Reglerne i dette kapitel finder anvendelse på afdødes særbo,  

 når dette skiftes, uden at den efterlevende ægtefælle overtager det efter §  

 58, stk. 1, eller stk. 2, 1. pkt., mens fællesboet overtages af den  

 efterlevende ægtefælle efter § 58, stk. 1, eller stk. 2, 1. pkt.
 Stk. 2. Reglerne i §§ 3-6 finder anvendelse på de i stk. 1 nævnte  

 dødsboer.
 Stk. 3. Hvis boet er fritaget for beskatning efter § 6, finder §§  

 7-18 anvendelse med de ændringer, der følger af § 68.
 Stk. 4. Hvis boet ikke er fritaget for beskatning efter § 6,  

 finder §§ 19-33 anvendelse med de ændringer, der følger af § 69.
 Stk. 5. For modtagere af udlodning fra et bo, der er omfattet af  

 stk. 1, gælder §§ 34-40.
 Stk. 6. For den efterlevende ægtefælle gælder §§ 59-65 med de  

 ændringer, der følger af § 70. I det omfang den efterlevende ægtefælle  

 modtager udlodning fra et bo, der er omfattet af stk. 1, gælder dog i stedet  

 §§ 41-48 samt § 51.
Skattefritagne boer § 68. Reglerne i §§ 8-18 finder kun anvendelse på afdødes  

 indtægter og udgifter i det omfang, de hidrører fra afdødes fuldstændige  

 særeje.
 Stk. 2. Ved opgørelsen af foreløbige indkomstskattebeløb efter §  

 15, stk. 2 og 3, medregnes kun en andel af de foreløbige indkomstskattebeløb,  

 som svarer til forholdet mellem på den ene side afdødes indtægter og udgifter  

 i mellemperioden i det omfang, de hidrører fra afdødes fuldstændige særeje,  

 og på den anden side afdødes samlede indtægter og udgifter i mellemperioden.
Ikke skattefritagne boer § 69. Reglerne i §§ 19-33 finder kun anvendelse på afdødes  

 indtægter og udgifter i det omfang, de hidrører fra afdødes fuldstændige  

 særeje.
 Stk. 2. Ved anvendelsen af § 30, stk. 8, godskrives boet kun en  

 andel af afdødes skatter for dødsåret, der svarer til forholdet mellem på den  

 ene side afdødes indtægter og udgifter i mellemperioden i det omfang, de  

 hidrører fra afdødes fuldstændige særeje, og på den anden side afdødes  

 samlede indtægter og udgifter i mellemperioden.
Den efterlevende ægtefælle § 70. Den efterlevende ægtefælle er uanset § 62, stk. 1, ikke  

 skattepligtig af afdødes indtægter og udgifter i mellemperioden i det omfang,  

 de hidrører fra afdødes fuldstændige særeje.
 Stk. 2. Ved anvendelsen af § 63, stk. 7, godskrives den  

 efterlevende ægtefælle kun den del af afdødes forudbetalte skatter for  

 dødsåret, der ikke skal henregnes til afdøde efter § 68, stk. 2, eller  

 godskrives boet efter § 69, stk. 2. 1. pkt. finder dog anvendelse, selv om  

 der ikke foretages afsluttende skatteansættelse af mellemperioden.
Kapitel 12 Skifte af uskiftet bo i den efterlevende ægtefælles levende live § 71. Reglerne i dette kapitel finder anvendelse i forbindelse med  

 skifte af uskiftet bo i den efterlevende ægtefælles levende live.
 Stk. 2. Ved anvendelsen af de øvrige bestemmelser i denne lov på  

 boer omfattet af dette kapitel træder datoen for imødekommelsen af  

 skiftebegæringen, der benævnes imødekommelsesdagen, i stedet for dødsdagen.
 Stk. 3. Hvis den efterlevende ægtefælle skifter med alle arvinger  

 og legatarer efter førstafdøde (fuldstændigt skifte), finder §§ 3-6 og §§  

 19-52 anvendelse, jf. dog §§ 72-75.
 Stk. 4. Hvis den efterlevende ægtefælle skifter med en eller flere  

 arvinger eller legatarer efter førstafdøde, og boet derefter på ny overtages  

 til uskiftet bo, eller hvis skiftet afsluttes ved, at den efterlevende  

 ægtefælle overtager hele boet i medfør af arvelovens § 7 a eller § 7 b,  

 finder §§ 59-66 anvendelse, jf. dog stk. 5.
 Stk. 5. Hvis der før den første overtagelse til uskiftet bo er  

 skiftet med en eller flere livsarvinger efter førstafdøde, finder §§ 41-51  

 anvendelse for så vidt angår den efterlevende ægtefælle, mens §§ 34-40 finder  

 anvendelse for modtagere af udlodning.
Fuldstændigt skifte § 72. Som det uskiftede bos indkomst anses uanset § 4, stk. 1,  

 alene gevinst og tab ved udlodning til andre arvinger og legatarer efter  

 førstafdøde end den efterlevende ægtefælle.
Stk. 2. Det uskiftede bo er fritaget for beskatning, hvis det  

 opfylder betingelserne herfor, jf. § 6. Hvis et særbo efter førstafdøde er  

 skiftet i umiddelbar forbindelse med dødsfaldet, anvendes beløbsgrænserne i §  

 6, stk. 1, dog på summen af det uskiftede bo og afdødes særbo.
Der regnes med  

 aktivernes og nettoformuernes værdi på skæringsdagen i boopgørelserne, idet §  

 6, stk. 3, dog finder anvendelse. 2. og 3. pkt. gælder dog ikke i det omfang,  

 den efterlevende ægtefælles arv af førstafdødes særbo er indgået i det  

 uskiftede bo.
Stk. 3. Et uskiftet bo, der ikke er fritaget for beskatning efter  

 § 6, beskattes uanset § 19, stk. 2, alene af indkomst som nævnt i stk. 1 i  

 boperioden.
Indkomsten opgøres under et for hele boperioden.
Stk. 4. I dødsboskatten gives et bofradrag med et grundbeløb på  

 42.850 kr.
Der gives ikke fradrag som nævnt i § 30, stk. 2 og 3.
 Stk. 5. Grundbeløbet i stk. 4, der er angivet i 1987-niveau,  

 reguleres efter personskattelovens § 20.
 § 73. Den efterlevende ægtefælle beskattes i boperioden af  

 indtægter og udgifter vedrørende den formue, der er inddraget under skiftet.  

 Den efterlevende ægtefælle beskattes dog ikke af gevinst og tab ved udlodning  

 til andre arvinger og legatarer efter førstafdøde.
 § 74. Anvendte den efterlevende ægtefælle ved udløbet af  

 indkomståret forud for imødekommelsesåret virksomhedsordningen eller  

 kapitalafkastordningen på en virksomhed, der indgår i boet, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2 og 3.
Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for  

 imødekommelsesåret med tillæg af hertil svarende virksomhedsskat og med  

 fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret. § 10, stk. 1, 3. pkt., finder  

 tilsvarende anvendelse.
Omfatter udlodningen en del af en erhvervsvirksomhed  

 eller en af flere virksomheder, jf. virksomhedsskattelovens § 2, stk. 3,  

 finder 1. og 2. pkt. og § 10, stk. 3, 2.-5. pkt., tilsvarende anvendelse. §  

 10, stk. 4, 1. pkt., henholdsvis § 24, stk. 4, 1. pkt., og § 46, stk. 1,  

 2.-4. pkt., finder tilsvarende anvendelse.
Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter førstafdøde, medregnes indestående på  

 konjunkturudligningskonto ved udløbet af indkomståret forud for  

 imødekommelsesåret med tillæg af hertil svarende konjunkturudligningsskat og  

 med fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret.
Omfatter udlodningen en del af en  

 erhvervsvirksomhed eller en af flere virksomheder, finder 1. pkt. og § 11,  

 stk. 3, 2.-4. pkt., tilsvarende anvendelse. § 11, stk. 4, 1. pkt.,  

 henholdsvis § 25, stk. 4, 1. pkt., og § 46, stk. 2, 2.-3. pkt., finder  

 tilsvarende anvendelse.
 Stk. 4. I de i stk. 2 og 3 nævnte tilfælde fradrages i den  

 efterlevende ægtefælles skatter vedrørende imødekommelsesåret den til det  

 beskattede overskud svarende virksomhedsskat henholdsvis den til den  

 beskattede henlæggelse svarende konjunkturudligningsskat.
 Stk. 5. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
 § 75. Underskud, som den efterlevende ægtefælle kan fremføre til  

 fradrag i sin skattepligtige indkomst i imødekommelsesåret og i senere  

 indkomstår, der fuldt ud omfattes af skiftet, kan, i det omfang de ikke kan  

 udnyttes fuldt ud ved overførsel til den efterlevende ægtefælles senere  

 indkomstår efter personskattelovens og virksomhedsskattelovens regler,  

 fradrages i boets skattepligtige indkomst.
Stk. 2. Underskud i den efterlevende ægtefælles skattepligtige  

 indkomst for det indkomstår, hvori skæringsdagen i boopgørelsen ligger, kan  

 ikke overføres til fradrag i boets skattepligtige indkomst.
Hvis  

 skæringsdagen i boopgørelsen er sammenfaldende med udløbet af den  

 efterlevende ægtefælles indkomstår, kan underskud i den efterlevende  

 ægtefælles skattepligtige indkomst dog fradrages i boets skattepligtige  

 indkomst.
 Stk. 3. Underskud i boets skattepligtige indkomst kan fradrages i  

 den efterlevende ægtefælles skattepligtige indkomst i dennes seneste  

 afsluttede indkomstår forud for skæringsdagen i den endelige boopgørelse.  

 Hvis skæringsdagen i den endelige boopgørelse er sammenfaldende med udløbet  

 af den efterlevende ægtefælles indkomstår, kan underskud i boets  

 skattepligtige indkomst dog fradrages i den efterlevende ægtefælles  

 skattepligtige indkomst i dette indkomstår.
 Stk. 4. Hvis boets skattepligtige indkomst udviser et underskud,  

 skal der, i det omfang underskuddet ikke kan udnyttes ved overførsel til den  

 efterlevende ægtefælle efter stk. 3, udbetales et beløb svarende til 30 pct.  

 af underskuddet. § 31, 2. pkt., finder tilsvarende anvendelse.
Afsnit IV Boudlæg Kapitel 13 § 76. Reglerne i dette afsnit finder anvendelse, hvis boet efter  

 en afdød person er sluttet ved boudlæg i medfør af § 18 i lov om skifte af  

 dødsboer, jf. dog denne lovs § 58, stk. 3, 3. pkt.
Hvis afdøde ved dødsfaldet  

 var enlig, gælder § 77. Hvis afdøde ikke var enlig, gælder §§ 78-79. For  

 modtagere af boudlæg gælder § 80.
Enlige § 77. Hvis afdøde var ugift, separeret eller efterlader sig en  

 ægtefælle, der ikke var samlevende med afdøde enten ved udløbet af det  

 seneste indkomstår forud for dødsfaldet eller ved dødsfaldet, foretages der  

 ingen skatteansættelse vedrørende det seneste afsluttede indkomstår forud for  

 dødsfaldet eller vedrørende mellemperioden.
Overskydende skat for  

 indkomståret forud for dødsfaldet, der ikke er forfalden til udbetaling ved  

 dødsfaldet, udbetales ikke.
Ikke enlige § 78. Var afdøde ved dødsfaldet gift og ikke separeret, og  

 samlevede afdøde med ægtefællen ved udgangen af det seneste indkomstår forud  

 for dødsfaldet, foretages der skatteansættelse vedrørende afdødes seneste  

 afsluttede indkomstår forud for dødsfaldet efter de almindelige regler herom.  

 Skattekontrollovens § 5, stk. 3, finder tilsvarende anvendelse.
Den  

 efterlevende ægtefælle hæfter ikke for eventuelle skattekrav mod afdøde.  

 Eventuel overskydende skat, der ikke er forfalden forud for dødsfaldet,  

 udbetales til den efterlevende ægtefælle uden om boet.
Hvis afdøde anvendte  

 et andet indkomstår end kalenderåret (forskudt indkomstår), gælder 4. pkt.  

 for overskydende skat vedrørende kalenderåret forud for det kalenderår, hvori  

 dødsfaldet er sket.
Stk. 2. Var afdøde ved dødsfaldet gift, ikke separereret og  

 samlevende med den efterlevende ægtefælle, finder §§ 7-18 tilsvarende  

 anvendelse.
Afsluttende skatteansættelse af mellemperioden, jf. § 13, kan dog  

 kun kræves af den efterlevende ægtefælle.
Den efterlevende ægtefælle hæfter  

 ikke for eventuelle skattekrav mod afdøde.
Eventuel overskydende skat  

 tilfalder den efterlevende ægtefælle uden om boet.
Den efterlevende ægtefælle § 79. I dødsåret og efterfølgende indkomstår er den efterlevende  

 ægtefælle indkomstskattepligtig efter skattelovgivningens almindelige regler  

 for personer, jf. dog stk. 2.
Stk. 2. Ved beregning af den efterlevende ægtefælles indkomstskat  

 for dødsåret finder § 50, stk. 1 og 2, tilsvarende anvendelse.
Dette gælder  

 dog kun, hvis den efterlevende ægtefælle var samlevende med afdøde ved  

 dødsfaldet og ikke er samlevende med en ny ægtefælle ved udgangen af  

 dødsåret.
 Udlevering af aktiver mv.
§ 80. Indkomst af aktiver, der udleveres fra et dødsbo i medfør af  

 § 18 i lov om skifte af dødsboer, beskattes hos modtageren af boudlægget fra  

 og med dødsdagen.
Ved beskatningen af indkomst som nævnt i 1. pkt., herunder  

 ved modtagerens afståelse af et aktiv, der er udleveret efter § 18 i lov om  

 skifte af dødsboer, gælder skattelovgivningens almindelige regler.
 Stk. 2. Ved boudlæg til afdødes efterlevende ægtefælle kan denne  

 overtage afdødes indskud på etableringskonto på de for afdøde gældende  

 betingelser.
Afsnit V Genoptagelse Kapitel 14 § 81. Ved genoptagelse af et bo gælder reglerne i afsnit II eller  

 III, jf. dog stk. 2-4 og §§ 82-83. Ved anvendelsen af beløbsgrænser efter  

 denne lov, der reguleres efter personskattelovens § 20, anvendes de  

 regulerede beløb, der var eller ville have været gældende for det genoptagne  

 bo.
 Stk. 2. Indkomstskattepligten for et genoptagelsesbo, der er  

 omfattet af § 3, stk. 1, omfatter indtægter og udgifter af den formue, der  

 omfattes af genoptagelsesboet, i perioden fra dødsfaldet til skæringsdagen i  

 boopgørelsen i genoptagelsesboet, idet § 5, stk. 2-4, dog finder tilsvarende  

 anvendelse.
Stk. 3. Et genoptagelsesbo, der er omfattet af § 3, stk. 1, er  

 fritaget for beskatning, hvis det opfylder betingelserne herfor, jf. § 6.  

 Beløbsgrænserne i § 6, stk. 1, anvendes dog på summen af genoptagelsesboet og  

 det genoptagne bo.
Der regnes med aktivernes og nettoformuernes værdi på  

 skæringsdagen i boopgørelserne, idet § 6, stk. 3, dog finder tilsvarende  

 anvendelse.
 Stk. 4. Hvis det genoptagne bo var fritaget for beskatning efter §  

 6, påvirkes skattefritagelsen af dette bo ikke af, at genoptagelsesboet er  

 skattepligtigt efter stk. 3.
Ikke skattefritagne genoptagelsesboer § 82. Hvis hverken det genoptagne bo eller genoptagelsesboet var  

 fritaget for beskatning efter § 6, gives der i genoptagelsesboets skat kun  

 bofradrag efter § 30, stk. 2, i det omfang der ikke er givet bofradrag, eller  

 dette ikke er udnyttet ved beregningen af skatten i det genoptagne bo.
Hvis  

 det genoptagne bo både har oppebåret bofradrag efter § 30, stk. 2, og fradrag  

 efter § 30, stk. 3, anses fradrag efter § 30, stk. 3, for opbrugt først.
Der  

 gives ikke fradrag efter § 30, stk. 3, i genoptagelsesboets skat, og  

 uudnyttet fradrag efter § 30, stk. 3, kan ikke overføres til  

 genoptagelsesboet.
 Stk. 2. Hvis det genoptagne bo var fritaget for beskatning efter §  

 6, gives der i genoptagelsesboets skat bofradrag efter § 30, stk. 2. Der  

 gives ikke fradrag efter § 30, stk. 3.
 Genoptagelse af uskiftet bo mv.
 § 83. Genoptages et bo, der er overtaget af den efterlevende  

 ægtefælle efter § 58, stk. 1, eller stk. 2, 1. pkt., og sker der ikke fornyet  

 overtagelse efter § 58, stk. 1, eller stk. 2, foretages der i det hele  

 beskatning efter reglerne i §§ 3-57. Beskatning efter §§ 58-66 ophæves.
Afsnit VI Værdiansættelse Kapitel 15 § 84. For værdiansættelser i dødsboer gælder boafgiftslovens § 12.
Afsnit VII Selvangivelse, tillægsskat, hæftelse og proklama Kapitel 16 Selvangivelse § 85. Et bo omfattet af § 3, stk. 1, der ikke er fritaget for  

 beskatning efter § 6, er selvangivelsespligtigt efter § 1, jf. § 2, i  

 skattekontrolloven.
Hvis boet omfattes af kapitel 15 i lov om skifte af  

 dødsboer, påhviler selvangivelsespligten arvingerne, i de i denne lovs § 72,  

 stk. 3, nævnte tilfælde dog den efterlevende ægtefælle.
Hvis boet omfattes af  

 kapitel 16 i lov om skifte af dødsboer, påhviler selvangivelsespligten  

 bobestyreren.
Stk. 2. Selvangivelse skal foretages senest samtidig med  

 indsendelse af boopgørelsen, jf. § 32 og § 68, stk. 3, i lov om skifte af  

 dødsboer.
Hvis skifteretten i medfør af § 31, stk. 2, eller § 66, stk. 3, i  

 lov om skifte af dødsboer har tilladt, at opgørelse vedrørende nærmere  

 afgrænsede dele af boet foretages efter boets afslutning, skal der  

 selvangives herom senest samtidig med indsendelse af tillægsopgørelsen.
 Stk. 3. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2.
Kapitel 17 Tillægsskat § 86. Har afdøde overtrådt straffelovens § 289 eller  

 skattekontrollovens §§ 13, 15 eller 16, og er der ikke før dødsfaldet fastsat  

 nogen straf for forholdet, skal der efter reglerne i § 88 ud over eventuel  

 restskat betales en tillægsskat svarende til skatten af den udeholdte  

 indkomst.
Tillægsskatten kan dog ikke overstige størrelsen af en eventuel  

 bøde for det strafbare forhold.
 Stk. 2. Er en straf for et af de forhold, der er nævnt i stk. 1,  

 fastsat, men ikke fuldbyrdet ved den pågældendes død, fastsættes der i stedet  

 for straffen en tillægsskat efter reglerne i stk. 1. Er der alene tale om  

 bødestraf, kan tillægsskatten ikke overstige det fastsatte bødebeløb.
Stk. 3. Er en straf for et af de forhold, der er nævnt i stk. 1,  

 delvis fuldbyrdet ved den pågældendes død, nedsættes tillægsskatten  

 forholdsmæssigt.
Er der alene tale om bødestraf, må tillægsskatten sammenlagt  

 med det af afdøde betalte bødebeløb ikke overstige hverken skatten af den  

 udeholdte indtægt eller den fastsatte bøde.
 Stk. 4. Skatteministeren kan bestemme, at der ikke skal stilles  

 krav om tillægsskat efter stk. 1-3.
Stk. 5. Stilles der krav om tillægsskat, finder § 20 i  

 skattekontrolloven tilsvarende anvendelse.
Skatteministeren kan fastsætte en  

 frist for anerkendelse af kravet.
Stk. 6. Hvis den, der efter § 88 hæfter for en eventuel restskat,  

 ikke kan anerkende et krav om tillægsskat efter stk. 1, afgøres spørgsmålet  

 under en sag i strafferetsplejens former.
Hvis et krav om tillægsskat efter  

 stk. 2 eller 3 ikke kan anerkendes, afgør skifteretten spørgsmålet.
 Stk. 7. Fristen i § 87, stk. 2, jf. stk. 3, finder tilsvarende  

 anvendelse på fremsættelse af krav om tillægsskat.
Efterbetaling § 87. Har afdøde betalt for lidt i skat vedrørende indkomstår  

 forud for dødsåret, hæftes der for den skyldige skat efter reglerne i § 88.
Stk. 2. Skattekravet skal fremsættes over for den, der hæfter for  

 skattekrav mod afdøde, senest 3 måneder efter modtagelsen af en opgørelse  

 over afdødes eller et uskiftet bos aktiver og passiver på dødsdagen,  

 medmindre der foreligger et forhold som nævnt i § 35, stk. 4, i  

 skattestyrelsesloven.
I de i § 58, stk. 1, nr. 2, nævnte tilfælde skal kravet  

 dog fremsættes over for den efterlevende ægtefælle senest 3 måneder efter  

 modtagelsen af meddelelsen om, at boet er udleveret i medfør af § 22 i lov om  

 skifte af dødsboer, medmindre der foreligger et forhold som nævnt i § 35,  

 stk. 4, i skattestyrelsesloven.
Overholdes fristen ikke, bortfalder ansvaret  

 for betaling af skatten.
 Stk. 3. Har skattemyndighederne fremsat en anmodning om  

 oplysninger efter § 6 B, stk. 1, i skattekontrolloven, og efterkommes  

 anmodningen ikke inden for en i anmodningen nærmere fastsat frist, forlænges  

 fristen efter stk. 2 med 2 måneder regnet fra den dag, hvor oplysningerne  

 modtages.
 Stk. 4. Efterbetalingskrav, der hidrører fra afdødes  

 forskudsafskrivninger, investeringsfondshenlæggelser eller indskud på  

 etableringskonto, skal uanset fristen i stk. 1 fremsættes senest 2 måneder  

 efter, at skattemyndighederne har modtaget meddelelse om, at afdødes  

 efterlevende ægtefælle, arvinger eller legatarer ikke skal overtage  

 forskudsafskrivninger, investeringsfondshenlæggelser eller indskud på  

 etableringskonto efter § 39, stk. 1, og § 43, stk. 4.
 Stk. 5. Skattekrav omfattes ikke af et af dødsboet udstedt  

 proklama, medmindre kravet er opgjort på tidspunktet for proklamaets  

 udstedelse.
Kapitel 18 Hæftelsesregler mv.
 § 88. Betaling af dødsboskat, mellemperiodeskat samt skat som  

 nævnt i §§ 86 og 87 påhviler i de i § 2 nævnte tilfælde boet, jf. dog stk. 4  

 og 5 samt kildeskattelovens § 70. Hvis afdøde var gift, og afdødes andel af  

 fællesboet skiftes adskilt fra afdødes særbo, hæfter de to boer solidarisk.  

 Er boet udleveret til privat skifte, herunder til forenklet privat skifte i  

 medfør af § 33 i lov om skifte af dødsboer, finder § 27 i lov om skifte af  

 dødsboer tilsvarende anvendelse.
 Stk. 2. I de i § 58, stk. 1, og stk. 2, 1. pkt., nævnte tilfælde  

 påhviler betalingen af skat som nævnt i §§ 86 og 87 den efterlevende  

 ægtefælle, jf. dog stk. 4 og 5. Hvis afdødes særbo skiftes, mens fællesboet  

 overtages af den efterlevende ægtefælle efter § 58, stk. 1, eller stk. 2, 1.  

 pkt., hæfter ægtefællen og særboet solidarisk for skat som nævnt i §§ 86 og  

 87, mens særboet alene hæfter for dødsboskat eller mellemperiodeskat efter  

 reglerne i stk. 1.
 Stk. 3. Ved fuldstændigt skifte af uskiftet bo i den efterlevende  

 ægtefælles levende live, jf. § 71, stk. 3, hæfter boet, jf. dog stk. 1, 3.  

 pkt., og den efterlevende ægtefælle solidarisk for betalingen af  

 dødsboskatten og for eventuelle skattekrav mod den førstafdøde ægtefælle  

 efter §§ 86 og 87.
 Stk. 4. I det omfang et efterbetalingskrav efter § 87 hidrører fra  

 afdødes forskudsafskrivninger, investeringsfondshenlæggelser eller indskud på  

 etableringskonto, som i forbindelse med udlodningen er overtaget af en  

 efterlevende ægtefælle, arving eller legatar, jf. § 39, stk. 1, og § 43, stk.  

 4, påhviler betalingen kun den pågældende udlodningsmodtager.
 Stk. 5. Hvis skifteretten træffer bestemmelse om  

 insolvensbehandling af afdødes bo efter § 69 i lov om skifte af dødsboer,  

 gælder stk. 1-4 ikke i det omfang afdødes efterlevende ægtefælle og arvinger  

 opfylder deres forpligtelser efter § 104 i lov om skifte af dødsboer.
 § 89. Skattelovgivningens almindelige regler om forfaldstidspunkt,  

 forrentning, opkrævning og inddrivelse af personskatter finder tilsvarende  

 anvendelse på de skatter, der omhandles i denne lov.
Afsnit VIII Forskellige bestemmelser Kapitel 19 § 90. Hvis et aktiv er erhvervet ved arv, men ikke hidrører fra et  

 dødsbo, der helt eller delvis er behandlet her i landet eller har været  

 skattepligtigt her til landet efter denne lovs § 1, stk. 3-4,  

 kildeskattelovens § 2 eller kulbrinteskatteloven, skal modtageren benytte den  

 værdi, der er lagt til grund ved beregningen af udenlandske boafgifter,  

 arveafgifter el.lign., som anskaffelsessum ved foretagelsen af skattemæssige  

 afskrivninger og nedskrivninger og ved beregningen af gevinst eller tab ved  

 senere afståelse af aktivet.
Hvis erhvervelsen ikke var afgiftspligtig,  

 anvendes aktivets handelsværdi på erhvervelsestidspunktet som  

 anskaffelsessum.
§ 91. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan påklages til anden administrativ myndighed.
§ 92. Af dødsboskatten som nævnt i § 30 og af mellemperiodeskatten  

 som nævnt i § 14 tilfalder 2/5 den kommune, hvortil afdøde svarede  

 kommuneskat på dødsfaldstidspunktet, og 1/5 den amtskommune, hvortil afdøde  

 svarede amtskommuneskat på dødsfaldstidspunktet.
Var afdøde ikke pligtig at  

 svare kommuneskat på dødsfaldstidspunktet, tilfalder den kommunale andel af  

 skatten den kommune, der har taget stilling til spørgsmålet om boets  

 skattefritagelse efter § 6, mens den amtskommunale andel af skatten tilfalder  

 den amtskommune, hvortil den pågældende kommune hører.
Stk. 2. Af afdødes foreløbigt betalte skatter i mellemperioden,  

 som bliver endelige efter § 12, stk. 1 og 2, tilfalder 1/3 den kommune,  

 hvortil afdøde svarede kommuneskat på dødsfaldstidspunktet.
Var afdøde ikke  

 pligtig at svare kommuneskat på dødsfaldstidspunktet, tilfalder den kommunale  

 andel af skatten den kommune, der har taget stilling til spørgsmålet om boets  

 skattefritagelse efter § 6.
 Stk. 3. Af udgifterne ved udbetaling af negativ skat efter § 31  

 afholdes 2/5 af den kommune og 1/5 af den amtskommune, som ville være  

 berettiget til andel i dødsboskatten efter stk. 1.
Stk. 4. Kommunens og amtskommunens andel af dødsboskatten som  

 nævnt i § 30 og af mellemperiodeskatten som nævnt i § 14 afregnes af staten  

 den 1. december i året efter det kalenderår, hvori skæringsdagen i  

 boopgørelsen ligger.
Den 1. december hvert år sker der desuden afregning af  

 kommunernes og amtskommunernes andele af de beløb af dødsboskatten og  

 mellemperiodeskatten, der som følge af ændringer i skatteansættelser er ført  

 i tilgang eller til afgang siden forrige afregning.
Afsnit IX Straffebestemmelser Kapitel 20 § 93. Med bøde straffes den, der forsætligt eller ved grov  

 uagtsomhed:
1) afgiver urigtige eller vildledende oplysninger til brug for bedømmelsen  

 af, hvorvidt et dødsbo er fritaget for beskatning efter § 6, eller i  

 forbindelse hermed fortier eller nægter at give oplysninger af betydning for  

 bedømmelsen, eller 2) undlader rettidigt at afgive den særlige boopgørelse som nævnt i § 57,  

 stk. 1.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Er en af de i stk. 1 nævnte overtrædelser begået med  

 forsæt til at unddrage det offentlige skat, eller foreligger der i øvrigt  

 skærpende omstændigheder, kan straffen stige til hæfte eller fængsel indtil 2  

 år.
 Stk. 4. Der kan pålægges selskaber mv. (juridiske personer)  

 strafansvar for overtrædelserne efter reglerne i straffelovens 5. kapitel.
 § 94 . I sager om overtrædelse af denne lov, der behandles  

 administrativt efter § 95 finder retsplejelovens § 752, stk. 1, tilsvarende  

 anvendelse.
 Stk. 2. Ransagning i sager om overtrædelse af bestemmelserne i  

 denne lov kan ske i overensstemmelse med retsplejelovens regler om ransagning  

 i sager, som efter loven kan medføre frihedsstraf.
 § 95. Skønnes overtrædelsen ikke at ville medføre højere straf end  

 bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 hvis den pågældende erkender sig skyldig i overtrædelsen og erklærer sig rede  

 til inden for en nærmere angivet frist, der efter anmodning kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejeloven om indholdet af  

 anklageskrift i politisager tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Afsnit X Definitioner Kapitel 21 § 96. Ved udlodning fra et bo forstås i denne lov alle afståelser  

 fra et bo til arveladerens efterlevende ægtefælle, arvinger eller legatarer.  

 Var afdøde gift ved dødsfaldet, forstås ved udlodning fra boet tillige  

 afståelser fra afdødes efterlevende ægtefælle til andre arvinger eller  

 legatarer i boperioden, jf. dog § 5, stk. 4, i det omfang de afståede aktiver  

 hidrører fra den efterlevende ægtefælles andel af det hidtidige fælleseje  

 eller skilsmissesæreje. § 4, stk. 5, finder tilsvarende anvendelse.
Stk. 2. Ved dødsåret forstås i denne lov det indkomstår, med de af  

 afdøde valgte begyndelses- og afslutningstidspunkter, hvori dødsfaldet er  

 sket.
Hvis afdøde anvendte et forskudt indkomstår, der udløb inden udgangen  

 af det kalenderår, det trådte i stedet for (bagudforskudt indkomstår), og  

 dødsfaldet er sket efter udløbet af det forskudte indkomstår og inden  

 udgangen af det pågældende kalenderår, forstås dødsåret dog som perioden fra  

 det sidst afsluttede indkomstår til og med dødsdagen.
Stk. 3. Ved mellemperioden forstås i denne lov perioden fra  

 udløbet af afdødes seneste indkomstår forud for dødsfaldet til og med  

 dødsdagen.
Hvis afdøde anvendte et andet indkomstår end kalenderåret  

 (forskudt indkomstår), anses som mellemperiode den periode, som efter  

 reglerne i kildeskattelovens §§ 92-93 træder i stedet for mellemperioden.
 Stk. 4. Ved boperioden forstås i denne lov perioden fra og med  

 dagen efter dødsfaldet til og med skæringsdagen i boopgørelsen.
Afsnit XI Ikrafttrædelses- og overgangsbestemmelser Kapitel 22 § 97. Loven træder i kraft den 1. januar 1997.
 Stk. 2. Loven finder anvendelse på boer og mellemperioder  

 vedrørende personer, som er afgået ved døden efter lovens ikrafttræden, på  

 beskatningen af efterlevende ægtefæller og modtagere af udlodning og boudlæg  

 efter personer, der er afgået ved døden efter lovens ikrafttræden, samt på  

 skifte af uskiftede boer i den efterlevende ægtefælles levende live, når  

 anmodning om skifte indgives efter lovens ikrafttræden.
§ 98. Kildeskattelovens bestemmelser finder uændret anvendelse på  

 dødsboer og mellemperioder vedrørende personer, som er afgået ved døden før  

 lovens ikrafttræden, på beskatningen af efterlevende ægtefæller og modtagere  

 af udlæg og begravelsesudlæg efter personer, der er afgået ved døden før  

 denne lovs ikrafttræden, samt på skifte af uskiftede boer, hvor anmodning om  

 skifte er indgivet før denne lovs ikrafttræden.
Tilsvarende gælder de øvrige  

 bestemmelser i skatte- og afgiftslovgivningen, der finder anvendelse på  

 dødsboer mv.
 § 99. Ved anvendelsen af § 31, 2. pkt., medregnes for så vidt  

 angår indkomståret 1995 beløb, som de pågældende personer har betalt i særlig  

 indkomstskat, og for så vidt angår indkomstårene 1995 og 1996  

 formueskattebeløb, som de pågældende personer har betalt.
Stk. 2. § 35 finder tilsvarende anvendelse på aktiver, der er  

 erhvervet ved udlæg fra et dødsbo, der er skiftet her i landet forud for  

 kildeskattelovens ikrafttræden.
Uanset § 35, stk. 2, finder §§ 36-38 dog ikke  

 tilsvarende anvendelse.
Stk. 3. §§ 81-83 finder tilsvarende anvendelse i tilfælde, hvor  

 det genoptagne bo ikke var omfattet af denne lov.
Var det genoptagne bo  

 omfattet af de hidtil gældende regler i kildeskatteloven, sidestilles boer,  

 der var omfattet af kildeskattelovens §§ 16-19, med boer, der omfattes af  

 denne lovs § 3, stk. 1. Uanset § 81, stk. 1, 2. pkt., skal der anvendes de  

 regulerede beløb, der er gældende for det kalenderår, hvori genoptagelsen  

 sker.
Uanset § 82 gives der fuldt bofradrag efter § 30, stk. 2. Tilfælde,  

 hvor den efterlevende ægtefælle er beskattet efter kildeskattelovens § 29,  

 sidestilles med tilfælde, hvor det genoptagne bo er udleveret til den  

 efterlevende ægtefælle efter denne lovs § 58, stk. 1.
 § 100. Loven gælder ikke for Færøerne og Grønland.
Bemærkninger til lovforslaget Indholdsfortegnelse over loven Afsnit I.
Lovens anvendelsesområde Kapitel 1 Afsnit II.
Dødsboer, som er selvstændige skattesubjekter Kapitel 2 Kapitel 3 Dødsboets skattemæssige forhold Kapitel 4 Dødsboer, der er fritaget for beskatning Kapitel 5 Dødsboer, der ikke er fritaget for beskatning Kapitel 6 Beskatningen af udlodning hos modtageren Kapitel 7 Beskatningen af en efterlevende ægtefælle Kapitel 8 Insolvente dødsboer Kapitel 9 Begrænset skattepligtige dødsboer Afsnit III.
Uskiftet bo mv.
Kapitel 10 Beskatningen af den efterlevende ægtefælle Kapitel 11 Skifte af førstafdødes særbo Kapitel 12 Skifte af uskiftet bo i den efterlevende ægtefælles levende  

 live Afsnit IV.
Boudlæg Kapitel 13 Afsnit V.
Genoptagelse Kapitel 14 Afsnit VI.
Værdiansættelse Kapitel 15 Afsnit VII.
Selvangivelse, tillægsskat, hæftelse og proklama Kapitel 16 Selvangivelse Kapitel 17 Tillægsskat og efterbetaling Kapitel 18 Hæftelsesregler mv.
Afsnit VIII.
Forskellige bestemmelser Kapitel 19 Afsnit IX.
Straffebestemmelser Kapitel 20 Afsnit X.
Definitioner Kapitel 21 Afsnit XI.
Ikrafttrædelses- og overgangsbestemmelser Kapitel 22 Almindelige bemærkninger 1. Indledning Hovedformålet med lovforslaget er at gennemføre en revision af reglerne om  

 indkomstbeskatning af dødsboer.
Revisionen er konkret foranlediget af lov nr. 383 af 22. maj 1996 om  

 skifte af dødsboer.
Ved denne lov er der gennemført en gennemgribende  

 revision af reglerne om skifte af dødsboer med det formål at forenkle og  

 modernisere dødsbobehandlingen.
Den praktiske gennemførelse af skiftereformen  

 forudsætter, at den følges op af de fornødne tilpasninger af reglerne om  

 dødsboskat og boafgifter.
 Med nærværende lovforslag og de to samtidig hermed fremsatte lovforslag,  

 forslag til lov om ændring af lov om afgift af dødsboer og gaver (Ændringer  

 som følge af dødsboskifteloven og dødsboskatteloven m.v.) og forslag til lov  

 om ændring af forskellige skatte- og afgiftslove og konkursloven (Ændringer  

 som følge af dødsboskifteloven og dødsboskatteloven m.v.), opfyldes behovet  

 for en revision af dødsboskatte- og boafgiftsreglerne.
 Revisionen af dødsbobeskatningen går imidlertid videre end de for en  

 gennemførelse af skiftereformen tvingende nødvendige lovændringer.
 Der foreslås således en gennemgribende forenkling af skattereglerne,  

 navnlig for de boer, der skiftes.
 Forenklingen ligger derudover i naturlig forlængelse af de ved lov om  

 skifte af dødsboer gennemførte forenklinger af dødsbobehandlingen og af de  

 ved boafgiftsloven i 1995 gennemførte afgiftslempelser og forenklinger.
 Forenklingen er foretaget ud fra den grundlæggende forudsætning, at  

 dødsboskatteomlægningen som helhed skal være provenuneutral.
Ud over de materielle forenklinger, der omtales i punkt 3, er der også  

 foretaget en gennemgribende omskrivning af hele regelkomplekset.
Det  

 overordnede hensyn ved denne omskrivning har været at lette overskueligheden.  

 Dette har mest synligt givet sig udslag i fremsættelsen af nærværende  

 lovforslag, der for første gang samler reglerne om beskatning i anledning af  

 dødsfald, dvs. reglerne om dødsbobeskatning og om dødsfaldets indvirken på  

 beskatningen af afdøde (i det indkomstår, hvor dødsfaldet er sket, og  

 tidligere), afdødes efterlevende ægtefælle, arvinger m.fl.
De nugældende  

 regler er af historiske årsager placeret dels i kildeskatteloven, dels i en  

 lang række andre skattelove.
Ved fastlæggelsen af lovforslagets struktur er der taget udgangspunkt i,  

 at dødsboskattelovens regler på den ene side skal bruges i næsten  

 samtlige de tilfælde, hvor en person afgår ved døden, dvs. for tiden omkring  

 60.000 gange om året, men at det på den anden side kun er et lille  

 fåtal af boerne, der overhovedet er skattemæssigt relevante - efter de  

 nugældende regler maksimalt 5.000 på årsbasis - og blandt disse kun en lille  

 andel, der giver anledning til særlige opgørelsesmæssige problemer, f.eks.  

 fordi de indeholder personligt drevne erhvervsvirksomheder.
Loven bør  

 imidlertid af retssikkerhedsmæssige grunde ubestrideligt også indeholde  

 regler, der kan løse komplicerede problemer, selv om de kun måtte opstå i  

 ganske få boer.
Disse to udgangspunkter er grundlæggende uforenelige.
Hensynet til de  

 mange taler for, at regelmængden begrænses, mens hensynet til de få  

 uundgåeligt medfører, at regelmængden bliver stor.
De mange, for hvem kun en  

 lille brøkdel af reglerne er relevante, må derfor tilgodeses med en  

 systematik, der sætter hver enkelt i stand til at orientere sig om, hvilke  

 dele af regelsættet der er relevante for netop den situation, den pågældende  

 befinder sig i.
I lovforslaget tilgodeses flertallet derved, at systematikken følger de  

 skifteretlige grundbegreber, således som de er fastslået i den nye lov om  

 skifte af dødsboer.
Står man konkret som »interessent« i et dødsbo,  

 må man for at kunne orientere sig i dødsboskatteloven vide, om boet er  

 sluttet ved boudlæg, skiftet, udleveret til ægtefællen til uskiftet bo eller,  

 ved barnløse ægtefæller, om boet er udleveret til ægtefællen som enearving.  

 Denne viden har de allerfleste i forvejen, og information derom forefindes  

 under alle omstændigheder hos skifteretten.
Med denne grundlæggende viden kan  

 man derefter relativt enkelt udpege netop de dele af dødsboskatteloven, der  

 er relevante.
De praktisk vigtigste regler i dødsboskatteloven er så vidt muligt  

 udformet uden henvisninger til andre bestemmelser i dødsboskatteloven.
Dette  

 indebærer en vis forøgelse af regelmængden, fordi regler, der skal gælde i  

 flere situationer, skal gentages forskellige steder i lovteksten.
Den valgte struktur - og den overordnede beslutning om overhovedet at  

 samle alle reglerne i en lov - vil nok i nogen grad vanskeliggøre  

 rådgivningen af de få, der, mens de endnu er i live, har behov for detaljeret  

 skattemæssig rådgivning om generationsskifte ved død.
Spørgsmålet om,  

 hvorvidt en efterlevende ægtefælle bør skifte eller gå i uskiftet bo, kræver  

 f.eks., at man sammenholder reglerne i dødsboskattelovens to hovedafsnit.  

 Reglerne for de enkelte typer aktiver, f.eks. aktier, fast ejendom,  

 erhvervsvirksomhed osv., skal ligeledes udfindes i forskellige afsnit og  

 kapitler i loven.
Den valgte struktur er således udtryk for en prioritering af den  

 ikke-professionelle brugers mulighed for at sætte sig ind i de få regler i  

 loven, som den pågældende har brug for, i nogen grad på bekostning af den  

 professionelle rådgivers behov for overblik over hele retsområdet og  

 løsninger på detailspørgsmål.
Som ovenfor nævnt er der tale om to  

 grundlæggende modsat rettede hensyn, og det må anses for umuligt at tilgodese  

 begge fuldt ud på en gang.
I det følgende gennemgås i punkt 2 hovedtræk i de gældende regler, i punkt  

 3 hovedtræk i forslaget, og som punkt 4 er optaget en skematisk oversigt over  

 de gældende regler og de væsentligste foreslåede ændringer.
Oversigten er  

 noget mere omfattende og detaljeret end omtalen i punkt 2 og 3.
2. De gældende regler i hovedtræk Der dør i Danmark årligt godt 60.000 personer.
Af bemærkningerne til  

 lovforslag nr.
L 120 fremsat den 8. december 1995 af justitsministeren  

 (forslag til lov om skifte af dødsboer) fremgår det, at ca. 28 pct. af de nye  

 dødsboer, der blev behandlet i skifteretterne i 1994, er sluttet ved  

 begravelsesudlæg, ca. 3 pct. ved udlæg til den efterlevende ægtefælle efter  

 150.000 kr.s-reglen i arvelovens § 7 b, stk. 2, ca. 23 pct. er udleveret til  

 den efterlevende ægtefælle til uskiftet bo, og ca. 46 pct. er undergivet et  

 egentligt skifte.
Efter de gældende skatteregler skelnes der imellem begravelsesudlæg,  

 uskiftede boer og skiftede boer.
Udlæg efter 150.000 kr.s-reglen behandles  

 skattemæssigt som uskiftet bo.
Det samme gør egentligt skifte, hvis den  

 efterlevende ægtefælle er enearving og kunne have fået boet udleveret til  

 uskiftet bo, hvis afdøde havde haft livsarvinger.
Den skifteretlige statistik  

 viser ikke, hvor stor en del af de 46 pct. skiftede boer der af denne årsag  

 omfattes af skattereglerne for uskiftet bo, men det ses, at alle tre  

 skattemæssige behandlingsformer finder anvendelse på en betydelig del af  

 boerne.
2.1. Skiftede dødsboer Dødsboerne er selvstændige skattesubjekter.
Privat skiftede dødsboer (der  

 udgør ca. 86 pct. af de skiftede boer) er dog kun selvstændige  

 skattesubjekter i 15 måneder regnet fra dødsfaldet.
Alle dødsboer, der skiftes her i landet, er for så vidt subjektivt  

 skattepligtige.
En meget stor del af boerne er imidlertid fritaget for  

 beskatning på grund af deres størrelse.
Boerne er således kun objektivt  

 skattepligtige, hvis en eller flere af følgende tre beløbsgrænser er  

 overskredet:
Nettoformue i dødsboet opgjort ved dødsfaldet 639.500 kr. (1996) Aktivmasse i dødsboet opgjort ved dødsfaldet 831.400 kr. (1996) Nettoformue i dødsboet opgjort ved afslutning 767.400 kr. (1996).
Dødsboer opgør kun skattepligtig indkomst.
Den for personer relevante  

 opdeling af den skattepligtige indkomst i personlig indkomst og  

 kapitalindkomst foretages ikke.
Aktieindkomst over progressionsgrænsen  

 omregnes til skattepligtig indkomst.
Dødsboets skattepligtige indkomst beskattes med 50 pct.
I den beregnede  

 skat gives et bofradrag på 4.500 kr. (1996) pr. påbegyndt måned fra  

 dødsfaldet til boafslutningen - ved privat skifte dog højst i 15 måneder.
Antallet af skattepligtige dødsboer skønnes til 3-5.000 pr. år.
Den  

 relativt store usikkerhed skyldes bofradraget, som betyder, at kun ca. 1.000  

 af disse boer betaler dødsboskat.
Skatteansættelse af dødsboerne er en ligningsmæssig opgave, dvs. at den  

 foretages af de kommunale skattemyndigheder, og at den kan påklages efter  

 reglerne i skattestyrelsesloven.
Det er ligeledes den kommunale  

 skattemyndighed, der afgør, om et dødsbo også er objektivt skattepligtigt,  

 dvs. om de ovennævnte beløbsgrænser er overskredet.
Et skattepligtigt dødsbo skal benytte samme indkomstår som afdøde og  

 behandles i relation til selvangivelsesregler, indbetaling, opkrævning mv. på  

 samme måde som personer.
Dog gælder der særregler for det indkomstår, hvori  

 boet afsluttes.
Dødsboets selvstændige skattesubjektivitet begynder dagen efter  

 dødsfaldet.
I perioden fra udløbet af afdødes seneste (hele) indkomstår til  

 og med dødsdagen, den såkaldte mellemperiode, skal afdøde beskattes efter de  

 almindelige regler for personer, idet mellemperioden behandles som et delår  

 (dvs. en periode, der ikke udgør et helt indkomstår.). Hvis afdøde var gift,  

 tildeles afdøde dog to personfradrag.
Den praktiske hovedregel er imidlertid, at der ikke foretages en egentlig  

 skatteansættelse af mellemperioden.
Som udgangspunkt anses skatten af  

 mellemperioden nemlig for at gå lige op med afdødes forudbetalte skatter i  

 mellemperioden.
Der foretages kun afsluttende skatteansættelse af  

 mellemperioden, hvis dette begæres af dødsboet eller af den kommunale  

 skattemyndighed.
Der sker kun udbetaling af afdødes for meget betalte skat,  

 hvis det drejer sig om mere end 1.000 kr., og afdødes restskat opkræves kun,  

 hvis det drejer sig om mere end 10.000 kr.
Disse beløbsgrænser er således  

 afgørende for, hvornår det har praktisk interesse at kræve afsluttende  

 skatteansættelse af afdøde i mellemperioden.
Beløbsgrænserne er senest ændret  

 for indkomståret 1989, og der er ingen indbygget reguleringsmekanisme.
I visse tilfælde skal der foretages skatteansættelse for  

 mellemperioden.
Dette gælder således, hvis en selvstændig erhvervsdrivende  

 har anvendt virksomhedsordningen og ved udgangen af indkomståret før dødsåret  

 havde et indestående på konto for opsparet overskud på over 65.000 kr.
Det  

 gælder også, hvis en selvstændig erhvervsdrivende har anvendt  

 konjunkturudligningsordningen.
Det skønnes, at der årligt foretages afsluttende skatteansættelse af  

 5-6.000 afdøde personer.
En mindre del af disse er dog gifte personer, hvis  

 bo er udlagt for begravelsesomkostningerne, jf. nedenfor.
Enken eller enkemanden efter en afdød person beskattes i dødsåret efter  

 almindelige regler for personer, men tildeles ved skatteberegningen to  

 personfradrag.
Hvis ægtefællerne har haft formuefællesskab, omfatter dødsboet  

 i skattemæssig henseende hele fællesformuen.
I så fald beskattes enkens eller  

 enkemandens formueafkast efter dødsfaldet i dødsboet.
Dette gælder også  

 negativt formueafkast som f.eks. renteudgifter.
Ved afslutningen af et dødsbo udarbejdes der en boopgørelse, der bl.a.  

 angiver handelsværdien af de enkelte aktiver, der udlægges til afdødes  

 arvinger, legatarer mv.
Det er denne værdi, der indgår i beregningen af  

 boafgifterne, og det er som udgangspunkt også denne værdi, en arving eller  

 legatar skal bruge som skattemæssig anskaffelsessum, hvis vedkommende på et  

 senere tidspunkt er skattepligtig af avance ved afståelse af aktivet.  

 Dødsboets udlæg af aktivet sidestilles som udgangspunkt skattemæssigt med et  

 salg, dvs. at eventuel skattepligtig avance eller tab ikke beskattes, hvis  

 dødsboet er fritaget for beskatning, og indgår ved opgørelsen af den  

 skattepligtige indkomst, hvis boet er skattepligtigt.
Hvis dødsboet er skattepligtigt, kan dødsboet i visse tilfælde som  

 alternativ til ovenstående udlægge aktivet med skattemæssig succession.
Hvis  

 dette sker, indtræder arvingen eller legataren i afdødes skattemæssige  

 stilling med hensyn til aktivet, og der sker så ingen avancebeskatning i  

 dødsboet.
Successionens betydning viser sig bl.a., hvis arvingen senere  

 sælger aktivet.
Arvingen skal da i sin avanceopgørelse bruge afdødes  

 anskaffelsessum i stedet for den værdi, arvingen selv har fået aktivet udlagt  

 til, og afdødes ejertid lægges til arvingens egen ejertid.
Successionens  

 overordnede betydning er således, at avancebeskatningen udskydes indtil det  

 tidspunkt, hvor arvingen eventuelt sælger aktivet.
På udlægstidspunktet ved  

 arvingen, at der hviler en latent skattebyrde på aktivet, men den præcise  

 størrelse deraf kendes ikke.
Arvingen får derfor et skematisk beregnet  

 nedslag for skattebyrden ved boafgiftsberegningen (passivpost).
Hvis en selvstændig erhvervsdrivende har anvendt virksomhedsordningen, og  

 dødsboet er skattepligtigt, skal indestående på konto for opsparet overskud  

 på dødsdagen efterbeskattes i det omfang, det overstiger 65.000 kr.  

 Efterbeskatningen sker uden om dødsboets indkomst og med en sats, der  

 indebærer, at det opsparede overskud stort set beskattes med samme sats som  

 personlig indkomst.
Dødsboet kan dog i visse tilfælde som alternativ hertil  

 udlægge indeståendet med skattemæssig succession.
Hvis dette sker, indtræder  

 arvingen eller legataren i afdødes skattemæssige stilling med hensyn til  

 indeståendet, og der gives nedslag for den latente skattebyrde ved  

 boafgiftsberegningen.
2.2. Udlæg for begravelsesomkostningerne Hvis den efterladte formue udlægges for begravelsesomkostningerne, udgør  

 den hverken i skiftemæssig eller i skattemæssig henseende noget dødsbo.
Efter  

 de skifteretlige regler hæfter ingen, heller ikke modtageren af  

 begravelsesudlægget, for afdødes gæld.
For mellemperioden gælder ligesom ved skifte, at afdøde er skattepligtig  

 efter de almindelige regler for personer, men at skatten anses for at gå lige  

 op med de forudbetalte skatter.
Hvis afdøde var enlig, kan der slet ikke  

 foretages afsluttende skatteansættelse af mellemperioden.
Hvis afdøde var  

 gift, kan den efterlevende ægtefælle forlange afsluttende skatteansættelse  

 foretaget, og i så fald kan for meget betalt skat, der overstiger 1.000 kr.,  

 udbetales til ægtefællen.
Den kommunale skattemyndighed kan ikke kræve  

 afsluttende skatteansættelse.
2.3. Uskiftet bo Uskiftede boer er ikke selvstændige skattesubjekter.
Al beskatning  

 foretages hos den efterlevende ægtefælle.
Det gælder også beskatningen af  

 afdødes mellemperiodeindkomst.
Beregningsteknisk foretages der i dødsåret både en skatteansættelse for  

 den efterlevende ægtefælle og en skatteansættelse for afdøde.
Sidstnævnte  

 behandles som et delår.
I begge indkomstopgørelser gives der personfradrag.
Den efterlevende ægtefælles skat i dødsåret udgøres af summen af den  

 beregnede skat efter de to ansættelser.
Den efterlevende ægtefælle får  

 godskrevet afdødes forskudsskat.
3. Forslaget i hovedtræk Forslaget er som nævnt i punkt 1 opbygget omkring de grundlæggende  

 skifteretlige begreber skifte, uskiftet bo og boudlæg (der efter  

 dødsboskifteloven udbygger begrebet begravelsesudlæg).
Efter forslaget bevares således den grundlæggende skattemæssige  

 forskelsbehandling af skiftede og uskiftede boer, der består i, at de  

 skiftede boer er selvstændige skattesubjekter, mens der ved uskiftet bo kun  

 eksisterer et skattesubjekt, nemlig den efterlevende ægtefælle.
Det anses  

 fortsat for administrativt hensigtsmæssigt, at al beskatning ved uskiftet bo  

 foregår hos den efterlevende ægtefælle, således at komplikationerne ved  

 indføjelsen af et ekstra skattesubjekt, dødsboet, kan undgås.
Der foreslås imidlertid nogle justeringer i anvendelsesområdet for  

 reglerne om henholdsvis skiftede og uskiftede boer.
Justeringerne angår  

 afgrænsningen af de situationer, hvor den efterlevende ægtefælle må anses for  

 enearving og således bør beskattes efter reglen om uskiftet bo.
I det gældende regelsæt er reglerne om beskatning i skiftesituationen og  

 ved uskiftet bo i vidt omfang sammenskrevne.
I modsætning hertil foreslås  

 dødsboskatteloven struktureret således, at de to forskellige regelsæt  

 udskilles i hvert sit hovedafsnit i loven.
 Mens der foreslås væsentlige ændringer i den skattemæssige behandling af  

 de skiftede dødsboer, foreslås reglerne om uskiftet bo og boudlæg  

 (begravelsesudlæg) videreført uden væsentlige ændringer.
3.1. De nye regler vedrørende skiftede boer Det foreslås, at dødsboerne er selvstændige skattesubjekter i hele  

 perioden fra dødsfaldet og frem til skæringsdagen i boopgørelsen.
 Det foreslås, at man viderefører de nuværende regler om, at alle dødsboer  

 er subjektivt skattepligtige, men at små dødsboer er fritaget for beskatning.  

 Der foreslås to beløbsgrænser for skattefritagelse, som begge skal være  

 overholdt:
Nettoformue i dødsboet opgjort ved afslutning 1,0 mill.kr. (1997) Aktivmasse i dødsboet opgjort ved afslutning 1,3 mill.kr. (1997).
Beløbsgrænserne foreslås således forhøjet i forhold til de grænser, der  

 gælder i dag.
Efter forhøjelsen vil et aktiv som en gældfri ejerbolig, der er  

 almindelig i dødsboerne, og som i andre sammenhænge holdes uden for  

 beskatning, i de fleste tilfælde kunne rummes inden for grænsen.
Desuden foreslås det, at opdelingen i skattefritagne og ikke  

 skattefritagne boer kun skal foretages på grundlag af værdierne i  

 boopgørelsen.
I det gældende system kan et bo være skattefrit på grundlag af  

 værdierne ved dødsfaldet, men skattefritagelsen kan senere bortfalde, f.eks.  

 pga. værdistigninger på aktiverne.
Bobehandlerne kan da blive tvunget til at  

 rekonstruere skatteregnskaber tilbage i tiden for hele boperioden.
Dette  

 system kan ikke anses for hensigtsmæssigt og foreslås derfor forladt.
Når opdelingen foreslås foretaget på grundlag af værdierne ved boets  

 slutning fremfor værdierne på dødsdagen, skyldes det, at boafgifterne  

 beregnes på grundlag af værdierne ved boets slutning, således at man fremover  

 kan nøjes med en efterprøvelse af værdiansættelserne.
Hertil kommer, at en  

 efterlevende ægtefælle efter skiftereglerne bevarer rådigheden over sin del  

 af ægtefællernes hidtidige fællesbo. Ægtefællen skal informere boet om sine  

 aktiver og passiver på dødsdagen, men der er intet krav om værdiansættelse  

 pr. dødsdagen, idet delingen af boet jo sker ud fra værdierne ved boets  

 slutning.
Dette betyder, at en værdiansættelse på dødsdagen, når der er en  

 efterlevende ægtefælle, både ville være vanskelig at foretage og at  

 efterprøve.
 For de skattefritagne boers vedkommende foreslås det, at den  

 nuværende ordning, hvorefter der som hovedregel ikke sker selvstændig  

 skatteansættelse af den såkaldte mellemperiode, dvs. perioden fra udløbet af  

 afdødes seneste indkomstår frem til dødsfaldet, videreføres.
Hvis dødsboet eller den kommunale skattemyndighed ønsker det, skal der  

 fortsat kunne foretages afsluttende skatteansættelse af mellemperioden.
Det  

 foreslås, at der i så fald sker beskatning efter tilsvarende regler som de,  

 der gælder for mellemperioden, når boet ikke er skattefritaget, dvs. at der  

 betales en skat på 50 pct.
I skatten gives der et fradrag på 1.300 kr.  

 (1997-niveau) pr. påbegyndt måned i mellemperioden.
Dette fradrag træder i  

 stedet for afdødes personfradrag.
I modsætning til personfradraget fordobles  

 det imidlertid ikke, hvis afdøde var gift ved dødsfaldet.
 De nuværende beløbsgrænser for, hvornår skatteansættelsen udløser  

 henholdsvis udbetaling af overskydende skat (1.000 kr.) og restskat (10.000  

 kr.), foreslås afløst af beløbsgrænser på 2.000 kr. og 16.800 kr.  

 (1997-niveau), og samtidig foreslås der årlig regulering.
 Forslaget om omlægning af mellemperiodeskatten fra personskat til en 50  

 pct.s proportionalskat svarende til dødsboskatten vil forenkle  

 indkomstopgørelsen og skatteansættelsen i mellemperioden, idet det ikke  

 længere er nødvendigt at foretage omregning til helårsindkomst efter  

 personskattelovens § 14.
Overgangen fra personbeskatning til 50 pct.s-beskatning vil isoleret set  

 betyde, at der kommer flere tilfælde af afvigelser mellem de foreløbigt  

 betalte skatter og den beregnede skat, idet forskudsregistreringen af afdøde  

 jo er foregået ud fra en forudsætning om personbeskatning.
Den betydelige  

 forhøjelse af beløbsgrænserne medfører imidlertid, at regulering af  

 mellemperiodeskatten vil blive sjældnere i fremtiden end efter de gældende  

 regler.
For så vidt angår selvstændige erhvervsdrivende, der har anvendt  

virksomhedsordningen , foreslås en a jourføring af den gældende  

 bundgrænse for indestående på konto for opsparet overskud på 65.000 kr.
Efter  

 forslaget skal det opsparede overskud med tillæg af den dertil svarende  

 virksomhedsskat og fradrag af et grundbeløb på 107.300 kr. (1997-niveau)  

 medregnes ved opgørelsen af afdødes indkomst for mellemperioden.
Hvis  

 dødsboet er skattefritaget, er afsluttende skatteansættelse obligatorisk, når  

 indeståendet overstiger grundbeløbet på 107.300 kr.
Ved skatteberegningen for  

 mellemperioden eller for et ikke skattefritaget dødsbo modregnes den  

 foreløbige virksomhedsskat i den beregnede skat.
 For selvstændige erhvervsdrivende, der har anvendt  

kapitalafkastordningen , foreslås parallelle regler for beskatning af  

 indestående på konjunkturudligningskonto.
 For de ikke skattefritagne boers vedkommende foreslås det, at  

 beskatningen fortsat sker på grundlag af den skattepligtige indkomst, idet  

 aktieindkomst over progressionsgrænsen tillægges den skattepligtige indkomst.  

 Endvidere foreslås det, at dødsboskatten fortsat skal være en  

 proportionalskat på 50 pct.
Dødsboskiftereformen går bl.a. ud på at nedbringe længden af boperioden.  

 Den kan således maksimalt strække sig over 1 år ved privat skifte og som  

 hovedregel maksimalt 2 år ved bobestyrerskifte.
I lyset heraf foreslås det,  

 at der ikke længere skal indgives selvangivelser og foretages  

 skatteansættelse af dødsboer i hvert enkelt indkomstår i boperioden.
I stedet  

 skal der indgives en selvangivelse i forbindelse med den endelige  

 boopgørelse.
Selvangivelsen skal omfatte hele boperioden og mellemperioden.  

 Da dødsboskatten er en proportional skat, er der intet behov for at fordele  

 indkomsten inden for denne periode.
Som noget nyt inddrages mellemperioden under dødsbobeskatningen.
Når boet  

 ikke er skattefritaget, vil der således altid blive foretaget en  

 skatteansættelse af mellemperioden, men den indgår som et integreret led i  

 skatteansættelsen af dødsboet.
Der skal med andre ord ikke længere foretages  

 en selvstændig afsluttende skatteansættelse af mellemperioden.
 Forslaget vil betyde en forenkling af boernes regnskabsføring og af  

 skatteansættelsen, idet de enkelte indkomstårs selvangivelser falder væk, og  

 det for mellemperiodens vedkommende ikke er nødvendigt at foretage omregning  

 til helårsindkomst efter personskattelovens § 14.
 Det foreslås, at boet oppebærer et bofradrag på 4.600 kr. (1997-niveau)  

 pr. påbegyndt måned fra og med måneden efter den måned, hvori dødsfaldet  

 skete, til og med den måned, hvori skæringsdagen ligger, dog højst i 12  

 måneder.
Derudover foreslås det, at boet oppebærer et fradrag på 1.300 kr.  

 (1997-niveau) pr. påbegyndt måned fra indkomstårets begyndelse til  

 dødsfaldet.
Dette fradrag træder i stedet for det personfradrag, afdøde ville  

 have oppebåret i mellemperioden efter de nugældende regler, hvorved reglen om  

 fordoblet personfradrag, hvis afdøde var gift, bortfalder.
3.2. Nye ægtefælleregler ved skiftede boer Det foreslås, at den efterlevende ægtefælle i dødsåret beskattes  

 efter personbeskatningsregler, men med dobbelt personfradrag.
Dette svarer  

 til de hidtil gældende regler.
Som en væsentlig afvigelse fra de gældende regler foreslås det imidlertid,  

 at personbeskatningen omfatter hele formuen, også den del, der frem til  

 dødsfaldet tilhørte ægtefællen som dennes andel af fællesboet.
Efter de  

 gældende regler skal den efterlevende ægtefælles indtægter og udgifter  

 vedrørende formuedele, der var fælleseje, fra dødsfaldet henføres til boet.
Forslaget vil f.eks. indebære, at den efterlevende ægtefælle, der ejer en  

 fast ejendom, fremover bevarer sit rentefradrag i hele boperioden.
Forslaget  

 ligger i naturlig forlængelse af de ved lov om skifte af dødsboer præciserede  

 regler om, at den efterlevende ægtefælle bevarer sin rådighed over sin andel  

 af det hidtidige fællesbo.
4. Skematisk oversigt over gældende regler og de væsentligste  

 foreslåede ændringer i dette lovforslag Skifte, skattepligtigt dødsbo Provenumæssige konsekvenser Gældende regler Der foreligger kun få tilgængelige statistiske oplysninger vedrørende  

 beskatning af dødsboer og beskatningen ved afsluttende ansættelse af  

 mellemperioden - perioden fra indkomstårets begyndelse til dødsfaldet.
Kommunerne har ansvaret for dødsboers beskatning og opgørelse af den  

 skattepligtige indkomst for boet.
Hvis der bliver tale om skattebetaling,  

 indsendes årsopgørelsen til Told- og Skattestyrelsen, der herefter forestår  

 bogføringen.
Skatten fordeles med 1/3 til primærkommunen og 2/3 til staten.  

 Der foreligger ikke oplysninger om dødsboskatten i slutskatteregistrene.
De følgende antals- og provenumæssige skøn baserer sig på oplysninger fra  

 Told- og Skattestyrelsens registre og stikprøver fra Told- og  

 Skattestyrelsens bogholderi.
Endvidere er benyttet resultater fra  

 Skatteministeriets Arveafgiftsundersøgelse for 1994 samt oplysninger fra  

 Danmarks Statistik.
Der dør i Danmark årligt godt 60.000 personer.
Den skønnede fordeling  

 efter den skattemæssige behandling af indkomsten i indkomståret, hvor  

 dødsfaldet sker, er vist i tabel 1 . Tallene er delvist baseret på  

 stikprøver og er derfor forbundet med en vis usikkerhed.
Kommunerne skønnes årligt at modtage oplysninger vedrørende 3.000 - 5.000  

 skiftede boer, der er skattepligtige.
Heraf skønnes antallet af dødsboer, der  

 skal betale skat at udgøre knap 1.000 boer, mens den resterende del af de  

 skattepligtige dødsboer ikke betaler skat på grund af bofradraget på 4.400  

 kr. (1995) pr. måned, der fragår i den beregnede dødsboskat.
Dødsboskatten udgjorde 98,1 mill. kr. for indkomståret 1995 fordelt på  

 1.766 boer eller i gennemsnit ca. 55.000 kr.
Det større antal skattebetalende  

 dødsboer end et års tilgang skyldes, at behandlingen af dødsboerne i en del  

 tilfælde strækker sig ud over et år. 196 dødsboer fik i 1995 udbetalt et  

 samlet beløb på 4,4 mill. kr. vedrørende underskud, der under visse  

 betingelser kan godtgøres med 30 pct.
Tabel 1. Skattemæssig behandling af indkomster vedr. personer der døde  

 i 1995 1) Typisk med afsluttende ansættelse for mellemperioden.
Ca. 15.000  

 efterlevende ægtefæller vælger årligt at gå i uskiftet bo uden at skifte med  

 enkelte arvinger forinden.
I disse tilfælde beregnes den afdødes  

 indkomstskatter for mellemperioden efter de almindelige  

 personbeskatningsregler sammen med den efterlevendes skatter (to fulde  

 personfradrag, bundfradrag m.v.) og opkræves hos den efterlevende.
Den  

 afdødes forskudsskatter godskrives ligeledes den efterlevende ægtefælle.
Der  

 udskrives kun årsopgørelse til efterlevende, og det er ikke muligt at  

 udskille den del af skatten, der vedrører den afdødes indkomster.
Lovforslaget Det er forbundet med meget stor usikkerhed at skønne over de  

 provenumæssige konsekvenser af en række af ændringerne, og  

 provenuberegningerne omfatter hovedsageligt de større ændringer, der har  

 konsekvenser for mange boer, jf. den foranstående skematiske oversigt under  

 de almindelige bemærkninger om de foreslåede ændringer.
Lovforslaget indeholder herudover en række mindre ændringer og justeringer  

 af gældende regler på områder, der kun omfatter få boer.
Det er ikke muligt  

 at foretage en provenumæssig kvantificering af disse ændringer.
Det skønnes  

 dog, at disse ændringer har meget beskedne provenumæssige konsekvenser, som i  

 et vist omfang vil være modsatrettede.
Der er endvidere grund til at fremhæve, at sammenligninger af  

 skattetilsvaret ved de nuværende og de foreslåede regler ikke har samme  

 relevans som ved personbeskatningen.
De fordelingsmæssige konsekvenser af  

 ændringerne kan ikke anskues på traditionel vis, idet beskatning ved dødsfald  

 i sagens natur ikke er en tilbagevendende begivenhed.
 Det primære formål med lovforslaget er forenkling af dødsboskattereglerne,  

 og det bør ved vurderingen af de økonomiske konsekvenser for de enkelte  

 dødsboer haves i erindring, at der i de seneste år er gennemført betydelige  

 lettelser i beskatningen af formue og arv, der må antages at omfatte en stor  

 del af den samme personkreds, som omfattes af dødsboskattereglerne.
 Eventuelle skatteskærpelser som følge af dette lovforslag bør derfor  

 vurderes i lyset af disse skattelettelser, ligesom eventuelle skattelettelser  

 og dermed større bobeholdninger som følge af forslaget i et vist omfang vil  

 blive omfattet af boafgift i forbindelse med udlodning til arvingerne.
Dimensioneringen af det foreslåede regelsæt er udarbejdet således, at det  

 samlede lovforslag skønnes at være provenuneutralt.
De provenumæssige  

 virkninger af de væsentligste ændringer er sammenfattet i tabel 2.
 Tabel 2. Skøn over lovforslagets provenumæssige konsekvenser.
(1997-niveau) - = provenutab Opgjort på finansårsbasis skønnes lovforslaget ligeledes at  

 være provenuneutralt for 1997.
Forslagets kommunaløkonomiske konsekvenser Efter gældende regler fordeles skatteprovenuet fra afdøde i dødsåret  

 mellem stat, kommuner og amter efter to regelsæt.
 Primærkommunerne får 1/3 og staten 2/3 af henholdsvis beregnet dødsboskat  

 og af betalt forskudsskat i mellemperioden, hvor der ikke foretages en  

 afsluttende ansættelse og den betalte forskudsskat derfor anses for endelig.  

 Amtskommunerne får ikke andel i provenuet for disse boer.
Når der foretages en afsluttende ansættelse for mellemperioden, udarbejdes  

 samtidig en slutopgørelse, hvorefter indkomsten indgår i  

 udskrivningsgrundlaget.
I disse tilfælde får stat, kommuner og amter deres  

 andele af indkomstskatten efter deres respektive skatteprocenter.
 I lovforslaget er det intentionen så vidt muligt at fastholde den  

 provenumæssige fordeling mellem stat, kommuner og amter.
 Den foreslåede 50 pct.s proportionalbeskatning dels for mellem- og  

 boperioden for skattepligtige boer dels for mellemperioden for  

 ikke-skattepligtige boer, hvor der foretages afsluttende ansættelse, medfører  

 imidlertid, at skatten ikke som efter gældende regler umiddelbart kan  

 fordeles efter de respektive skatteprocenter.
For at undgå en større omfordeling mellem stat, kommuner og amter foreslås  

 proportionalskatten for skattepligtige dødsboer (den samlede skat for mellem-  

 og boperiode) og for mellemperioden for de ikke-skattepligtige dødsboer, hvor  

 der foretages afsluttende ansættelse, fordelt med henholdsvis 2/5 til staten,  

 2/5 til primærkommunerne og 1/5 til amtskommunerne.
København og  

 Frederiksberg kommuner anses for såvel primær- som amtskommuner.  

 Amtskommunernes andel skal ses i lyset af, at de efter gældende regler får  

 indkomstskat af boer, hvor der laves en afsluttende ansættelse.
 Delereglen for forskudsskatten vedrørende mellemperioden for boer, hvor  

 der ikke foretages afsluttende ansættelse, foreslås fastholdt med 1/3 til  

 primærkommunerne og 2/3 til staten.
Med den foreslåede fordeling skønnes forslaget i det store og hele ikke at  

 have provenumæssige konsekvenser for primærkommunerne, mens amtskommunerne  

 skønnes at få et merprovenu på ca. 15 mill. kr. årligt.
Staten får  

 tilsvarende et mindreprovenu på ca. 15 mill. kr.
Skønnene er forbundet med  

 stor usikkerhed.
 Forslagets enkelte elementer, jf. tabel 2, kommenteres nærmere i det  

 følgende.
Ad 1. Forhøjelse af beløbsgrænserne for om et dødsbo er  

 skattepligtigt Der foreslås følgende beløbsgrænser for skattepligtens indtræden:
- enten, at boets nettoformue overstiger 1.000.000 kr. (1997). Grundbeløb  

 på 777.000 kr. (1987), - eller, at aktiverne overstiger 1.300.000 kr. (1997). Grundbeløb på  

 1.010.100 kr. (1987).
 De forhøjede beløbsgrænser er fastsat dels under hensyntagen til  

 forslagets samlede provenuneutralitet dels ud fra hensynet til, at f.eks. et  

 almindeligt aktiv som en gældfri ejerbolig, der ikke i andre sammenhænge  

 beskattes, i de fleste tilfælde skal kunne rummes indenfor grænsen.
 De foreslåede beløbsgrænser skønnes at medføre et mindreprovenu for  

 dødsboskatten på ca. 10 mill. kr. årligt, og antallet af skattepligtige  

 dødsboer skønnes at falde med ca. 1.000, hvoraf en mindre del er  

 skattebetalende.
Ad 2. Afkortning af boperioden og bofradrag i maks. 12 måneder I sammenhæng med den nye dødsboskiftelov, hvor der sker en forkortelse af  

 den maksimale bobehandlingsperiode, foreslås det gældende bofradrag på 4.600  

 kr. (1997) pr. måned givet i højst 12 måneder i den beregnede dødsboskat.  

 (Grundbeløb på 3.500 kr. i 1987-niveau). Fradraget beregnes pr. påbegyndt  

 kalendermåned efter dødsfaldet og kan således maksimalt udgøre 55.200 kr.  

 (1997) uanset bobehandlingstidens længde.
Det skønnes, at den foreslåede begrænsning i antallet af bofradrag vil  

 medføre et merprovenu på ca. 12 mill. kr.
Afkortningen af boperioden vil  

 omfatte skønsmæssigt 500 - 700 skatteydende dødsboer årligt, hvor  

 behandlingsperioden i dag strækker sig ud over et år.
Ad 3. Ændret beskatning ved afsluttende skatteansættelse for  

 mellemperioden For skattepligtige boer foreslås indkomsterne i mellemperioden og i  

 boperioden opgjort under et og beskattet proportionalt med 50 pct.  

 Afsluttende ansættelse for mellemperioden ved ikke-skattepligtige boer, der  

 skiftes, foreslås ligeledes at ske med en proportional beskatning på 50 pct.
Det foreslås endvidere, at der fremover gives et fradrag i den beregnede  

 proportionale skat på ca. 1/12 af skatteværdien af et personfradrag pr.  

 påbegyndt måned (mellemperiodefradrag) fra indkomstårets start til dødsfaldet  

 til erstatning af det hidtidige personfradrag til enlige og dobbelte  

 personfradrag, hvis afdøde var gift.
For skattepligtige boer gives der  

 herudover et bofradrag, jf. ovenfor.
 Mellemperiodefradraget foreslås fastsat til 1.300 kr. pr. påbegyndt måned  

 (1997). (Grundbeløb på 1.000 kr. i 1987-niveau).
--------------------------------------------------------------------- Eks.: En person dør den 14. august, og det konstateres ved  

 boafslutningen, at boet er skattepligtigt.
Den afdødes indkomst fra  

 indkomstårets begyndelse (1. januar) til boets afslutning den 15. februar  

 året efter gøres herefter op under et, og der beregnes en proportional skat  

 på 50 pct. af den samlede indkomst.
Den beregnede skat reduceres med et mellemperiodefradrag på 8 x 1.300 kr.  

 = 10.400 kr. (januar til og med august) plus et bofradrag på 6 x 4.600 kr. =  

 27.600 kr. (september til og med februar) eller i alt et fradrag i den  

 beregnede 50 pct.-skat på 38.000 kr.
Herudover modregnes betalt forskudsskat  

 mv. vedrørende mellemperioden.
 ---------------------------------------------------------------------  

 Forslaget medfører en beskæring af det dobbelte personfradrag for afdøde, der  

 var gift, mens reglen om to fulde personfradrag til den efterlevende  

 ægtefælle fastholdes uændret.
Proportional beskatning af mellemperioden og erstatning af dobbelt  

 personfradrag med mellemperiodefradrag skønnes isoleret set at være  

 provenuneutral.
Proportionalbeskatningen skønnes at medføre et provenutab på  

 knap 30 mill. kr., mens det reducerede personfradrag skønnes at medføre et  

 merprovenu af samme størrelsesorden.
 I nedenstående oversigt er vist eksempler på virkningen af  

 proportionalbeskatningen og mellemperiodefradraget efter forslaget for  

 forskellige indkomster ved afsluttende skatteansættelse for mellemperioden.  

 Det er forudsat, at boerne ikke er skattepligtige, at mellemperioden er på 6  

 måneder, og at indkomsten i mellemperioden udgør halvdelen af de angivne  

 indkomster på helårsbasis.
Hovedreglen for beskatningen i mellemperioden er ligesom efter gældende  

 regler, at den betalte forskudsskat anses som endelig skat for perioden.
Der  

 foretages kun afsluttende ansættelse for mellemperioden, hvis dette kræves af  

 dødsboet eller af den kommunale skattemyndighed.
Restskat eller overskydende  

 skat opkræves/udbetales herefter kun, hvis beløbene overstiger visse grænser,  

 jf. næste punkt.
Eksempler på skatten efter gældende regler og efter forslaget ved  

 afsluttende skatteansættelse for mellemperiode.
Mellemperiodelængde 6 md.  

 1997 - = overskydende skat i mellemperioden.
 Anm.: Der er forudsat negativ kapitalindkomst på 10 pct. af indkomsten, og  

 der er regnet med en gennemsnitlig kommuneskat på 31,7 pct. (inkl. kirkeskat)  

 i 1997.
 1) Forskudsskatten er beregnet med et personfradrag.
Efter gældende regler viser eksemplerne, at der for ugifte afdøde kun er  

 beskedne afvigelser mellem forskudsskatten og skatten ved en afsluttende  

 ansættelse.
For afdøde, der var gift, er der på grund af det dobbelte  

 personfradrag ved afsluttende ansættelse efter gældende regler typisk tale om  

 overskydende skat til udbetaling ved afsluttende ansættelse.
Efter lovforslaget vil den beregnede skat ved en afsluttende  

 skatteansættelse for mellemperioden for indkomsterne op til godt 300.000 kr.  

 (helårsindkomst) - under de givne forudsætninger - være større end den  

 betalte forskudsskat i perioden.
Som følge af mindstegrænsen for opkrævning  

 (16.800 kr.), bliver der dog ikke tale om, at den beregnede difference skal  

 indbetales, og forskudsskatten bliver således endelig, både for boer efter  

 ugifte og gifte.
I eksemplerne med indkomster på 400.000 kr. og derover (helårsindkomst)  

 bliver den beregnede mellemperiodeskat efter forslaget mindre end  

 forskudsskatten.
Den overskydende skat udbetales i disse tilfælde til boet,  

 hvis der er krævet afsluttende ansættelse, og hvis den overskydende skat  

 overstiger mindstegrænsen for udbetaling (2.000 kr.). I de tilfælde, hvor  

 afdøde var gift, bliver den beregnede overskydende skat dog mindre efter de  

 foreslåede regler end efter gældende regler på grund af bortfaldet af det  

 dobbelte personfradrag.
 For de højeste indkomster gælder antagelig, at der i mange tilfælde er  

 tale om, at boets værdier overstiger skattepligtsgrænserne, således at der i  

 disse tilfælde under alle omstændigheder efter forslaget sker en proportional  

 beskatning af mellemperiodeindkomsten sammen med indkomsten i boperioden.
 Forslaget skønnes således alt i alt at medføre, at der skal foretages  

 færre afsluttende ansættelser for mellemperioden end efter gældende regler.
Ad 4. Ændrede beløbsgrænser for afsluttende ansættelse Krav om afsluttende ansættelse er administrativt belastende bl.a. som  

 følge af det manuelle arbejde forbundet med udarbejdelsen af årsopgørelsen,  

 og det foreslås derfor, at beløbsgrænserne for opkrævning af restskat og  

 udbetaling af overskydende skat forhøjes og fremover reguleres efter  

 personskattelovens § 20.
Efter gældende regler udgør beløbet ved opkrævning af restskat 10.000 kr.  

 og 1.000 kr. ved tilbagebetaling af overskydende skat.
Beløbene er senest  

 fastsat med virkning fra og med indkomståret 1989. Før den tid var grænserne,  

 der blev indsat ved kildeskattens indførelse i 1970, på henholdsvis 4.000 kr.  

 og 500 kr.
 Såfremt beløbsgrænserne på 4.000 kr. og 500 kr. var blevet reguleret  

 ligesom en række andre beløbsgrænser i skattelovgivningen siden 1970, ville  

 de i 1997 have udgjort henholdsvis knap 17.000 kr. og godt 2.000 kr.
 Beløbsgrænserne foreslås fra og med indkomståret 1997 forhøjet fra  

 henholdsvis 10.000 kr. til 16.800 kr. og fra 1.000 kr. til 2.000 kr.  

 (1997-niveau). (Grundbeløbene i 1987-niveau udgør 13.000 kr. og 1.500 kr.).
 Forhøjelserne af beløbsgrænserne skønnes at være provenuneutrale og  

 medføre et fald i udbetalte overskydende skatter på ca. 2 mill. kr. årligt og  

 en reduktion i indbetalte restskatter på ligeledes ca. 2 mill. kr. årligt.
 Antallet af boer, der begærer afsluttende ansættelse, skønnes at blive  

 reduceret med omkring 1.500 fra 5.000 - 6.000 til omkring 4.000. Heraf  

 skønnes omkring 200 boer helt at slippe for indbetaling af restskat på op til  

 16.800 kr., og godt 1.000 boer får ikke udbetalt overskydende skat på op til  

 2.000 kr.
Ad 5. Ændret beskatning af virksomhedsopsparing og indestående på  

 konjunkturudligningskonto Det foreslås, at indestående på konto for opsparet overskud og på konto  

 for konjunkturudligning ved udløbet af indkomståret forud for dødsåret med  

 tillæg af den hertil svarende virksomhedsskat/konjunkturudligningsskat og med  

 fradrag af 107.300 kr. (1997) skal medregnes ved opgørelsen af  

 mellemperiodens/dødsboets indkomst. (Grundbeløbet i 1987-niveau udgør 83.300  

 kr.).
 Den del af virksomhedsopsparingen med tillæg af virksomhedsskatten eller  

 henlæggelse til konjunkturudligning med tillæg af  

 konjunkturudligningsskatten, der ikke overstiger 107.300 kr., anses således i  

 forbindelse med dødsfald for endeligt beskattet.
Det gældende bundbeløb i virksomhedsskatteloven på 65.000 kr. er ikke  

 reguleret siden 1987 og fratrækkes i beløbet på opsparingskontoen - altså i  

 nettobeløbet efter fradrag af virksomhedsskat.
Med den gældende  

 virksomhedsskattesats på 34 pct. svarer de 65.000 kr. således til et fradrag  

 på 98.485 kr. i bruttoopsparingen - opsparingen før fradrag af  

 virksomhedsskatten.
Den foreslåede forhøjelse af beløbsgrænsen til 107.300  

 kr. svarer således reelt til en forhøjelse af de 65.000 kr. med 5.818 kr.  

 (107.300 kr.- 98.485 kr.= 8.815 kr. x (1-0,34) = 5.818 kr.).
 Den foreslåede beløbsgrænse svarer endvidere til beløbsgrænsen for  

 skattefritagelse for aktieavancer i aktieavancebeskatningslovens § 4 m.fl. på  

 107.300 kr. (1997), hvor avancer af porteføljer under beløbsgrænsen ikke  

 beskattes.
 Kun ganske få dødsboer (10 - 20 årligt) bliver efterbeskattet af  

 indestående på konto for opsparet overskud, og der foreligger ikke  

 oplysninger om, i hvor mange tilfælde der medregnes indestående på  

 konjunkturudligning i den afsluttende ansættelse af mellemperiodeindkomsten.
 Det skønnes med meget stor usikkerhed, at de foreslåede nye  

 efterbeskatningsregler for virksomhedsopsparing og henlæggelser til  

 konjunkturudligning vil medføre et beskedent provenutab på ikke over et par  

 mill. kr.
Erhvervsøkonomiske konsekvenser Lovforslagets indhold har et generelt sigte mod tilpasning og forenkling  

 af beskatningen ved dødsfald, og det er ikke specifikt rettet mod de  

 erhvervsdrivende.
 Det bør dog fremhæves, at sammenskrivningen og forenklingen af  

 dødsboskattereglerne, herunder bl.a. vedrørende behandlingen af virksomheder,  

 der beskattes efter virksomhedsskattelovens regler, skønnes at medføre en  

 administrativ lettelse for erhvervsdrivende og deres rådgivere bl.a. i  

 forbindelse med planlægningen af generationsskifte.
Miljømæssige konsekvenser Lovforslaget har ingen miljømæssige konsekvenser.
 Administrative konsekvenser mv.
Nærværende forslag samt de samtidigt fremsatte forslag til lov om ændring  

 af lov om afgift af dødsboer og gaver (Ændringer som følge af  

 dødsboskifteloven og dødsboskatteloven m.v.) og forslag til lov om ændring af  

 forskellige skatte- og afgiftslove og konkursloven (ændringer som følge af  

 dødsboskifteloven og dødsboskatteloven m.v.) skønnes at medføre  

 engangsudgifter i ToldaSkat på ialt 2,5 mill. kr., hovedsagelig til  

 edb-udvikling.
Udgifterne skønnes fordelt med 0,5 mill. kr. i 1996, 1,6 mill.  

 kr. i 1997 og 0,4 mill. kr. i 1998.
 Forslagene skønnes på længere sigt at ville indebære en mindre  

 administrativ lettelse for kommunerne.
 Lovforslaget indeholder ikke EU-retlige aspekter.
Bemærkninger til lovforslagets enkelte bestemmelser Til afsnit I, kapitel 1 I lovens indledning afgrænses lovens anvendelsesområde over for den øvrige  

 skattelovgivning.
Dernæst fastlægges de stedlige og internationale  

 kompetenceregler vedrørende dødsboerne.
 Indledningsvis fastlægges det, at lovens emne er de særlige  

 indkomstbeskatningsregler, der finder anvendelse i forbindelse med dødsfald.  

 Det betyder, at f.eks. regler om ejendomsbeskatning og arbejdsmarkedsbidrag  

 ikke findes i loven.
Selv om lovens titel er »dødsboskatteloven«, indeholder loven  

 ikke alene regler om beskatningen af dødsboer.
Den indeholder tillige regler  

 om beskatningen af de personer mv., der modtager udlodning fra et dødsbo, af  

 personer, hvis ægtefælle er afgået ved døden og af perioden fra afslutningen  

 af afdødes seneste hele indkomstår frem til dødsfaldet (mellemperioden).
 Loven har imidlertid en mere vidtgående betydning for beskatningen af  

 dødsboerne end for beskatningen af de øvrige nævnte.
 For så vidt angår dødsboerne indeholder loven således i § 1, stk. 2-4,  

 egentlige skattepligtsbestemmelser.
For så vidt angår de øvrige nævnte berøres de fundamentale spørgsmål om  

 deres skattepligt til Danmark ikke af loven.
De pågældendes skattepligt beror  

 således på de almindelige regler herom, navnlig kildeskattelovens §§ 1 og 2  

 og selskabsskattelovens §§ 1 og 2, og dødsboskatteloven indeholder alene  

 nogle særregler for indkomstopgørelsen, skatteberegningen mv.
Til § 1 Bestemmelsens stk. 1 præciserer, at lovens emne er de særlige  

 regler for indkomstbeskatning, der finder anvendelse i forbindelse med  

 dødsfald.
Stk. 2 er en skattepligtsbestemmelse for de fuldt skattepligtige  

 dødsboer og indeholder samtidig de stedlige og internationale  

 kompetenceregler vedrørende dødsboer.
Reglerne er for så vidt uændret i  

 forhold til gældende ret, men er tilpasset den nye lov om skifte af dødsboer.
 Omfattet af de danske dødsboskatteregler er således efter stk. 2 dødsboer,  

 der helt eller delvis skiftes her i Danmark efter dødsboskiftelovens § 2.  

 Dødsboer, der behandles efter dødsboskiftelovens § 2, men som afsluttes ved  

 boudlæg uden skiftebehandling eller ved udlevering til den efterlevende  

 ægtefælle til uskiftet bo el.lign., omfattes dog ikke af  

 dødsboskattereglerne, jf. nærmere om afgrænsningen af de selvstændige  

 skattesubjekter i § 2 nedenfor.
Et dødsbo behandles efter dødsboskiftelovens § 2, stk. 1, i den retskreds,  

 hvor afdøde havde hjemting efter retsplejelovens §§ 235 og 236. Skifte af et  

 uskiftet bo i den efterlevende ægtefælles levende live behandles dog ved den  

 efterlevendes hjemting.
Skiftet omfatter alle afdødes aktiver og passiver,  

 hvorimod en eventuel efterlevende ægtefælles formue som udgangspunkt ikke  

 omfattes, jf. nærmere dødsboskiftelovens kapitel 17.
 Selv om afdøde ikke havde hjemting her i landet, kan justitsministeren på  

 anmodning af arvinger m.fl. henvise boet eller en del af dette til behandling  

 ved en dansk skifteret, jf. dødsboskiftelovens § 2, stk. 2. Sker dette,  

 omfatter den fulde skattepligt den bomasse, der henvises til skifte her i  

 landet.
 Efter stk. 3 omfatter de danske dødsboskatteregler også udenlandske  

 boer, der hverken helt eller delvis skiftes her i landet, men som oppebærer  

 en eller flere indtægter som nævnt i kildeskattelovens § 2 (begrænset  

 skattepligtige dødsboer), som Danmark ikke efter en indgået  

 dobbeltbeskatningsaftale er afskåret fra at beskatte, bortset fra indkomst,  

 der undergives en særskilt og endelig bruttobeskatning efter  

 kildeskattelovens § 65 A (royalties) og § 65 C (udbytter).
For så vidt angår renter bemærkes, at udenlandske dødsboer efter de  

 gældende regler ikke er begrænset skattepligtige af renteindtægter.
Det  

 bemærkes, at der ikke foreslås ændringer heri.
 Hvis boet som sådant ikke har indkomster som nævnt i kildeskattelovens §  

 2, og som ikke er udtrykkelig undtaget, beskattes afdødes indkomst i  

 mellemperioden, og eventuel indkomst hos dødsboet, efter de almindelige  

 regler i personskatteloven og kildeskatteloven.
Det foreslås, at det ikke skal være en forudsætning for at tale om et  

 begrænset skattepligtigt dødsbo, at skiftet i udlandet behandles som en  

 selvstændig juridisk person og således undergivet beskatning som selvstændigt  

 skattesubjekt.
Herved sikres, at udenlandske boer behandles ens uanset  

 karakteren af den skiftemæssige behandling i udlandet.
 Endelig er efter stk. 4 udenlandske boer skattepligtige (begrænset  

 skattepligtige), hvis de oppebærer indtægter som nævnt i  

 kulbrinteskatteloven.
Det foreslås i stk. 5, at dødsboer efter personer, der var undtaget  

 fra skattepligt efter kildeskattelovens § 3, er skattefrie.
Det drejer sig om  

 boer efter regenten og dennes ægtefælle samt visse slægtninge til de nævnte,  

 jf. kildeskattelovens § 3, stk. 1, nr. 1 og 2.
 Den gældende bestemmelse i kildeskattelovens § 3, stk. 1, nr. 3, foreslås  

 ophævet i forbindelse med reglens overflytning til dødsboskatteloven.
 Skattefriheden omfatter selve dødsboet, ligesom der ikke bliver tale om  

 skatteansættelse af mellemperioden, når afdøde var omfattet af  

 kildeskattelovens § 3. Personer, der selv er skattepligtige, og som modtager  

 udlodning fra et dødsbo, der er omfattet af bestemmelsen, stilles derimod  

 skattemæssigt på samme måde som personer, der modtager udlodning fra et  

 skattefritaget dødsbo.
I stk. 6 præciseres lovens betydning for andre end dødsboet.
Det  

 drejer sig dels om afdødes efterladte ægtefælle og dels om modtagere af  

 udlodning fra et dødsbo og modtagere af boudlæg.
Udlodning og boudlæg kan  

 tilfalde såvel fysiske personer som selskaber, fonde mv.
Udlodning og boudlæg  

 kan også tilfalde offentlige myndigheder mv., som ikke er  

 indkomstskattepligtige.
For alle de nævnte gælder, at loven ikke påvirker deres eventuelle  

 skattepligt til Danmark.
Der er alene tale om særregler, der skal anvendes  

 ved opgørelsen af den skattepligtige indkomst, aktieindkomsten og  

 CFC-indkomsten.
Til afsnit II Afsnittet omhandler situationen, når der foreligger et dødsbo, der er et  

 selvstændigt skattesubjekt, det vil som udgangspunkt sige et dødsbo, der  

 skiftes.
Afsnittet indledes med et kapitel (kapitel 2), der fastlægger afsnittets  

 anvendelsesområde.
Dernæst følger et generelt kapitel om de fuldt  

 skattepligtige, solvente dødsboers skattemæssige forhold (kapitel 3), to  

 kapitler om henholdsvis skattefritagne og ikke skattefritagne dødsboer  

 (kapitel 4 og 5), et kapitel om beskatning af udlodning hos modtageren  

 (kapitel 6), et særligt kapitel om beskatningen af en efterlevende ægtefælle  

 (kapitel 7), et kapitel om insolvente dødsboer (kapitel 8) og et kapitel om  

 begrænset skattepligtige dødsboer (kapitel 9).
Til kapitel 2 Afsnit II indledes med en bestemmelse, § 2, der fastlægger afsnittets  

 anvendelsesområde, navnlig i forhold til anvendelsesområdet for afsnit III  

 (uskiftet bo o.lign.).
Opdelingen i gennemgangen af dødsboskattereglerne i afsnit II (skifte),  

 afsnit III (uskiftet bo) og afsnit IV (boudlæg) er bygget op omkring de  

 grundlæggende sondringer i dødsboskifteloven.
Som det fremgår af  

 bemærkningerne til § 2 og § 58, forekommer der imidlertid tilfælde, hvor der  

 i skifteretlig henseende er tale om et skifte, men hvor boet alligevel ikke  

 er et selvstændigt skattesubjekt.
Til § 2 Bestemmelsen afgrænser anvendelsesområdet for hele afsnit II.
Den  

 indeholder således en oversigt over, hvilke boer der betragtes som  

 selvstændige skattesubjekter.
Dog er begrænset skattepligtige dødsboer, der  

 alene oppebærer indkomst efter kulbrinteskatteloven, jf. § 1, stk. 4, ikke  

 nævnt.
 Efter stk. 1, nr. 1, er hovedområdet for afsnit II tilfælde, hvor  

 der foreligger et dødsbo, der skiftes i umiddelbar forbindelse med  

 dødsfaldet.
 Hvis afdøde efterlader sig en ægtefælle, der får udleveret boet efter  

 førstafdøde til uskiftet bo, skal beskatning i anledning af dødsfaldet  

 derimod ske efter reglerne i afsnit III, jf. § 58, stk. 1, nr. 1. I disse  

 tilfælde foreligger der ikke et selvstændigt skattesubjekt, og beskatningen  

 sker hos den efterlevende ægtefælle.
 Beskatning efter afsnit III finder ikke kun sted, når boet umiddelbart  

 udleveres til den efterlevende ægtefælle, men også når skifte har været  

 indledt, men er afsluttet med, at den efterlevende ægtefælle har overtaget  

 boet, jf. henvisningen til § 58, stk. 2, 1. pkt.
 Beskatning efter afsnit III finder også sted i nogle tilfælde, hvor der  

 skifteretligt er tale om et skifte, men hvor den efterlevende ægtefælle er  

 afdødes eneste arving eller dog indtager en sådan særstilling, at boet i  

 skattemæssig henseende ikke betragtes som et selvstændigt skattesubjekt, jf.  

 henvisningen til § 58, stk. 1, nr. 2-4.
Nr. 2 omhandler tilfælde, hvor et boet udleveres til uskiftet bo,  

 efter at der er skiftet med en eller flere livsarvinger efter førstafdøde.
Er  

 der foretaget et sådant partielt skifte, således at kun »restboet«  

 er udleveret til hensidden i uskiftet bo, skal situationen i skattemæssig  

 henseende behandles som et skifte.
 En tilsvarende bestemmelse findes i det gældende regelsæt, jf.  

 kildeskattelovens § 20 C, stk. 1, 4. pkt., og stk. 2, 2. pkt.
 Om afgrænsningen af, hvornår et partielt skiftet uskiftet bo skal  

 behandles efter henholdsvis afsnit II og afsnit III, henvises i øvrigt til §  

 58, stk. 2 og 3.
 Nr. 3 omhandler tilfælde, hvor en efterlevende ægtefælle indleder  

 et skifte af uskiftet bo i levende live og herunder skifter med alle arvinger  

 og legatarer efter førstafdøde (fuldstændigt skifte). Særregler om denne  

 situation er samlet i kapitel 12.
Nr. 4 omhandler begrænset skattepligtige dødsboer.
Som nævnt i  

 bemærkningerne til § 1, stk. 3, er det for disse boers vedkommende  

 udenlandske regler, der afgør, om der er tale om et selvstændigt  

 skattesubjekt.
Er dette tilfældet, er det uden betydning, om der er skiftet  

 umiddelbart ved dødsfaldet eller senere.
Nr. 5 omhandler genoptagelsesboer.
Særregler om disse er samlet i  

 afsnit V.
For genoptagelsesboernes vedkommende afhænger deres selvstændige  

 skattesubjektivitet ikke af, hvad det er for et bo, der genoptages, men af,  

 hvordan genoptagelsesboet sluttes.
Sker det ved boudlæg eller ved, at en  

 efterlevende ægtefælle overtager boet efter en af reglerne i § 57, er der  

 ikke tale om et selvstændigt skattesubjekt.
Ved stk. 2 præciseres det, at reglerne i afsnit II ikke finder  

 anvendelse i fuldt omfang i de tilfælde, hvor en afdød gift person både  

 efterlader sig et fuldstændigt særeje, der skiftes, og et fælleseje og/eller  

 skilsmissesæreje, der udleveres til den efterlevende ægtefælle til uskiftet  

 bo.
Særboet er da omfattet af stk. 1, nr. 1, men beskatningen er påvirket af,  

 at der ved siden af særboet findes et uskiftet bo.
Særreglerne er samlet i  

 kapitel 11.
Til kapitel 3 Kapitel 3 indeholder de generelle regler for solvente, fuldt  

 skattepligtige dødsboers indkomstskattemæssige forhold.
Kapitlet indledes med  

 en bestemmelse, § 3, der præciserer anvendelsesområdet.
 De to næste bestemmelser, § 4 og § 5, afgrænser, hvad der skal anses som  

 dødsboets indkomst, mens § 6 indeholder reglerne om skattefritagelse for  

 mindre dødsboer.
Til § 3 Bestemmelsen afgrænser kapitlets anvendelsesområde.
Dette sker ved hjælp  

 af henvisninger til § 2, der afgrænser afsnittets anvendelsesområde.
Det  

 foreslås, at kapitlets regler finder anvendelse på de fuldt skattepligtige,  

 solvente dødsboer, der er selvstændige skattesubjekter efter § 2.
 For så vidt angår de insolvente dødsboer gælder konkursskatteloven, jf.  

 henvisningsreglen i § 52. For så vidt angår de begrænset skattepligtige  

 dødsboer gælder kapitel 9.
Til § 4 Bestemmelsen afgrænser dødsboets skattepligt over for omverdenen, herunder  

 navnlig over for en eventuel efterlevende ægtefælles skattepligt.
En  

 tilsvarende samlet bestemmelse findes ikke i det gældende regelsæt i  

 kildeskatteloven.
 Efter stk. 1 omfatter boets indkomstskattepligt indtægter og  

 udgifter af den formue, der tilhører dødsboet, og som er inddraget under  

 skiftet.
 Ved indtægter og udgifter forstås - i overensstemmelse med almindelig  

 skatteretlig terminologi - ikke kun løbende indtægter såsom formueafkast og  

 løbende forfaldende udgifter, men også gevinst og tab ved dødsboets afståelse  

 af aktiver og afvikling af passiver.
Når afdøde var gift ved dødsfaldet, forstås ved formue, der er inddraget  

 under skiftet, - i forlængelse af dødsboskiftelovens § 74 - kun afdødes  

 aktiver og passiver.
Den efterlevende ægtefælle beskattes som hovedregel i  

 boperioden af egne indtægter og udgifter uafhængig af beskatningen af  

 dødsboet.
Dette gælder også for indtægter og udgifter, der vedrører den  

 efterlevende ægtefælles andel af ægtefællernes hidtidige fælleseje og den  

 efterlevende ægtefælles skilsmissesæreje.
 Bestemmelsen fraviger de gældende regler, hvorefter den efterlevende  

 ægtefælle i boperioden beskattes af indtægter og udgifter vedrørende sit eget  

 fuldstændige særeje og erhvervelser efter dødsfaldet samt ikke  

 formuerelaterede indtægter og udgifter, mens indtægter og udgifter vedrørende  

 den efterlevende ægtefælles andel af ægtefællernes hidtidige fælleseje og den  

 efterlevende ægtefælles skilsmissesæreje henføres til boet efter afdøde.  

 Bestemmelsen fordrer, at der foretages en fuld adskillelse af ægtefællernes  

 formuer, jf. herom nedenfor i stk. 3.
 Stk. 2. indeholder en modifikation til den i stk. 1 og § 42, stk.  

 1, foreslåede hovedregel om, at den efterlevende ægtefælle i boperioden  

 beskattes vedrørende egen formue.
Selv om den efterlevende ægtefælles formue ikke inddrages under de  

 almindelige regler i dødsboskifteloven, jf. dennes § 74, er det som hidtil  

 forudsat i arvelovgivningen, at der, når ægtefællerne havde fælleseje  

 og/eller skilsmissesæreje, skal finde en boslodsudveksling sted.
Endvidere  

 kan den efterlevende ægtefælle som hidtil vælge i forbindelse med  

 boslodsudvekslingen at afstå egne aktiver (hidrørende fra bodel eller  

 skilsmissesæreje) til de øvrige arvinger og legatarer efter førstafdøde.
Det foreslås, at når den efterlevende ægtefælles aktiver således udloddes  

 til andre arvinger eller legatarer, skal indtægter og udgifter, der vedrører  

 selve udlodningen, henregnes til dødsboets indkomst og, jf. § 42, stk. 2,  

 ikke til den efterlevende ægtefælles indkomst.
Det er uden betydning, om  

 gevinst eller tab ved udlodningen konkret er skattepligtig, eller om der ikke  

 sker beskatning, fordi dødsboet som sådant er fritaget for beskatning efter §  

 6, eller fordi udlodningen sker med succession efter § 36.
Opdelingen af ægtefællernes formuer efter stk. 1 og 2 forudsætter som  

 nævnt, at det kan fastslås, til hvilken ægtefælles formuesfære et konkret  

 aktiv eller passiv hører.
Konkrete tvivlsspørgsmål afgøres efter stk.  

 3 .
Det foreslås, at den skattemæssige opdeling skal følge den opdeling, som  

 dødsboet og den efterlevende ægtefælle foretager i henhold til  

 dødsboskifteloven, og som forudsætningsvis følger de familieformueretlige  

 ejerforhold.
Kildeskattelovens § 15 C, hvorefter dødsboet og den efterlevende  

 ægtefælle i visse tilfælde skal afgive en særskilt tilkendegivelse om,  

 hvordan de skattemæssigt ønsker aktiver og passiver fordelt imellem sig,  

 foreslås således ikke overført til dødsboskatteloven.
 Forslaget stemmer overens med hovedprincipperne i kildeskattelovens § 24  

 A, hvorefter positive og negative kapitalindkomstposter i ægtefællernes  

 levende live skal fordeles efter, hvem aktivet eller passivet skal henregnes  

 til efter ægteskabslovgivningen.
Hvis den kommunale skattemyndighed konstaterer, at formuefordelingen i en  

 boopgørelse afviger fra den, man måtte forvente ud fra ægtefællernes  

 selvangivelser, har skattemyndigheden mulighed for at gøre skifteretten  

 opmærksom herpå.
Skifteretten kan da som opfølgning herpå afkræve dødsboet og  

 den efterlevende ægtefælle dokumentation for, at opdelingen er foretaget  

 korrekt, jf. herved bl.a. dødsboskiftelovens § 76, stk. 2. Dokumenteres det,  

 at opdelingen er foretaget korrekt, vil den kommunale skattemyndighed efter  

 omstændighederne kunne drage konsekvensen af, at skatteansættelserne af  

 ægtefællerne i de forudgående indkomstår er foretaget på ukorrekt grundlag.
 Stk. 4 omhandler den situation, hvor afdøde var gift og efterlod  

 sig såvel fælleseje og/eller skilsmissesæreje som fuldstændigt særeje.
 Det fastslås i 1. pkt., at der ved disse blandede formueordninger som  

 udgangspunkt opstår to adskilte dødsboer, hvoraf det ene (særboet) omfatter  

 afdødes fuldstændige særeje og det andet (fællesboet) afdødes fælleseje samt  

 afdødes hidtidige skilsmissesæreje, der i kraft af reglerne i lov om  

 ægteskabets retsvirkninger bliver fælleseje ved død.
 Havde ægtefællerne etableret den særlige formueordning  

 »kombinationssæreje«, vil det, der tilhørte den nu afdøde  

 ægtefælles kombinationssæreje, indgå i fællesboet, mens det, der tilhørte den  

 efterlevende ægtefælles kombinationssæreje, bliver dennes fuldstændige særeje  

 ved dødsfaldet.
 I 2. pkt. fastslås det dog, at afdøde kun anses for at efterlade sig et  

 bo, hvis hele afdødes formue undergives en fælles skiftebehandling, hvilket  

 er almindeligt forekommende i praksis i de tilfælde, hvor begge boer skal  

 skiftes.
 Om tilfælde, hvor særboet skiftes, mens fællesboet overtages til uskiftet  

 bo el.lign., henvises til kapitel 11.
Stk. 5 omhandler tilfælde, hvor afdødes fuldstændige særeje helt  

 eller delvis indddrages under fællesboet.
Dette kan i visse tilfælde være  

 nødvendigt for at opfylde vederlagskrav efter § 23 i lov om ægteskabets  

 retsvirkninger (som ændret i forbindelse med dødsboskiftereformen ved lov nr.  

 385 af 22. maj 1996). I det omfang, dette sker, bestemmes det, at det  

 fuldstændige særeje medregnes til fællesboet.
Bestemmelsen er således en  

 omfordelingsregel mellem særboet og fællesboet.
 Bestemmelsen finder tilsvarende anvendelse, når opfyldelsen af et  

 vederlagskrav nødvendiggør inddragelse af den efterlevende ægtefælles  

 fuldstændige særeje under den efterlevende ægtefælles bodel, jf. herved § 96,  

 stk. 1, 3. pkt.
Reglerne svarer med de omtalte afvigelser til de nugældende regler i  

 kildeskattelovens § 17, stk. 1, og § 18, stk. 1, 2. og 3. pkt., for så vidt  

 angår de offentligt skiftede boer samt henvisningsbestemmelsen i § 20, stk.  

 1, for så vidt angår de privat skiftede boer.
Om baggrunden for, at 15  

 månedersfristen vedrørende de privat skiftede boer ikke er medtaget, henvises  

 til bemærkningerne til § 6, stk. 3.
Til § 5 Bestemmelsen fastlægger de tidsmæssige rammer for boets selvstændige  

 indkomstskattepligt.
 Efter de gældende regler begynder dødsboets skattepligt undtagelsesfrit  

 ved dødsfaldet og ophører som hovedregel på skæringsdagen i boopgørelsen, jf.  

 kildeskattelovens § 17, stk. 1, og § 20, stk. 1.
 Efter forslagets stk. 1 omfatter dødsboets indkomstskattepligt boperioden,  

 dvs. at begyndelsestidspunkt for dødsboets selvstændige skattepligt som  

 hidtil er dagen efter dødsfaldet, jf. definitionen i § 96, stk. 4.  

 Bestemmelsen skal imidlertid for de ikke skattefritagne boers vedkommende ses  

 i sammenhæng med § 19, stk. 2, der betyder, at også afdødes indkomst i  

 mellemperioden inddrages under dødsbobeskatningen.
 Hvis dødsboet derimod er fritaget for indkomstbeskatning mv. efter § 6,  

 skal mellemperiodeindkomsten beskattes separat efter reglerne i kapitel 4.
 Med hensyn til ophør af dødsboets skattepligt skal hovedreglen efter  

 forslaget som hidtil være, at skattepligten ophører på skæringsdagen i  

 boopgørelsen, jf. herved definitionen i § 96, stk. 4. Om særreglen for  

 tilfælde, hvor der sker a conto-udlodning, henvises til bemærkningerne  

 nedenfor til stk. 2. Om baggrunden for, at 15 månedersfristen vedrørende de  

 privat skiftede boer ikke er medtaget, henvises til bemærkningerne til § 6,  

 stk. 3.
 Stk. 2-3 vedrører a conto-udlodninger, dvs. udlodninger, der  

 foretages før skæringsdagen i boopgørelsen.
 Om den skattemæssige definition på udlodninger henvises til § 96, stk. 1.  

 Som det fremgår af bemærkningerne dertil, er den skatteretlige definition af  

 udlodningsbegrebet bredere end den skifteretlige definition, idet salg til en  

 arving (såkaldt »arvingskøb«) i skattemæssig henseende betragtes  

 som udlodning.
 Det foreslås, at dødsboets skattepligt vedrørende indtægter og udgifter af  

 et a conto-udloddet aktiv ophører ved udlodningen, forudsat at dødsboet inden  

 4 uger fra udlodningstidspunktet giver den kommunale skattemyndighed  

 underretning om, hvad a conto-udlodningen omfatter, hvem der har modtaget a  

 conto-udlodningen samt værdien af det udloddede på udlodningsdagen.
Bestemmelsen om underretning svarer til de gældende regler i  

 kildeskattelovens § 17, stk. 2, 2. og 4. pkt., idet forskrifterne i  

 forslagets stk. 2, nr. 1-3, anses for indeholdt i det i kildeskattelovens §  

 17, stk. 2, 2. pkt., indeholdte krav om, at der skal gives »meddelelse  

 om udlægget«.
Forslaget om, at manglende underretning skal have  

 konsekvenser for tidspunktet for skattepligtens overgang fra boet til  

 modtageren, er derimod ny.
Efter de gældende regler overgår skattepligten til  

 modtageren ved a conto-udlodningen, uanset om denne indberettes eller ej.
Stk. 3, der giver skatteministeren mulighed for at fritage effekter fra  

 indberetningspligten efter stk. 2, svarer til kildeskattelovens § 17, stk. 2,  

 5. pkt.
Bemyndigelsen påtænkes udnyttet til at fastsætte tilsvarende regler  

 som § 18, stk. 3, 2. pkt., i bekendtgørelse nr. 80 af 14. februar 1991.  

 Fritaget vil således være f.eks. udlodning af kontante beløb og  

 bankindeståender.
Stk. 4 er en modifikation til hovedreglen i stk. 1 om, at  

 dødsboets skattepligt ophører på skæringsdagen i boopgørelsen.
Stk. 4  

 vedrører en situation, hvor boopgørelsen ikke er fuldstændig, fordi man med  

 skifterettens tilladelse har udskudt afviklingen af nærmere afgrænsede dele  

 af boet.
Sådan tilladelse kan (i modsætning til udskydelse af skæringsdagen)  

 opnås såvel i privat skiftede boer som i bobestyrerboer, jf. henholdsvis  

 dødsboskiftelovens § 31, stk. 2, og § 66, stk. 3.
Det gældende regelsæt i kildeskatteloven hviler på en forudsætning om, at  

 skattemæssigt relevante tillægsopgørelser kun forekommer undtagelsesvis,  

 f.eks. som følge af, at man har overset - eller af undskyldelige årsager  

 manglet kendskab til - et aktiv eller passiv ved udarbejdelsen af den  

 endelige boopgørelse.
Sådanne tillægsopgørelser bevirker efter de gældende  

 regler, at der opstår et skattemæssigt genoptagelsesbo.
For genoptagelsesboer  

 gælder særlige skatteregler, jf. kildeskattelovens § 20 A, der omtales  

 nærmere i bemærkningerne til afsnit V.
 Dødsboskifteloven må antages at medføre en markant stigning i antallet af  

 tillægsopgørelser, idet lovens § 31, stk. 2, og § 66, stk. 3, må antages i  

 vidt omfang at blive brugt til at nedbringe dødsboernes behandlingstid.
Det foreslås derfor, at dødsboskatteloven forsynes med en regel, der gør  

 det muligt på en enkel måde at drage skattemæssige konsekvenser af  

 fremkomsten af en tillægsopgørelse.
Det foreslås således, at skattepligten  

 vedrørende disse aktiver og passiver vedvarer frem til skæringsdagen i  

 tillægsopgørelsen, hvorimod skattepligten vedrørende resten af boet ophører  

 allerede på skæringsdagen i boopgørelsen.
Reglen omfatter efter ordlyden kun de tilfælde, hvor skifteretten har  

 givet tilladelse til, at der indleveres tillægsopgørelse.
Den hidtidige  

 praksis, hvorefter tillægsopgørelser anvendes til at korrigere tidligere  

 indsendte endelige boopgørelser, må imidlertid forventes fortsat at  

 eksistere.
Til § 6 Bestemmelsen indeholder regler om skattefritagelse for de solvente, fuldt  

 skattepligtige dødsboer, jf. § 3.
 Stk. 1 er en delvis videreførelse af den centrale bestemmelse om  

 skattefritagelse i kildeskattelovens § 16, stk. 1.
 Efter gældende ret er fuldt skattepligtige dødsboer fritaget for at betale  

 skat, når de ikke overstiger en vis størrelse, der fastsættes ved lov, jf.  

 kildeskattelovens § 16, stk. 1, og stk. 2, nr. 3, samt personskattelovens §  

 16, der indeholder beløbsgrænserne.
 Efter disse regler afhænger skattepligt eller skattefritagelse af, om  

 boets aktiver ved dødsfaldet ligger over eller under 650.000 kr.  

 (1987-niveau; ville i 1997 være 836.600 kr.) og om boets nettoformue ved  

 dødsfaldet ligger over eller under 500.000 kr. (1987-niveau; ville i 1997  

 være 643.500 kr.). Selv om boet ifølge sin åbningsstatus (»§  

 14-opgørelse«) er skattefritaget, genindtræder skattepligten dog, hvis  

 boets nettoformue ifølge den endelige boopgørelse overstiger 600.000 kr.  

 (1987-niveau; ville i 1997 være 772.200 kr.).
Efter forslaget bevares grundprincippet om skattefritagelse for mindre  

 dødsboer.
Rent redaktionelt foreslås betingelserne og beløbsgrænserne, der i  

 dag findes i to lovbestemmelser (henholdsvis kildeskattelovens § 16 og  

 personskattelovens § 16) skrevet sammen i en lovbestemmelse.
Det foreslås, at boets størrelse ved dødsfaldet fremover ikke længere skal  

 være afgørende for, om et dødsbo er skattefritaget.
I stedet skal der som  

 udgangspunkt alene lægges vægt på størrelsen af boets aktiver og nettoformue  

 på den skæringsdag, der er anvendt i boopgørelsen.
Om baggrunden for, at  

 skæringsdagen i boopgørelsen er valgt fremfor dødsdagen, henvises til afsnit  

 3.1. i de almindelige bemærkninger.
Beløbsgrænserne foreslås som hidtil  

 reguleret.
For det enkelte bo er det beløbsgrænsen for det år, hvori  

 skæringsdagen i boopgørelsen er placeret, der er afgørende.
 Hvis afdøde ved dødsfaldet var gift, og der var fælleseje og/eller  

 skilsmissesæreje i ægteskabet, omfatter boopgørelsen såvel afdødes som den  

 efterlevende ægtefælles formue, og beløbsgrænserne anvendes således på den  

 samlede formue, uanset at dødsbobeskatningen i øvrigt som udgangspunkt kun  

 omfatter afdødes formue, jf. § 4, stk. 1. Også efter de gældende regler  

 anvendes beløbsgrænserne på hele fællesboet.
Beløbsgrænserne foreslås forhøjet.
Den nye beløbsgrænse for nettoformuen  

 foreslås lagt ved 1 mill.kr. i 1997-niveau (grundbeløb i 1987-niveau 777.000  

 kr.). Den nye beløbsgrænse for aktivmassen foreslås lagt ved 1,3 mill.kr. i  

 1997-niveau (grundbeløb i 1987-niveau 1.010.100 kr.).
Efter forslaget skal skattefritagelsen omfatte såvel dødsboskatten, der  

 betales af skattepligtig indkomst, som skat af aktieindkomst og eventuel  

 CFC-indkomst.
Dog skal indeholdt udbytteskat af aktieindkomst ikke  

 tilbagebetales til boet, jf. stk. 1, 2. pkt.
 For så vidt angår aktieindkomsten er forslaget i overensstemmelse med de  

 gældende regler i personskattelovens § 15, stk. 2, 2. pkt., og § 15, stk. 6.
Det foreslås i stk. 2 , at skattefritagelsesbestemmelsen ikke skal  

 finde anvendelse i tilfælde, hvor et dødsbo ikke afvikles inden for den  

 længste normale frist i dødsboskifteloven, dvs. bobestyrerboernes to-årsfrist  

 i § 66, stk. 1. Bestemmelsen skal ses i sammenhæng med reglerne om beskatning  

 af afdødes indkomst i mellemperioden.
Bestemmelsen medvirker til at sikre, at  

 en eventuel skatteansættelse af mellemperioden vil kunne iværksættes senest i  

 løbet af det andet indkomstår efter dødsfaldet.
Forslaget kan kun antages at få selvstændig praktisk betydning for ganske  

 få dødsboer.
Det skyldes, at de boer, hvori der opnås tilladelse fra  

 skifteretten til at udskyde skæringsdagen, typisk vil være karakteriseret  

 ved, at de indeholder en større virksomhed i drift, eller ved, at  

 formueforholdene er omfattende eller komplicerede, jf. bemærkningerne til  

 dødsboskiftelovens § 66. Boer med disse karakteristika må imidlertid også  

 antages som altovervejende hovedregel at have en størrelse, der bevirker, at  

 de er skattepligtige allerede som følge af reglen i stk. 1.
Forslaget i stk. 1 bevirker, at dødsboer, der en gang er blevet  

 konstateret skattefritagne, ikke kan blive skattepligtige på ny.
Der foreslås  

 dog i stk. 3 en undtagelse for den situation, hvor boopgørelsen følges  

 op af en tillægsopgørelse, som skifteretten har givet tilladelse til.
Det foreslås således, at skattefritagelsen skal bortfalde, hvis summen af  

 bobeholdningen ifølge den endelige boopgørelse og tillægsopgørelsen  

 vedrørende de dele af boet, hvis afslutning er udskudt, overstiger grænserne  

 i stk. 1. I sidste led af stk. 3, 1. pkt., foreslås det, at det er  

 beløbsgrænserne i det år, hvor boopgørelsens skæringsdag ligger, der skal  

 finde anvendelse.
Det skyldes, at beløbsgrænserne reguleres årligt, jf. stk.  

 5, og at der ikke gælder nogen fast frist for, hvornår tillægsopgørelsen skal  

 indleveres.
Reglerne om udskudt afslutning af dele af boet kan herefter ikke  

 anvendes til at opnå skattefritagelse i tilfælde, hvor boet ellers ville  

 ligge lige over grænsen for skattefritagelse på skæringsdagen i boopgørelsen.
Det nugældende regelsæt i kildeskatteloven indeholder ingen udtrykkelige  

 regler om tillægsopgørelsens retsvirkninger.
Det er imidlertid forudsat også  

 i de gældende regler, at tillægsopgørelsen skal tages med i betragtning ved  

 opgørelsen af, om et bo er skattefrit, jf. herved Skatteministeriets  

 vejledning i reglerne om dødsbobeskatning, 1989, s. 131.
 I tilfælde, hvor boet efter boopgørelsen var skattefritaget, men efter  

 tillægsopgørelsen på ny bliver skattepligtigt, kan der være foretaget  

 skatteansættelse af mellemperioden efter reglerne i kapitel 4. Sådan  

 beskatning foreslås efter stk. 3, 2. pkt., ophævet.
 Efter kildeskattelovens § 16, stk. 2, nr. 2, bliver et skattefrit bo på ny  

 skattepligtigt, hvis der ved afsluttende skatteansættelse af afdødes  

 mellemperiode eller af den efterlevende ægtefælle i dødsåret foretages større  

 af- eller nedskrivninger på boets aktiver end de af- eller nedskrivninger,  

 der er foretaget i boets skattemæssige åbningsstatus (»§  

 14-opgørelsen«).
 Denne regel foreslås ikke overført til dødsboskatteloven og vil således  

 efter forslaget bortfalde.
 Efter kildeskattelovens § 16, stk. 2, nr. 1, ophører en allerede indrømmet  

 skattefritagelse endvidere, hvis skæringsdagen i et privat skiftet bo ligger  

 mere end 15 måneder efter dødsfaldet, eller hvis den endelige boopgørelse  

 først indsendes efter dette tidspunkt.
Denne regel foreslås ikke overført til dødsboskatteloven og heller ikke  

 erstattet af tilsvarende fristbestemmelser.
En regel om, at skattefritagelsen  

 ophører på et vist tidspunkt, findes overflødig ved siden af  

 dødsboskiftelovens frister for afvikling af bobehandlingen.
Stk. 4 omhandler tilfælde, hvor afdøde var gift og havde en  

 blandet formueordning, hvori der indgår fuldstændigt særeje.
I disse tilfælde  

 opstår der som udgangspunkt to boer, jf. § 4, stk. 4, 1. pkt.
Skiftes de to  

 boer hver for sig, skal beløbsgrænserne i stk. 1 anvendes på summen af de to  

 boer.
 Hvis kun særboet skiftes, mens den efterlevende ægtefælle overtager  

 fællesboet til uskiftet bo el.lign., anvendes beløbsgrænserne derimod kun på  

 særboet, jf. § 67, stk. 2. Hvis det uskiftede bo efterfølgende skiftes i den  

 efterlevende ægtefælles levende live, skal beløbsgrænserne dog på tilsvarende  

 måde anvendes på summen af de to boer, jf. nærmere § 72, stk. 2. Hvis det  

 uskiftede bo først skiftes ved den efterlevende ægtefælles død, sker der  

 derimod ingen sammenlægning.
 Bestemmelsen svarer til den gældende regel i kildeskattelovens § 16, stk.  

 1, 2. pkt., jf. § 18, stk. 1, 2. pkt.
I stk. 5 foreslås det, at beløbsgrænserne i stk. 1 reguleres efter  

 personskattelovens § 20. Grundbeløbene er på den baggrund fastsat i  

 1987-niveau.
Med en regulering efter personskattelovens § 20 skal  

 grundbeløbene reguleres med et årligt beregnet reguleringstal.
Dette  

 reguleringstal udgør 128,7 i 1997. Derved bliver beløbene henholdsvis 1,3  

 mill.kr. og 1 mill.kr. i 1997-niveau.
 Forslaget svarer til den gældende § 16, stk. 3, i personskatteloven.
Til kapitel 4 Kapitel 4 omhandler tilfælde, hvor dødsboet er fritaget for beskatning  

 efter § 6, det vil skønsmæssigt anslået sige over 90 pct. af alle skiftede  

 dødsboer.
Når dødsboet er fritaget for beskatning, er der ikke behov for regler om  

 opgørelse af dødsboets indkomst mv.
Derimod er der behov for regler om  

 beskatning af mellemperioden, dvs. perioden fra udløbet af afdødes seneste  

 hele indkomstår og frem til dødsdagen, jf. definitionen i § 96, stk. 3. Disse  

 regler er samlet i kapitel 4.
De gældende regler om mellemperioden findes i kildeskattelovens § 14, der  

 er fælles for alle tilfælde, hvor dødsboet skiftes, uanset om boet er  

 skattepligtigt eller skattefrit.
Det grundlæggende princip er, at afdøde er  

 skattepligtig og beskattes af sin indkomst i mellemperioden efter samme  

 regler som for personer, der er i live i hele indkomståret.
Men  

 udgangspunktet er også, at skatten af mellemperioden går lige op med afdødes  

 forudbetalte skatter i mellemperioden.
 Det foreslås, at man for så vidt angår de skattefritagne boer bevarer to  

 af hovedprincipperne i kildeskattelovens § 14, nemlig at afdøde er  

 skattepligtig af mellemperiodeindtægten, men at der ikke sker nogen  

 skatteansættelse af mellemperioden, medmindre enten dødsboet eller  

 skattemyndighederne tager et konkret initiativ hertil.
 Det foreslås imidlertid som en nyskabelse, at mellemperiodeskatten  

 fremover skal være en 50 pct.s proportionalskat svarende til dødsboskatten.  

 Herved opnås, at den beskatning, der i givet fald skal finde sted af  

 mellemperioden, svarer til den beskatning, mellemperioden undergives i de  

 ikke skattefritagne boer.
Til § 7 Bestemmelsen afgrænser anvendelsesområdet for regelsættet i kapitel 4.  

 Dette udgøres af de tilfælde, hvor dødsboet er omfattet af kapitel 3 og  

 fritaget for beskatning efter § 6.
 Reglerne finder i kraft af henvisningsbestemmelsen i § 78, stk. 2, i et  

 vist omfang anvendelse i tilfælde, hvor dødsboet efter en gift person sluttes  

 ved boudlæg.
Til § 8 Bestemmelsen indeholder hovedreglerne om opgørelsen af den skattepligtige  

 indkomst, aktieindkomsten og CFC-indkomsten i mellemperioden.
De  

 grundlæggende regler om opgørelsen af skattepligtig indkomst hos personer  

 findes i statsskattelovens §§ 4-6 og i personskatteloven.
På grund af  

 forslaget i § 14 om proportionalbeskatning af den skattepligtige indkomst  

 skal denne imidlertid ikke opdeles i personlig indkomst og kapitalindkomst.  

 Det betyder, at en stor del af personskatteloven er uden relevans.
Efter de gældende regler sker mellemperiodebeskatningen efter almindelige  

 personbeskatningsregler, men således, at reglerne i personskattelovens § 14  

 om omregning til helårsindkomst finder anvendelse.
Reglerne om omregning af  

 mellemperiodeindtægten medfører en række periodiseringsproblemeri dødsåret  

 med hensyn til f.eks. fordeling af engangsindtægter, afskrivninger o.lign.  

 Disse omregnings- og periodiseringsproblemer undgås ved forslaget om overgang  

 til proportionalbeskatning af mellemperioden.
 For så vidt angår aktieindkomst i mellemperioden foreslås det, at den som  

 hidtil skal opgøres efter de almindelige regler, hvorimod beskatningen  

 omlægges, således at den foregår efter tilsvarende regler som beskatningen af  

 aktieindkomst i dødsboer, jf. § 16 nedenfor.
 Også en eventuel CFC-indkomst skal opgøres efter almindelige  

 personbeskatningsregler, men beskattes separat, jf. § 17 nedenfor.
Til § 9 Bestemmelsen indeholder en række særregler for opgørelsen af  

 mellemperiodeindkomsten.
Bestemmelsen er i vidt omfang parallel med § 22, der  

 angår bobeskatningsindkomsten i de ikke skattefritagne boer.
 Stk. 1 opregner en række særregler for indkomstopgørelsen i  

 mellemperioden under hensyn dels til proportionalbeskatningen, dels til  

 princippet om, at mellemperioden bør beskattes efter samme regler, hvadenten  

 dødsboet er skattefritaget eller ej.
 Efter nr. 1 kan virksomhedsordningen eller kapitalafkastordningen i  

 henhold til virksomhedsskatteloven således ikke anvendes.
 Efter nr. 2 kan der ikke efter dødsfaldet foretages indskud på  

 etableringskonto med virkning for mellemperioden, og efter nr. 3 kan  

 der endvidere ikke foretage henlæggelser til investeringsfonds.
Efter nr. 4 skal renteindtægter indtægtsføres og renteudgifter  

 fradrages, hvis de forfalder i mellemperioden.
Herudover medregnes beregnede  

 renter fra sidste forfaldsdag til og med dødsdagen, uanset om forfaldsdagen  

 ligger før mellemperiodens begyndelse.
 Ved bestemmelsen lovfæstes de gældende regler for periodisering af renter  

 i mellemperioden, som for tiden fremgår af SD-cirkulære nr. 14 af 8. maj 1987  

 og Skatteministeriets vejledning om dødsbobeskatning (1989).
 Bestemmelsens 2. pkt. indeholder en undtagelse, der sikrer, at  

 ligningslovens § 5, stk. 7, som hidtil også finder anvendelse i dødsåret.
 Efter nr. 5 skal indtægter som nævnt i ligningslovens § 7 O og § 7  

 P opgøres uden det deri nævnte nedslag på henholdsvis 85 og 90 pct.
Nr. 6 omhandler tilfælde, hvor den efterlevende ægtefælle enten  

 har drevet en erhvervsvirksomhed tilhørende afdøde eller har deltaget i  

 væsentligt omfang i driften af afdødes erhvervsvirksomhed.
Det foreslås i §  

 44, stk. 1, at boet i disse tilfælde kan bestemme, at den efterlevende  

 ægtefælle skal beskattes af et almindeligt arbejdsvederlag for den indsats,  

 der er ydet i mellemperioden.
Sker dette, kan et tilsvarende beløb fradrages  

 ved opgørelsen af mellemperiodeindkomsten.
Nr. 7 omhandler den modsatte situation af nr. 6, dvs. tilfælde,  

 hvor afdøde enten har drevet en erhvervsvirksomhed tilhørende den  

 efterlevende ægtefælle eller har deltaget i væsentligt omfang i driften af  

 afdødes erhvervsvirksomhed.
Det foreslås, at den efterlevende ægtefælle i  

 disse tilfælde kan bestemme, at der til afdødes indkomst i mellemperioden  

 skal medregnes et almindeligt arbejdsvederlag for arbejde i mellemperioden.  

 Den efterlevende ægtefælle kan i så fald fradrage et tilsvarende beløb i sin  

 indkomst fra virksomheden, jf. § 44, stk. 3.
De foreslåede regler udgør en fravigelse af de gældende regler i  

 kildeskattelovens § 25 A.
Efter kildeskattelovens § 25 A, stk. 1, beskattes  

 indkomst vedrørende en erhvervsvirksomhed, der ejes af en ægtefælle, men  

 drives af den anden ægtefælle, som udgangspunkt hos den ægtefælle, der driver  

 virksomheden.
I det indkomstår, hvor en af ægtefællerne dør, gælder efter  

 kildeskattelovens § 25 A, stk. 6, det samme frem til dødsfaldet, hvorimod  

 indkomst vedrørende erhvervsvirksomheden efter dødsfaldet beskattes hos den,  

 der ejer virksomheden.
Det vil sige, at indkomsten henregnes til dødsboet,  

 hvis virksomheden tilhørte afdøde, eller hvis virksomheden tilhører den  

 efterlevende ægtefælles andel af ægtefællernes fællesbo eller  

 skilsmissesæreje, hvorimod indkomsten beskattes hos den efterlevende  

 ægtefælle, hvis virksomheden er dennes fuldstændige særeje.
 I tilfælde, hvor den ene ægtefælle driver en erhvervsvirksomhed, og den  

 anden ægtefælle deltager i driften i væsentligt omfang, kan indtil 50 pct. af  

 virksomhedens overskud, dog højst 151.000 kr. (1997) overføres til den  

 medarbejdende ægtefælle efter reglerne i kildeskattelovens § 25 A, stk. 3-5.  

 Disse regler gælder ikke i det indkomstår, hvor en af ægtefællerne dør, jf. §  

 25 A, stk. 6, sidste pkt.
Forslaget om, at den efterlevende ægtefælle fremover skal beskattes af  

 egne indtægter i hele dødsåret og boperioden, jf. § 42, er ikke foreneligt  

 med de gældende regler i kildeskattelovens § 25 A, stk. 6. Det foreslås  

 derfor i § 17, nr. 7, i det samtidig hermed fremsatte forslag til lov om  

 ændring af forskellige skatte- og afgiftslove og konkursloven (Ændringer som  

 følge af dødsboskifteloven og dødsboskatteloven m.v.), at § 25 A, stk. 6,  

 ikke skal finde anvendelse i dødsåret.
Det vil sige, at indkomst af  

 erhvervsvirksomhed i dødsåret beskattes hos ejeren af virksomheden.
I de tilfælde, hvor den efterlevende ægtefælle har drevet afdødes  

 virksomhed, medfører ovenstående forslag en omfordeling af indkomst mellem  

 afdøde og den efterlevende ægtefælle.
Det foreslås i nr. 6, at en sådan  

 omfordeling kan undgås eller udjævnes ved, at den efterlevende ægtefælle, der  

 i begges levende live skulle have været beskattet af virksomhedsoverskud, i  

 stedet beskattes af et almindeligt arbejdsvederlag svarende til den i  

 mellemperioden ydede indsats.
I så fald er der adgang til et tilsvarende  

 fradrag i mellemperiodeindkomsten.
Det foreslås i § 44, stk. 1, at beslutning  

 om arbejdsvederlag træffes af boet.
I de tilfælde, hvor afdøde har drevet den efterlevende ægtefælles  

 virksomhed, kan ovenstående forslag medføre en betydelig restskat hos  

 ægtefællen, der ikke har været forskudsregistreret af virksomhedsoverskuddet.  

 Det foreslås derfor, jf. nr. 7, at den efterlevende ægtefælle kan bestemme,  

 at et beløb svarende til almindeligt arbejdsvederlag skal henføres til  

 afdødes mellemperiode.
Dette giver den efterlevende ægtefælle adgang til et  

 modsvarende fradrag i indkomsten i dødsåret, jf. § 44, stk. 2.
Tilsvarende problemer kan både efter de nugældende og efter de foreslåede  

 regler opstå, hvor afdøde har været medarbejdende i den efterlevende  

 ægtefælles virksomhed, eller omvendt.
Problemerne opstår, fordi  

 overførselsreglerne i kildeskattelovens § 25 A, stk. 3-5, ikke gælder i  

 dødsåret.
Disse problemer foreslås løst på samme måde som ovenfor.
I  

 modsætning til, hvad der gælder efter kildeskattelovens § 25 A, stk. 3-5,  

 foreslås der ikke i dødsåret nogen overgrænse for overførslens størrelse.  

 Havde ægtefællerne indgået en lønaftale som nævnt i kildeskattelovens § 25 A,  

 stk. 7, vedbliver denne at gælde i mellemperioden, idet en sådan lønaftale  

 anses for at være udtryk for et rimeligt arbejdsvederlag.
 Dispositioner efter nr. 6 og 7 er undergivet almindelig ligningsmæssig  

 kontrol, enten i forbindelse med skatteansættelsen af den efterlevende  

 ægtefælle i dødsåret eller i forbindelse med en selvstændig skatteansættelse  

 af afdødes mellemperiode.
Stk. 2 omhandler skattemæssige afskrivninger i mellemperioden.
Som  

 udgangspunkt bevirker § 8, at der kan foretages afskrivninger efter de  

 almindelige regler på de aktiver, som kunne være gjort til genstand for  

 skattemæssig afskrivning, hvis dødsfaldet ikke var sket.
 Afskrivningen på et aktiv tilsigter i princippet at afspejle den  

 værdiforringelse, aktivet undergår i vedkommende periode.
I 1. pkt. foreslås, at de skattemæssige afskrivninger opgøres som  

 helårlige afskrivninger, der omregnes forholdsmæssigt.
Det således omregnede  

 beløb udgør de skattemæssige afskrivninger for mellemperioden.
I henhold til 2. pkt. gælder dette dog ikke aktiver, hvor der i  

 anskaffelses- og afståelsesåret foretages skattemæssige afskrivninger i  

 forhold til den del af indkomståret, hvor den skattepligtige har ejet de  

 pågældende aktiver, dvs. hvor aktiverne afskrives ved anvendelse af pro  

 anno-afskrivninger.
I disse tilfælde er der allerede som følge af  

 afskrivningsmetoden sket en omregning af de helårlige afskrivninger.
Forslaget omhandler ikke nedskrivninger på varelagre og landbrugets  

 besætninger af husdyr.
Sådanne nedskrivninger tilsigter ikke som  

 afskrivninger at afspejle en værdiforringelse.
Nedskrivninger skal typisk  

 dække en risiko eller kan betragtes som incitamentnedskrivninger, som ikke  

 har nogen sammenhæng med længden af den forudgående indkomstperiode.
Der kan  

 således med hjemmel i § 8 foretages nedskrivninger i mellemperioden uden  

 hensyntagen til dennes længde.
 Bestemmelsen svarer for så vidt angår afskrivningerne til  

 kildeskattelovens § 14, stk. 8, men er omformuleret til en mere koncentreret  

 form.
Det foreslås i stk. 3 , at indtægter, som afdøde har valgt  

 beskattet efter kildeskattelovens § 48 E, ikke skal indgå i opgørelsen af den  

 skattepligtige indkomst for mellemperioden.
Indkomsten er dog skattepligtig  

 uanset dødsfaldet.
 Om baggrunden for forslaget henvises til bemærkningerne til § 30, stk. 8.
Stk. 4 fastsætter særlige regler for opgørelsen af den  

 skattepligtige indkomst i mellemperioden i de tilfælde, hvor afdøde havde  

 bagudforskudt indkomstår.
Bestemmelsen finder ikke anvendelse, hvis afdødes  

 indkomstår udløb efter udgangen af det indkomstår, der trådte i stedet for  

 (fremadforskudt indkomstår).
Hvis afdøde havde forskudt indkomstår, falder tidsrummet for betaling af  

 foreløbige skatter ikke sammen med mellemperioden.
I tilfælde af  

 bagudforskudt indkomstår begynder indkomståret før det kalenderår, som det  

 træder i stedet for, mens betalingen af foreløbige skatter vedrørende  

 indkomståret først begynder den 1. januar.
Det vil sige, at hvis den  

 skattepligtige havde sommerregnskabsår, der begyndte den 1. juli, vil den  

 foreløbige skattebetaling først være begyndt 6 måneder efter, at optjeningen  

 begyndte.
I henhold til de gældende regler foretages i disse tilfælde en omregning  

 til helårsindkomst og delårsindkomst, hvor delåret er prioden fra og med 1.  

 januar i kalenderåret, hvori dødsfaldet er sket, til og med dødsdagen.  

 Indkomsten i mellemperioden omregnes derved i forhold til den periode, hvor  

 der er betalt foreløbige skatter.
Omregningen til helårsindkomst (og  

 helårsskat) foretages af hensyn til progressionen i beskatningen.
Det  

 foreslås imidlertid, at indkomsten i mellemperioden fremover beskattes  

 proportionalt med 50 pct., jf. forslaget til § 14, stk. 1, hvilket medfører,  

 at omregningen til helårsindkomst er unødvendig.
Det foreslås, at den normale løbende indkomst i mellemperioden omregnes  

 efter forholdet mellem perioden fra og med 1. januar i dødsåret til og med  

 dødsdagen (delperioden) og hele mellemperioden.
Engangsindtægter og -udgifter  

 i mellemperioden omregnes ikke, men medregnes fuldt ud i den skattepligtige  

 indkomst i mellemperioden, medmindre der er tale om aktieindkomst eller  

 CFC-indkomst, jf. forslagets §§ 16 og 17.
 Opdelingen mellem engangsindtægter og -udgifter på den ene side og løbende  

 indtægter og udgifter på den anden side foretages som efter gældende praksis.
Som engangsindtægter og -udgifter betragtes indtægter og udgifter, der  

 ikke påvirkes af indkomstårets længde.
Almindelige eksempler på  

 engangsindtægter og -udgifter vil være feriepenge for året før dødsåret,  

 udbytte af aktier, skattepligtig fortjeneste og tab ved afståelse af  

 formuegoder uden for næring og underskud fremført fra tidligere indkomstår.
 Løbende indtægter og udgifter vil almindeligvis være løn, afskrivninger,  

 renteindtægter og renteudgifter, og indtægter og udgifter ved næringssalg og  

 -køb.
Eksempel: En person med regnskabår 1. juli - 30. juni dør den 1.  

 februar 1997. Mellemperioden omfatter således 216 dage.
Perioden fra og med  

 den 1. januar 1997 til og med dødsdagen omfatter 32 dage.
Der foreligger  

 følgende oplysninger om afdødes indkomstforhold i mellemperioden:
Til § 10 Bestemmelsen indeholder regler om den skattemæssige behandling af en  

 virksomhed, med hensyn til hvilken afdøde eller dennes efterlevende ægtefælle  

 hidtil har anvendt reglerne i virksomhedsskattelovens afsnit I  

 (virksomhedsordningen).
 De gældende regler om beskatning i forbindelse med dødsfald findes i  

 virksomhedsskattelovens kapitel 6. Reglerne er nærmere omtalt i cirkulære nr.  

 21 af 9. december 1986, pkt. 156-181.
Efter de gældende regler i virksomhedsskattelovens § 20, der vedrører  

 afdødes sidste indkomstår, når der skiftes, skal der foretages afsluttende  

 ansættelse, hvis indestående på konto for opsparet overskud (det vil sige det  

 opsparede overskud efter fradrag af den foreløbige virksomhedsskat) udgjorde  

 mere end 65.000 kr. ved udgangen af året forud for dødsåret.
Begrundelsen  

 herfor er, at de gældende regler om udlæg med succession eller beskatning af  

 indestående på konto for opsparet overskud, jf. nedenfor, tager udgangspunkt  

 i indeståendet på dødsdagen.
Hvis der ikke foretages afsluttende  

 skatteansættelse for mellemperioden, vil konto for opsparet overskud kunne  

 tømmes i mellemperioden uden anden beskatning end den foreløbige  

 virksomhedsskat.
Anvendes virksomhedsordningen ikke ved opgørelsen af  

 mellemperiodeindkomsten, anses afdøde for ophørt med at anvende  

 virksomhedsordningen.
Det vil sige, at indestående på konto for opsparet  

 overskud ved udløbet af indkomståret forud for dødsåret med tillæg af hertil  

 svarende virksomhedsskat medregnes til mellemperiodeindkomsten, jf.  

 virksomhedsskattelovens § 15 b.
Anvendes virksomhedsordningen ved opgørelsen af mellemperiodeindkomsten,  

 opgøres denne efter virksomhedsskattelovens regler.
Det vil sige, at den del  

 af indestående på konto for opsparet overskud ved udløbet af indkomståret før  

 dødsåret, der er hævet i mellemperioden, med tillæg af den dertil svarende  

 virksomhedskat medregnes til mellemperiodeindkomsten.
 Har afdøde i indkomståret forud for dødsåret afstået sin virksomhed, men  

 valgt først at lade det opsparede overskud beskatte i det efterfølgende år,  

 eller har afdøde i dødsåret afstået sin virksomhed, medregnes det opsparede  

 overskud ved opgørelsen af mellemperiodeindkomsten, jf.  

 virksomhedsskattelovens § 15.
Efter de gældende regler i virksomhedsskattelovens § 19 indgår opsparet  

 overskud på dødsdagen ikke i boets indkomst.
Hvis virksomheden ikke indgår i  

 uskiftet bo, og en udlægsmodtager ikke overtager det opsparede overskud,  

 bliver den foreløbige virksomhedsskat endelig, når boet er skattefritaget.
Er  

 boet ikke skattefritaget, skal indeståendet på konto for opsparet overskud  

 efterbeskattes i det omfang, det overstiger 65.000 kr.
For overskud, der er  

 opsparet i indkomstårene 1987-1990, er satsen på 25 pct., for indkomståret  

 1991 40 pct., for indkomstårene 1992-1995 43 pct. og fra og med indkomståret  

 1996 36 pct.
 Afgår virksomhedsejerens ægtefælle ved døden, finder reglerne tilsvarende  

 anvendelse i det omfang virksomheden var fælleseje eller skilsmissesæreje.
Der er ingen frist for hævning af indestående for konto for opsparet  

 overskud.
Der kan derfor være indestående helt tilbage til indkomståret 1987.  

 65.000 kr.'s-fradraget går fra i ældre indestående forud for nyere  

 indestående.
 Bundgrænsen på 65.000 kr. har været uændret siden virksomhedsordningens  

 start i indkomståret 1987. Ifølge bemærkningerne til lovforslaget var  

 reglerne om beskatning af indestående over 65.000 kr. søgt udformet under  

 hensyntagen til princippet i den dagældende § 4, stk. 2, 3. pkt., i  

 aktieavancebeskatningsloven, dvs. de dagældende hovedaktionærregler.
Forslaget om, at virksomhedsordningen ikke finder anvendelse ved  

 opgørelsen af indkomsten i mellemperioden og boperioden, jf. § 9, stk. 1, nr.  

 1, og § 22, stk. 1, nr. 1, indebærer, at udgangspunktet for beskatningen af  

 indestående på konto for opsparet overskud bliver indeståendet på kontoen ved  

 udgangen af indkomståret forud for dødsåret.
Ved opgørelsen af den  

 skattepligtige indkomst i mellemperioden skal (som udgangspunkt) medregnes  

 dels afdødes indestående på konto for opsparet overskud med tillæg af den  

 dertil svarende virksomhedsskat, dels - i det omfang boet omfatter en  

 virksomhed, der har været omfattet af den efterlevende ægtefælles  

 virksomhedsordning - den efterlevende ægtefælles indestående på konto for  

 opsparet overskud med tillæg af den dertil svarende virksomhedsskat.
Det foreslås i stk.1 , at indestående på afdødes konto for opsparet  

 overskud ved udløbet af indkomståret forud for dødsåret med tillæg af den  

 hertil svarende virksomhedsskat og med fradrag af et reguleret grundbeløb på  

 83.300 kr. (i 1997 107.300 kr.) skal medregnes ved opgørelsen af den  

 skattepligtige indkomst for mellemperioden.
Det hidtidige grundbeløb på  

 65.000 kr. er som nævnt ikke reguleret siden 1987 og fratrækkes i indestående  

 på konto for opsparet overskud.
Med den gældende virksomhedsskattesats på 34  

 pct. svarer de 65.000 kr. således til et fradrag på ca. 98.500 kr. i  

 indeståendet på opsparingskontoen med tillæg af virksomhedsskatten.
Den  

 foreslåede beløbsgrænse svarer endvidere til beløbsgrænsen for  

 skattefritagelse for aktieavancer i aktieavancebeskatningslovens § 4 m.fl.
Der gives kun et fradrag for grundbeløbet.
I de tilfælde, hvor der opgøres  

 skattepligtig indkomst for mellemperioden såvel for et bo bestående af  

 afdødes hidtidige fælleseje og skilsmissesæreje som for afdødes særbo,  

 fordeles grundbeløbet.
Fordelingen sker forholdsmæssigt under hensyn til det  

 indestående på konto for opsparet overskud med tillæg af hertil svarende  

 virksomhedsskat og/eller det indestående på konjunkturudligningskonto med  

 tillæg af hertil svarende konjunkturudligningsskat, der skal medregnes ved  

 indkomstopgørelsen for henholdsvis fællesejet og det fuldstændige særeje.
107.300 kr.'s-fradraget skal som efter gældende regler gå fra i ældre  

 opsparet overskud forud for nyere.
Efter forslaget modregnes den foreløbige  

 virksomhedsskat vedrørende den del af det opsparede overskud, der beskattes,  

 i skatten af mellemperioden.
Eksempel på beskatning ved dødsfald af virksomhedsopsparing Den mindre efterbeskatning efter forslaget i forhold til gældende regler,  

 som fremkommer i eksemplet, kan hovedsageligt henføres til forslaget om  

 proportional beskatning med 50 pct., mens der efter gældende regler har været  

 tale om en progressiv efterbeskatning i såvel mellemperiode som dødsbo.
Stk. 2 angår tilfælde, hvor afdødes efterlevende ægtefælle  

 anvendte virksomhedsordningen ved udgangen af indkomståret forud for dødsåret  

 på en virksomhed, der indgår i boet (eller et af boerne) efter afdøde.
I så  

 fald skal den efterlevende ægtefælles opsparede overskud ved udgangen af  

 indkomståret forud for dødsåret medregnes ved opgørelsen af det beløb, der  

 beskattes efter stk. 1. Uanset om begge ægtefæller anvendte  

 virksomhedsordningen gives der kun et fradrag for grundbeløbet på 107.300 kr.  

 (1997), og bestemmelsen om, at fradraget foretages først i overskud foretaget  

 i indkomstårene 1987-90, dernæst i overskud opsparet i indkomståret 1991 og  

 sidst i overskud opsparet i indkomståret 1992 og senere indkomstår, gælder  

 for ægtefællernes opsparede overskud under et.
Hvis afdøde anvendte kapitalafkastordningen og den efterlevende ægtefælle  

 virksomhedsordningen, sker opgørelsen af mellemperiodeindkomsten som  

 udgangspunkt efter § 11, stk. 1. I disse tilfælde sammenlægges den  

 efterlevende ægtefælles opsparede overskud i virksomhedsordningen med afdødes  

 henlæggelse til konjunkturudligning, og der gives også her kun et fradrag for  

 grundbeløbet.
Herved ligestilles ægtefæller, der anvendte hver sin ordning,  

 med ægtefæller, der begge anvendte virksomhedsordningen eller begge anvendte  

 kapitalafkastordningen.
 Anvendte den efterlevende ægtefælle virksomhedsordningen på indkomst fra  

 en virksomhed, der tilhører den efterlevende ægtefælle selv, gælder de  

 almindelige regler i virksomhedsskattelovens afsnit I i dødsåret og de  

 efterfølgende indkomstår, jf. hovedreglen i forslaget til § 48.
Der gælder dog, jf. § 48, stk. 2, en undtagelse for det tilfælde, hvor en  

 virksomhed tilhørende den efterlevende ægtefælle udloddes til andre arvinger  

 eller legatarer.
I disse tilfælde skal den del af ægtefællens indestående på  

 konto for opsparet overskud ved udløbet af indkomståret forud for dødsåret,  

 der vedrører virksomheden, med tillæg af hertil svarende virksomhedsskat  

 medregnes ved opgørelsen af det beløb, der skal beskattes efter stk. 1 eller  

 - hvis afdøde anvendte kapitalafkastordningen - § 11, stk. 1.
Stk. 3 indeholder særlige regler for det tilfælde, hvor boet kun  

 omfatter en/nogle af flere virksomheder, der ved anvendelsen af  

 virksomhedsordningen er blevet behandlet som en virksomhed.
Det vil sige den  

 situation, hvor boet efter afdøde omfatter en eller flere virksomheder, der  

 tilhørte afdøde, og som har været drevet af afdøde eller den efterlevende  

 ægtefælle sammen med en eller flere virksomheder tilhørende den efterlevende  

 ægtefælle.
Det vil også sige den situation, hvor afdødes særbo skiftes  

 adskilt fra fællesboet og omfatter en eller flere virksomheder, der har været  

 drevet af afdøde eller den efterlevende ægtefælle sammen med en eller flere  

 virksomheder tilhørende afdødes andel af det hidtidige fælleseje og  

 skilsmissesæreje.
 Det foreslås, at der i sådanne tilfælde skal ske beskatning i boet efter  

 reglerne i stk. 1 og 2 af en forholdsmæssig del af indestående på konto for  

 opsparet overskud med tillæg af den hertil svarende virksomhedsskat.  

 Beregningen af den forholdsmæssige del af indestående på konto for opsparet  

 overskud sker på samme måde, som når den skattepligtige ophører med at drive  

 en af flere virksomheder, uden at virksomheden afstås, jf.  

 virksomhedsskattelovens § 15 a, stk. 3.
 Der skal oprettes separate konti for opsparet overskud for indkomstårene  

 til og med 1990, for indkomståret 1991 og for indkomstårene fra og med 1992.  

 Det foreslås, at hvis der foreligger flere konti for opsparet overskud, skal  

 der medregnes en forholdsmæssig del af hver af disse.
Det foreslås i stk. 4 , at der ikke skal ske beskatning i det  

 omfang indestående på konto for opsparet overskud overtages af den, til hvem  

 virksomheden udloddes, jf. bemærkningerne til forslagets § 39, stk. 2-3. Som  

 noget nyt foreslås, at det også i skattefritagne boer skal være muligt at  

 overtage indestående på konto for opsparet overskud.
Der skal heller ikke ske  

 beskatning i det tilfælde, hvor en efterlevende ægtefælle med virkning fra  

 begyndelsen af dødsåret vælger at indtræde i afdødes virksomhedsordning med  

 hensyn til en virksomhed, der tilhører den efterlevende ægtefælle selv, jf. §  

 45, stk. 1-2.
Det foreslås i stk. 5, at beløbsgrænsen for fradraget i stk. 1  

 reguleres efter personskattelovens § 20. Grundbeløbet er på den baggrund  

 fastsat i 1987-niveau.
Med en regulering efter personskattelovens § 20 skal  

 grundbeløbet reguleres med et årligt beregnet reguleringstal.
Dette  

 reguleringstal udgør 128,7 i 1997. Derved bliver fradraget 107.300 kr. i  

 1997.
Til § 11 Bestemmelsen indeholder regler om den skattemæssige behandling af en  

 virksomhed, med hensyn til hvilken afdøde eller den efterlevende ægtefælle  

 hidtil har anvendt reglerne i virksomhedsskattelovens afsnit II  

 (kapitalafkastordningen), når der er foretaget henlæggelse til  

 konjunkturudligning.
 Virksomhedsskattelovens § 22 b, stk. 7, indeholder bestemmelser om ophør  

 med at anvende kapitalafkastordningen, herunder om ophør ved dødsfald.
 Efter den generelle bestemmelse i § 22 b, stk. 7, 1. pkt., gælder, at hvis  

 den skattepligtige ophører med at anvende kapitalafkastordningen, skal  

 foretagne henlæggelser indtægtsføres med virkning for det seneste indkomstår,  

 hvor den skattepligtige har anvendt kapitalafkastordningen.
 Bestemmelsen i § 22 b, stk. 7, 7. pkt., om dødsfald går ud på, at hvis  

 konjunkturudligningsordningen er anvendt ved udgangen af indkomståret forud  

 for den skattepligtiges død, skal der foretages afsluttende ansættelse af  

 afdødes indkomst for dødsåret.
 Hvis boet skiftes, og hvis kapitalafkastordningen anvendes ved  

 indkomstopgørelsen for mellemperioden, skal foretagne henlæggelser til  

 konjunkturudligning således indtægtsføres i mellemperioden.
 Hvis kapitalafkastordningen ikke anvendes ved indkomstopgørelsen  

 for mellemperioden, medfører den generelle regel, at foretagne henlæggelser  

 til konjunkturudligning skal indtægtsføres i indkomståret forud for dødsåret.
 Efter de gældende regler er der ikke mulighed for, at en efterlevende  

 ægtefælle, arving eller legatar kan overtage nogen del af indestående på  

 konjunkturudligningskontoen.
Forslaget om, at kapitalafkastordningen ikke finder anvendelse ved  

 indkomstopgørelsen for mellemprioden og boperioden, jf. § 9, stk. 1, nr. 1,  

 og § 22, stk. 1, nr. 1, indebærer, at udgangspunktet for beskatningen af  

 indestående på konjunkturudligningskontoen bliver indestående på kontoen ved  

 udgangen af indkomståret forud for dødsåret.
Ved opgørelsen af den  

 skattepligtige indkomst for mellemperioden skal (som udgangspunkt) medregnes  

 dels afdødes indestående på konjunkturudligningskontoen med tillæg af den  

 dertil svarende konjunkturudligningsskat, dels - i det omfang boet omfatter  

 en virksomhed, der har været omfattet af den efterlevende ægtefælles  

 kapitalafkastordning - den efterlevende ægtefælles indestående på  

 konjunkturudligningskontoen med tillæg af den dertil svarende  

 konjunkturudligningsskat.
 Efter stk. 1 skal afdødes indestående på  

 konjunkturudligningskontoen ved udløbet af indkomståret forud for dødsåret  

 med tillæg af den hertil svarende konjunkturudligningsskat og med fradrag af  

 107.300 kr. (1997-niveau) medregnes ved opgørelsen afmellemperiodeindkomsten.  

 Ved skatteberegningen modregnes den foreløbige konjunkturudligningsskat  

 vedrørende den del af henlæggelsen, der beskattes, i mellemperioden.
 Forslaget vedrørende beskatning af indestående på  

 konjunkturudligningskontoen svarer således ganske til forslaget vedrørende  

 beskatning af indestående på konto for opsparet overskud.
Stk. 2 angår tilfælde, hvor afdødes efterlevende ægtefælle  

 anvendte kapitalafkastordningen ved udgangen af indkomståret forud for  

 dødsåret på en virksomhed, der indgår i boet (eller et af boerne) efter  

 afdøde.
I så fald skal den efterlevende ægtefælles henlæggelse til  

 konjunkturudligning ved udgangen af indkomståret forud for dødsåret medregnes  

 ved opgørelsen af det beløb, der beskattes efter stk. 1. Uanset om begge  

 ægtefæller anvendte kapitalafkastordningen gives der kun et fradrag for  

 grundbeløbet på 107.300 kr. (1997). Også på dette punkt svarer forslaget om  

 beskatning af indestående på konjunkturudligningskontoen således til  

 forslaget om beskatning af indeståendet på konto for opsparet overskud.
Hvis afdøde anvendte virksomhedsordningen og den efterlevende ægtefælle  

 kapitalafkastordningen, sker opgørelsen af indkomsten i mellemperioden som  

 udgangspunkt efter § 10, stk. 1. I disse tilfælde sammenlægges den  

 efterlevende ægtefælles henlæggelse til konjunkturudligning i  

 kapitalafkastordningen med afdødes opsparede overskud i virksomhedsordningen,  

 og der gives også her kun et fradrag for grundbeløbet.
Herved ligestilles  

 ægtefæller, der anvendte hver sin ordning, med ægtefæller, der begge anvendte  

 virksomhedsordningen eller begge anvendte kapitalafkastordningen.
 Anvendte den efterlevende ægtefælle kapitalafkastordningen på indkomst fra  

 virksomhed, der tilhørte den efterlevende ægtefælle selv, gælder de  

 almindelige regler i virksomhedsskattelovens afsnit II i dødsåret og de  

 efterfølgende indkomstår, jf. hovedreglen i forslaget til § 48.
Der gælder dog, jf. § 48, stk. 3, en undtagelse for det tilfælde, hvor en  

 virksomhed, der tilhører den efterlevende ægtefælle, udloddes til andre  

 arvinger eller legatarer.
I disse tilfælde skal den del af ægtefællens  

 indestående på konjunkturudligningskonto ved udløbet af indkomståret forud  

 for dødsåret, der vedrører virksomheden, med tillæg af hertil svarende  

 konjunkturudligningsskat medregnes ved opgørelsen af det beløb, der skal  

 beskattes efter stk. 1 eller - hvis afdøde anvendte virksomhedsordningen - §  

 10, stk. 1.
Stk. 3 indeholder særlige regler for tilfælde, hvor boet kun  

 omfatter en/nogle af flere virksomheder, der ved anvendelsen af  

 kapitalafkastordningen er blevet behandlet som en virksomhed.
Bestemmelsen er  

 parallel med det foreslåede i § 10, stk. 3, vedrørende virksomhedsordningen.
Det foreslås således, at der i sådanne tilfælde skal ske beskatning i  

 mellemperioden efter reglerne i stk. 1 og 2 af en forholdsmæssig del af  

 indestående på konjunkturudligningskonto.
Den forholdsmæssige del beregnes  

 efter forholdet mellem den del af kapitalafkastgrundlaget ved udløbet af  

 indkomståret forud for dødsåret, der kan henføres til den nævnte virksomhed,  

 og hele kapitalafkastgrundlaget ved udløbet af dette indkomstår.  

 Kapitalafkastgrundlaget ved udløbet af indkomståret forud for dødsåret  

 opgøres som værdien af aktiver, der udelukkende benyttes erhvervsmæssigt, ved  

 udløbet af dette indkomstår.
Ved opgørelsen af kapitalafkastet i  

 kapitalafkastordningen gælder nogle undtagelser fra hovedreglen om, at der  

 alene medregnes værdien af aktiver, der udelukkende benyttes erhvervsmæssigt,  

 jf. virksomhedsskattelovens § 22 b, stk. 6 og 7. Efter forslaget skal disse  

 undtagelser også gælde ved opgørelsen af kapitalafkastgrundlaget for den  

 virksomhed, der indgår i boet, og hele kapitalafkastgrundlaget.
Det foreslås i stk. 4 som noget nyt, at der ikke skal ske  

 beskatning i det omfang indestående på konjunkturudligningskontoen overtages  

 af den, til hvem virksomheden udloddes, jf. forslagets § 39, stk. 4-5. Der  

 skal heller ikke ske beskatning i boet i det tilfælde, hvor den efterlevende  

 ægtefælle med virkning fra begyndelsen af dødsåret indtræder i afdødes  

 kapitalafkastordning med hensyn til en virksomhed, der tilhører den  

 efterlevende ægtefælle selv.
Der henvises til bemærkningerne til § 45, stk.  

 3-4. Bestemmelsen er parallel med det foreslåede i § 10, stk. 4, vedrørende  

 virksomhedsordningen.
 Det foreslås i stk. 5, at beløbsgrænsen for fradraget i stk. 1  

 reguleres efter personskattelovens § 20. Beløbsgrænsen er sammenfaldende med  

 beløbsgrænsen i § 10, stk. 1.
Til § 12 Bestemmelsen indeholder hovedreglen for den skattemæssige afslutning af  

 mellemperioden, nemlig at der ikke foretages yderligere.
Efter stk. 1 skal afdødes indkomstskatter for mellemperioden  

 således anses for endeligt afgjort med betalingen af foreløbige skatter for  

 mellemperioden.
Det samme gælder restskat, der er overført til opkrævning  

 sammen med dødsårets foreløbige skatter, jf. kildeskattelovens § 61, stk. 3.  

 Overskydende skat fra tidligere indkomstår, der efter kildeskattelovens § 62  

 C, stk. 2, er overført til dødsåret, fordi beløbet er for lille til at  

 begrunde selvstændig udbetaling, anses tilsvarende for tilbagebetalt qua en  

 nedsættelse af de foreløbige skatter.
 Bestemmelsen, der svarer til den gældende § 14, stk. 1, i  

 kildeskatteloven, finder ikke anvendelse, hvis nogen berettiget anmoder om,  

 at der iværksættes en selvstændig skatteansættelse af mellemperioden, jf. §  

 13.
Stk. 2 indeholder regler om opgørelsen af de foreløbige skatter  

 for mellemperioden i tilfælde, hvor afdøde havde forskudt regnskabsår.
Om  

 forskudt regnskabsår henvises generelt til bemærkningerne til § 96, stk. 3.
Opgørelsesreglerne er nødvendige, fordi den foreløbige skattebetaling  

 altid starter 1. januar, uanset om indkomståret er forskudt.
Som hovedregel  

 er den foreløbige skattebetaling for mellemperioden begyndt den 1. januar i  

 det kalenderår, hvori dødsfaldet er sket, jf. bestemmelsens 1. og 2. pkt.  

 Dette gælder således i alle tilfælde med bagudforskudt indkomstår og i de  

 tilfælde med fremadforskudt regnskabsår, hvor dødsfaldet er indtruffet inden  

 for det kalenderår, som det fremadforskudte regnskabsår træder i stedet for.  

 Et eksempel fra kalenderåret 1997: hvis indkomståret er fremadforskudt, så  

 det dækker perioden 1. marts 1997-28. februar 1998, og hvis dødsfaldet er  

 indtruffet den 31. december 1997, så er mellemperioden på 10 måneder (1.  

 marts-31. december 1997), og den foreløbige skattebetaling for mellemperioden  

 er påbegyndt den 1. januar 1997.
 Hvis derimod dødsfaldet i ovenstående eksempel er sket den 31. januar  

 1998, er mellemperioden på 11 måneder (1. marts 1997-31. januar 1998) - og  

 den foreløbige skattebetaling for denne mellemperiode er påbegyndt den 1.  

 januar 1997, dvs. i kalenderåret forud for dødsåret.
 Ved 3. pkt. i bestemmelsen sikres det, at man i ovenstående eksempel får  

 medregnet foreløbige skatter, der er betalt eller forfaldet i løbet af 1997,  

 ved opgørelsen af mellemperiodens foreløbige skatter.
 Bestemmelsen svarer til de gældende regler i kildeskattelovens § 102, der  

 foreslås ophævet i forbindelse med reglernes overflytning.
Til § 13 Bestemmelsen rummer reglerne om, hvornår der skal laves selvstændig  

 afsluttende skatteansættelse af mellemperioden med den virkning, at  

 formodningsreglen i § 12 ikke gælder.
 For så vidt angår reglerne om, hvem der kan begære afsluttende  

 skatteansættelse foretaget, er der tale om videreførelse af nugældende  

 regler, mens reglerne om obligatorisk afsluttende skatteansættelse på grund  

 af afdødes anvendelse af virksomhedsordningen eller kapitalafkastordningen er  

 ændret på enkelte punkter.
 De tidsmæssige rammer for fremsættelse af krav om afsluttende  

 skatteansættelse foreslås tilpasset dødsboskattelovens og dødsboskiftelovens  

 nye regler.
Efter stk. 1 foreslås det, at såvel den kommunale skattemyndighed  

 som boet skal kunne kræve afsluttende skatteansættelse.
I tilfælde, hvor  

 afdøde efterlader sig et fællesbo og et særbo, der skiftes hver for sig, kan  

 hvert af boerne uafhængigt af hinanden kræve afsluttende skatteansættelse for  

 sit vedkommende.
Afsluttende skatteansættelse kan derimod ikke kræves af  

 afdødes efterlevende ægtefælle på egen hånd.
Der er tale om en disposition af  

 en sådan betydning for dødsboets økonomiske forhold, at det må anses for  

 rimeligt, at boet træffer beslutningen.
 Bestemmelsen svarer til den gældende regel i kildeskattelovens § 14, stk.  

 2, 1. pkt.
Den gældende regel i kildeskattelovens § 14, stk. 2, 1. pkt., sidste led,  

 hvorefter afsluttende ansættelse også omfatter en efterlevende ægtefælle, der  

 var samlevende med afdøde ved dødsfaldet, foreslås ikke overført.
Som følge  

 af forslaget om proportional beskatning af mellemperioden, jf. § 14, er det  

 ikke længere nødvendigt for at kunne foretage en korrekt skatteansættelse af  

 mellemperioden, at der foreligger en selvangivelse for ægtefællen.
Stk. 2 omhandler fristen for dødsboets fremsættelse af krav om  

 afsluttende skatteansættelse.
Det foreslås, at kravet skal fremsættes senest  

 6 måneder efter dødsfaldet og ledsages af en selvangivelse for mellemperioden  

 for afdøde.
Hvis boet først bliver udleveret fra skifteretten mere end 4  

 måneder efter dødsfaldet, har boet dog altid en frist på 2 måneder til at  

 fremsætte kravet.
 Forslaget indebærer, at krav efter denne bestemmelse skal fremsættes på et  

 tidspunkt, hvor det ikke vides med sikkerhed, om dødsboet vil være  

 skattefritaget efter § 6. I langt de fleste boer er 6 måneder fra dødsfaldet  

 imidlertid en tilstrækkelig frist til at vurdere skattefritagelsesspørgsmålet  

 med stor sikkerhed, og her er det af stor betydning, at der skattemæssigt kan  

 være gjort op med mellemperioden, inden boet skal være afsluttet efter  

 dødsboskiftelovens regler, således at det ikke er nødvendigt at udskyde  

 spørgsmålet om mellemperiodebeskatning til efter boets afslutning.
 Det foreslås derfor, at den gældende 6-månedersfrist i kildeskattelovens §  

 14, stk. 3, videreføres, og at den suppleres med regler om, at en eventuel  

 mellemperiodebeskatning ophæves, hvis boet efterfølgende skulle vise sig ikke  

 at være skattefritaget, jf. § 18, overgår til insolvensbehandling, jf. § 52,  

 stk. 5, eller overtages af den efterlevende ægtefælle til uskiftet bo  

 el.lign., jf. § 58, stk. 2.
Stk. 3 omhandler fristen for den kommunale skattemyndigheds krav  

 om afsluttende skatteansættelse.
Det foreslås, at skattemyndigheden får en  

 frist på 3 måneder fra modtagelsen af opgørelsen over afdødes aktiver og  

 passiver på dødsdagen.
 Det foreslås dog, at der ikke skal gælde nogen frist, hvis der foreligger  

 et forhold som nævnt i skattestyrelseslovens § 35, stk. 4, vedrørende  

 mellemperioden, dvs. et forhold, hvor den skattepligtige eller nogen på  

 dennes vegne forsætligt eller uagtsomt har bevirket, at skattemyndighederne  

 har foretaget en ansættelse på et urigtigt eller ufuldstændigt grundlag.  

 Dette indebærer, at forholdet i disse tilfælde fristmæssigt reguleres af  

 reglerne i forældelsesloven af 1908 om forældelse af skattekrav.
 Der foreslås endvidere den undtagelse fra 3-månedersfristen, at hvis boet  

 ikke har opfyldt en anmodning fra skattemyndighederne om oplysninger efter §  

 6 B, stk. 1, i skattekontrolloven senest 2 måneder før udløbet af  

 3-månedersfristen, udskydes 3-månedersfristen således, at fristen først  

 udløber 2 måneder efter, at skattemyndighederne har modtaget oplysningerne.
 Endelig foreslås det, at boet i tilfælde, hvor skattemyndigheden har  

 krævet afsluttende skatteansættelse, har en frist på 3 måneder til at  

 selvangive for mellemperioden for afdøde.
 Efter stk. 4 kan der ikke kræves afsluttende skatteansættelse  

 vedrørende indkomst, som afdøde har valgt beskattet efter kildeskattelovens §  

 48 E, og at skat vedrørende sådan indkomst bliver endelig ved den  

 skattepligtiges død.
 Om baggrunden for forslagene henvises til bemærkningerne til § 30, stk. 8,  

 2. pkt.
Stk. 5-7 omhandler nogle tilfælde, hvor afsluttende  

 skatteansættelse for mellemperioden er obligatorisk.
Fælles herfor er, at der  

 har været tale om selvstændig erhvervsvirksomhed.
Det drejer sig dels om  

 tilfælde, hvor afdøde og/eller afdødes efterlevende ægtefælle har anvendt  

 virksomhedsordningen eller kapitalafkastordningen på en virksomhed, der  

 tilhørte afdøde, og dels om tilfælde, hvor der efter § 9, stk. 1, nr. 6 eller  

 7, skal overføres beløb mellem ægtefællerne, fordi den ene ægtefælle i  

 mellemperioden har drevet den andens virksomhed eller i væsentligt omfang  

 deltaget i driften heraf.
 Efter de gældende regler i virksomhedsskattelovens § 20 skal der foretages  

 afsluttende skatteansættelse af mellemperioden, hvis indestående på konto for  

 opsparet overskud (dvs. det opsparede overskud efter fradrag af  

 virksomhedsskat) udgjorde mere end 65.000 kr. ved udgangen af året forud  

 dødsåret.
 Bestemmelsen er begrundet i, at hvis der ikke blev foretaget afsluttende  

 skatteansættelse, ville konto for opsparet overskud kunne tømmes i  

 mellemperioden uden anden beskatning end den foreløbige virksomhedsskat.
Det foreslås i stk. 5, nr. 1 , at der skal foretages afsluttende  

 skatteansættelse, hvis indeståendet på konto for opsparet overskud med tillæg  

 af hertil svarende virksomhedsskat ved udløbet af indkomståret forud for  

 dødsåret overstiger et grundbeløb på 83.300 kr.
Grundbeløbet er i 1987-niveau  

 og udgør for 1997 107.300 kr.
Det hidtidige grundbeløb på 65.000 kr. er ikke  

 reguleret siden 1987 og fratrækkes i indestående på konto for opsparet  

 overskud.
Med den gældende virksomhedsskattesats på 34 pct. svarer de 65.000  

 kr. således til et fradrag på ca. 98.500 kr. i det opsparede overskud.
Den  

 foreslåede beløbsgrænse svarer endvidere til beløbsgrænsen for  

 skattefritagelse for aktieavancer i aktieavancebeskatningsloven.  

 Beløbsgrænsen er i øvrigt sammenfaldende med beløbsgrænsen i § 10, stk. 1.
 Virksomhedsskattelovens § 22 b, stk. 7, indeholder bestemmelser om ophør  

 med at anvende kapitalafkastordningen, herunder om ophør ved dødsfald.
Efter § 22 b, stk. 7, 7. pkt., skal der foretages afsluttende  

 skatteansættelse af afdødes indkomst i mellemperioden, hvis  

 konjunkturudligningsordningen er anvendt ved udgangen af indkomståret forud  

 for den skattepligtiges død.
Bestemmelsen svarer til bestemmelsen i  

 virksomhedsskattelovens § 20 vedrørende virksomhedsordningen, idet der dog  

 ikke er fastsat noget grundbeløb.
Det foreslås i stk. 5, nr. 2 , at der indføres en tilsvarende  

 beløbsgrænse for konjunkturudligningskontoen som for kontoen for opsparet  

 overskud i virksomhedsordningen.
Det vil sige, at der kun skal foretages  

 afsluttende skatteansættelse, hvis konjunkturudligningskontoen med tillæg af  

 den hertil svarende konjunkturudligningsskat ved udgangen af indkomståret  

 forud for dødsåret overstiger 107.300 kr (1997).
 Det foreslås i stk. 5, nr. 3 og 4, at der skal foretages  

 afsluttende skatteansættelse, når boet bestemmer, at den efterlevende  

 ægtefælle skal beskattes af et vederlag for arbejde ydet i afdødes virksomhed  

 i mellemperioden, eller når den efterlevende omvendt bestemmer, at der i  

 afdødes mellemperiodeindkomst skal medtages et vederlag for arbejde ydet i  

 den efterlevende ægtefælles virksomhed i mellemperioden.
 Det foreslås i stk. 6 , der er et tillæg til stk. 5, nr. 1 og 2, at  

 hvis den efterlevende ægtefælle ved udgangen af indkomståret før dødsåret  

 anvendte virksomhedsordningen eller kapitalafkastordningen på en  

 erhvervsvirksomhed, der indgår i boet efter afdøde, skal ægtefællens  

 opsparede overskud eller henlæggelse til konjunkturudligning medregnes ved  

 afgørelsen af, om der skal foretages afsluttende skatteansættelse efter stk.  

 5. Der skal således foretages afsluttende skatteansættelse, hvis ægtefællerne  

 hver for sig eller sammen når op over beløbsgrænsen i stk. 5 på 107.300 kr.  

 (1997).
Beløbsgrænsen gælder også, hvis den ene ægtefælle har anvendt  

 virksomhedsordningen og den anden kapitalafkastordningen.
I denne situation  

 anvendes beløbsgrænsen således på summen af den ene ægtefælles opsparede  

 overskud og den anden ægtefælles henlæggelse til konjunkturudligning.
Hermed  

 ligestilles ægtefæller, der har anvendt hver sin ordning, med ægtefæller, der  

 begge har anvendt virksomhedsordningen eller begge har anvendt  

 kapitalafkastordningen.
 Efter stk. 7 har boet en selvangivelsesfrist på 6 måneder fra  

 dødsdagen, dog altid 2 måneder fra udleveringen, i de tilfælde, hvor  

 afsluttende skatteansættelse er obligatorisk efter stk. 5, nr. 1-3. I de i  

 stk. 5, nr. 4, nævnte tilfælde, træffes afgørelsen om, hvorvidt afdøde skal  

 beskattes af et beløb, af den efterlevende ægtefælle, jf. § 9, stk. 1, nr. 7.  

 Denne afgørelse vil skulle træffes i forbindelse med den efterlevende  

 ægtefælles selvangivelse for dødsåret, idet afgørelsen er en forudsætning  

 for, at ægtefællen kan foretage et tilsvarende fradrag i sin indkomst, jf. §  

 44, stk. 2. Det foreslås derfor, at fristen for selvangivelse for  

 mellemperioden i disse tilfælde udskydes, så den er sammenfaldende med  

 fristen for den efterlevende ægtefælles indgivelse af selvangivelse for  

 dødsåret.
 Efter stk. 8 finder de almindelige regler i skattekontrolloven  

om adgangen til efter anmodning at give henstand med indgivelse af en  

 selvangivelse, om beregning af skattetillæg for ikke rettidig  

 selvangivelse, om adgangen til at søge en selvangivelse fremtvunget  

 ved pålæg af daglige bøder og om adgangen til at foretage  

 skatteansættelsen skønsmæssigt, hvis selvangivelsen ikke foreligger på  

 ansættelsestidspunktet, tilsvarende anvendelse på de særlige  

 selvangivelsesfrister efter stk. 2, 3 og 7.
Til § 14 Bestemmelsen indeholder regler om beskatning af mellemperiodens  

 skattepligtige indkomst.
Som nævnt i bemærkningerne til kapitel 4 foreslås  

 det, at beskatningen sker på samme måde som beskatningen af hele  

 bobeskatningsindkomsten i de ikke skattefritagne boer, jf. herved § 30.
 Det foreslås således i stk. 1 , at den skattepligtige indkomst  

 beskattes med 50 pct., og i stk. 2 , at der i skatten gives fradrag  

 svarende til det fradrag, der gives for mellemperioden i dødsboskatten, jf. §  

 30, stk. 3. Eventuel CFC-indkomst beskattes særskilt, jf. § 17.
Stk. 3 angår skatteberegningen i tilfælde, hvor afdøde eller den  

 efterlevende ægtefælle har anvendt enten virksomhedsordningen eller  

 kapitalafkastordningen.
Efter bestemmelserne i §§ 10 og 11 sker der alene  

 beskatning i det omfang, det opsparede overskud eller henlæggelserne til  

 konjunkturudligning overstiger et grundbeløb på 83.300 kr. (1987-niveau).
Det foreslås, at der ved beskatning i mellemperioden kan ske modregning i  

 mellemperiodeskatten af den til det beskattede opsparede overskud svarende  

 virksomhedsskat eller den til den beskattede henlæggelse til  

 konjunkturudligning svarende konjunkturudligningsskat.
Der sker således ikke  

 modregning af den til grundbeløbet svarende virksomhedsskat eller  

 konjunkturudligningsskat.
 Eksempel vedrørende virksomhedsskat:
Indestående på konto for opsparet overskud med tillæg af hertil svarende virksomhedsskat Den til det beskatttede opsparede overskud svarende virksomhedsskat udgør  

 34 pct. af 142.700 kr. eller 48.518 kr.
 I stk. 4 foreslås grundbeløbet i stk. 2 reguleret efter  

 personskattelovens § 20. Det vil sige, at mellemperiodefradraget, som er  

 angivet i 1987-niveau, udgør 1.300 kr. pr. måned i 1997.
Til § 15 Det foreslås, at det ikke er enhver afvigelse mellem den beregnede  

 mellemperiodeskat og de foreløbige skatter, der skal udløse henholdsvis  

 efterbeskatning og udbetaling af for meget betalt skat.
Det foreslås således,  

 at dødsboet kun skal indbetale manglende skattebeløb, hvis beløbet overstiger  

 et grundbeløb på 13.000 kr., og at boet kun skal have for meget betalt skat  

 tilbage, hvis beløbet overstiger et grundbeløb på 1.500 kr.
Hvis afdødes  

 fællesbo og særbo skiftes hver for sig, jf. § 4, stk. 4, fordeles  

 tilbagebetalingen forholdsmæssigt imellem dem efter forholdet mellem  

 nettoformuerne i de to boer på dødsdagen.
For indbetaling hæfter boerne  

 solidarisk, jf. § 88, stk. 1, 2. pkt.
Grundbeløbene er i 1987-niveau og foreslås i stk. 4 reguleret efter  

 personskattelovens § 20. I 1997-niveau udgør grundbeløbene henholdsvis 16.800  

 kr. og 2.000 kr.
Grundbeløbene afløser de nuværende, ikke regulerede  

 beløbsgrænser på henholdsvis 10.000 kr. og 1.000 kr., jf. kildeskattelovens §  

 14, stk. 2, 2. og 3. pkt.
Strukturelt svarer bestemmelsen til de nuværende regler i  

 kildeskattelovens § 14, stk. 2, 2. og 3. pkt., samt § 103, 2. pkt.
Den  

 foretagne omredigering tilsigter at lette forståelsen.
Bestemmelsen kræver en sammenligning mellem beregnet og foreløbigt betalt  

 skat.
I stk. 1 angives det, hvordan man når frem til den beregnede  

 skat, mens den foreløbige skat optræder i stk. 2 og 3 .
 Henvisningen til forslagets § 16 skal sikre, at der ikke i de foreløbige  

 indkomstskattebeløb efter stk. 2 og 3 medregnes indeholdt udbytteskat af  

 aktieindkomst.
 Indeholdt udbytteskat af aktieindkomst er endelig, hvis aktieindkomsten  

 ikke overstiger beløbsgrænsen i personskattelovens § 8 a, stk. 1 og 2, jf. §  

 16, stk. 1. Hvis den indeholdte udbytteskat efter kildeskattelovens § 65  

 overstiger 25 pct. af den samlede aktieindkomst, modregnes i henhold til §  

 16, stk. 3, det overskydende beløb, før der foretages opgørelse efter § 15,  

 stk. 1. Det samme gælder indeholdt udbytteskat af aktieindkomst over den  

 nævnte beløbsgrænse, jf. § 16, stk. 2. Den indeholdte udbytteskat er således  

 modregnet i mellemperiodeskatten og skal derfor ikke medregnes i afdødes  

 foreløbige indkomstskattebeløb i stk. 2 og 3.
Tilsvarende medregnes skat af indkomst, som afdøde tidligere har valgt  

 beskattet efter kildeskattelovens § 48 E, ikke til afdødes foreløbige  

 indkomstskattebeløb.
Den indeholdte skat vedrørende sådan indkomst er  

 endelig, og der kan ikke kræves afsluttende ansættelse vedrørende denne  

 indkomst, jf. § 13, stk. 4.
 Afgrænsningen er parallel med afgrænsningen af, hvilke skatter der efter  

 hovedreglen i § 12 anses for dækket af hvilken forudbetaling.
Til § 16 Det foreslås, at der for beskatningen af aktieindkomst i mellemperioden  

 skal gælde tilsvarende regler, som efter § 32 gælder for aktieindkomst i  

 bobeskatningsperioden i de ikke skattefritagne dødsboer.
 Stk. 1 omhandler tilfælde, hvor aktieindkomsten for mellemperioden  

 ikke overstiger et grundbeløb på 26.400 kr. (34.000 kr. i 1997-niveau), jf.  

 personskattelovens § 8 a, stk. 1 og 2. Efter forslaget skal sådan  

 aktieindkomst ikke medregnes til den skattepligtige indkomst, men beskattes  

 endeligt efter personskattelovens § 8 a, stk. 1, dvs. med 25 pct.
 Bestemmelsen svarer til princippet i den gældende regel i  

 personskattelovens § 15, stk. 2, 1. pkt.
 Stk. 2 omhandler tilfælde, hvor aktieindkomsten for mellemperioden  

 overstiger den nævnte beløbsgrænse. 75 pct. af sådan aktieindkomst medregnes  

 til mellemperiodeindkomsten.
 Bestemmelsen svarer til princippet i personskattelovens § 15, stk. 3.
Stk. 3 omhandler tilfælde, hvor den indeholdte udbytteskat konkret  

 overstiger den samlede skatteprocent af aktieindkomst.
Denne situation kan  

 forekomme, hvor der er konstateret tab, der er fradragsberettigede i  

 aktieindkomst.
Efter bestemmelsen skal det overskydende negative beløb så  

 vidt muligt modregnes i mellemperiodeskatten.
Er aktieindkomsten negativ,  

 skal hele den indeholdte udbytteskat modregnes i mellemperiodeskatten.
 Bestemmelsen svarer til princippet i personskattelovens § 15, stk. 4.
 Det foreslås, at den indeholdte udbytteskat i de i stk. 2 og 3 nævnte  

 tilfælde modregnes i den beregnede skat for mellemperioden, før  

 mellemperiodeskatten sammenholdes med afdødes øvrige forudbetalte skatter i  

 mellemperioden efter § 15.
Stk. 4 omhandler tilfælde, hvor aktieindkomsten er negativ.
Det  

 foreslås, at der i disse tilfælde gives et fradrag i mellemperiodeindkomsten.  

 Fradraget udgør 50 pct. af negativ aktieindkomst, der ikke overstiger  

 beløbsgrænsen, og 75 pct. af negativ aktieindkomst, der overstiger  

 beløbsgrænsen.
 Bestemmelsen svarer til princippet i personskattelovens § 15, stk. 5.
Til § 17 Det foreslås, at beskatningen af CFC-indkomst i mellemperioden sker på  

 samme måde som beskatningen af CFC-indkomst hos personer, der er i live i  

 hele indkomståret, og i bobeskatningsperioden, når dødsboet ikke er fritaget  

 for beskatning, jf. bemærkningerne til § 33. Bestemmelsen sikrer endvidere  

 via henvisningen til § 92, stk. 1 og 2, kommunerne og amtskommunerne en  

 tilsvarende andel af CFC-indkomsten, som de ville have oppebåret, hvis  

 personen ville have været i live i hele indkomståret.
Til § 18 Bestemmelsen vedrører den situation, hvor der er foretaget afsluttende  

 skatteansættelse af mellemperioden efter de forestående regler i urigtig  

 formodning om, at dødsboet er skattefritaget efter § 6, og hvor det  

 efterfølgende viser sig, at boets formue bevirker, at det alligevel er  

 skattepligtigt.
Når dødsboet ikke er skattefritaget, indgår mellemperiodeindkomsten som en  

 integreret del af bobeskatningsindkomsten, jf. § 19, stk. 2. I stk. 1  

 , foreslås det i konsekvens heraf, at en eventuel mellemperiodebeskatning  

 skal ophæves.
Bestemmelsen er ny i forhold til det gældende regelsæt.
 Er der foretaget afsluttende skatteansættelse af mellemperioden, kan  

 denne, jf. § 15, efter omstændighederne have medført enten, at boet er blevet  

 afkrævet yderligere skat vedrørende mellemperioden, eller at boet har fået  

 udbetalt for meget betalt skat.
Det foreslås ved stk. 2 , at eventuelle indbetalte beløb ikke  

 straks udbetales til dødsboet, men i stedet godskrives boet ved opkrævningen  

 af dødsboskatten.
Hvis modregning ikke fuldt ud kan ske i dødsboskatten, skal  

 boet dog have krav på udbetaling af restbeløbet.
 Ved stk. 3 foreslås det, at eventuelle udbetalinger til dødsboet  

 genopkræves i forbindelse med opkrævningen af dødsboskatten og behandles som  

 en del af denne med hensyn til inddrivelse og hæftelse.
Til kapitel 5 Kapitlet indeholder reglerne om beskatning af dødsboer, der ikke er  

 fritaget for beskatning efter § 6, og i tilknytning hertil regler om  

 beskatning af mellemperioden.
 Efter de gældende regler omfatter dødsboets første indkomstår perioden fra  

 dødsfaldet og frem til indkomstårets udløb, mens mellemperioden beskattes hos  

 afdøde efter almindelige personbeskatningsregler, men således, at reglerne i  

 personskattelovens § 14 om omregning til helårsindkomst finder anvendelse.
For hvert enkelt indkomstår i boperioden skal dødsboets skattepligtige  

 indkomst selvangives og skatteansættes separat efter tilsvarende regler som  

 for personer.
Modregning af overskud i et indkomstår og underskud i et andet  

 indkomstår kan foretages i overensstemmelse med de almindelige regler herom i  

 ligningslovens § 15, jf. forudsætningsvis kildeskattelovens § 31, stk. 3, 1.  

 pkt., det vil sige, at underskud kan fremføres til senere indkomstår, men  

 ikke tilbageføres til tidligere indkomstår.
De gældende regler medfører for det første problemer med fordeling mellem  

 afdøde og boet af indkomst i dødsåret.
Derudover medfører reglerne om  

 omregning af mellemperiodeindtægten en række periodiseringsproblemer i  

 dødsåret med hensyn til f.eks. fordeling af engangsindtægter, afskrivninger  

 o.lign.
Dertil kommer, at underskudsreglerne bevirker, at realisation af  

 boets aktiver må tilrettelægges således, at tab ved nogle realisationer kan  

 modregnes i gevinst ved andre realisationer.
Bobehandleren må samtidig have  

 for øje, at et eventuelt underskud, der ikke kan modregnes, i stedet kan  

 kræves udbetalt efter reglen i kildeskattelovens § 31, stk. 3. Disse forhold  

 kan tillige spille ind ved overvejelser af, om udlodning af et aktiv bør  

 foregå med eller uden succession.
Samlet medfører disse regler for det første, at rådgivningsfunktionen i  

 forhold til arvinger m.fl. i boer, der indeholder f.eks. erhvervsvirksomheder  

 eller aktier, bliver yderst kompliceret.
For det andet kan skattemæssige  

 overvejelser føre til realisation af boets aktiver på et tidspunkt og til en  

 værdi, der efter almindelige forretningsmæssige principper ikke ville være  

 det optimale.
Endelig er den årlige udarbejdelse af selvangivelser en ikke  

 ubetydelig administrativ belastning.
 Disse komplikationer er ikke vel forenelige med det grundlæggende formål  

 med bobehandlingen, som går ud på på den hurtigste og enkleste måde at få  

 betalt afdødes gæld og realiseret aktiverne i et omfang, så bobeholdningen  

 kan fordeles mellem arvinger m.fl.
 For at lette dødsbobehandlingen og sikre, at reglerne om opgørelse af  

 skattepligtig indkomst i mindst muligt omfang styrer bobehandlingen, foreslås  

 det, at kravet om opdeling i indkomstår opgives, således at hele boperioden  

 og mellemperioden beskattes under et i sammenhæng med indsendelsen af den  

 endelige boopgørelse.
Til § 19 Stk. 1 afgrænser anvendelsesområdet for regelsættet i kapitel 5.  

 Dette udgøres af de tilfælde, hvor dødsboet er omfattet af kapitel 3 og ikke  

 fritaget for beskatning efter § 6.
 Reglerne finder i kraft af henvisningsbestemmelserne i § 53, stk. 2, og §  

 71, stk. 3, i vidt omfang tilsvarende anvendelse på begrænset skattepligtige  

 boer og fuldstændigt skifte af uskiftet bo i den efterlevende ægtefælles  

 levende live.
 Stk. 2 indeholder den centrale regel om, at dødsboet ikke kun  

 beskattes af egen indkomst, men tillige af afdødes mellemperiodeindkomst, jf.  

 bemærkningerne ovenfor til kapitel 5. I lovbestemmelsen defineres først en  

 periode, bobeskatningsperioden, der strækker sig fra begyndelsen af  

 mellemperioden til slutningen af boperioden, således som disse er fastlagt  

 ved § 96, stk. 3 og 4. I modsætning til begreberne mellemperiode og boperiode  

 anvendes begrebet bobeskatningsperiode kun i nærværende kapitel.
Det fremgår videre af bestemmelsen, at den skattepligtige indkomst opgøres  

 under et for hele bobeskatningsperioden og betegnes bobeskatningsindkomsten.  

 Som udgangspunkt er reglerne i §§ 22-26 om opgørelsen af  

 bobeskatningsindkomsten fælles for hele bobeskatningsperioden, idet det dog  

 er angivet, at visse af reglerne kun finder anvendelse vedrørende forhold og  

 dispositioner i boperioden.
Også bestemmelserne i §§ 27-29 om salg og  

 udlodning anvendes kun på dispositioner i boperioden.
Beskatningsreglerne i  

 §§ 30-33 er fælles for hele bobeskatningsperioden.
Til § 20 I denne bestemmelse findes de centrale regler om dødsboets indtræden i  

 afdødes skattemæssige stilling (skattemæssig succession), idet stk. 1  

 omhandler aktiver og passiver og stk. 3 afdødes underskud fra tidligere  

 indkomstår.
I tilknytning til stk. 1 findes der i stk. 2 regler om dødsboets  

 indtræden i den efterlevende ægtefælles skattemæssige stilling.
Det foreslås i stk. 1 , at dødsboet i enhver henseende indtræder i  

 afdødes skattemæssige stilling (succederer) med hensyn til afdødes aktiver og  

 passiver, der er inddraget under skiftet.
Ud over denne successionsregel  

 findes der to andre regelsæt om succession af tilsvarende karakter i  

 dødsboskatteloven.
 Af disse er § 59, der omhandler den efterlevende ægtefælles indtræden i  

 afdødes skattemæssige stilling i tilfælde af uskiftet bo el.lign., ganske  

 parallel med den her foreslåede bestemmelse.
Det andet regelsæt, der omhandler udlodningsmodtagerens succession i  

 dødsboets skattemæssige stilling, adskiller sig derimod væsentligt fra de to  

 ovennævnte.
Når dødsboet er succederet i et aktiv efter § 20, stk. 1, vil  

 denne succession, medmindre aktivet afhændes af boet til en udenforstående,  

 blive efterfulgt af udlodning af aktivet til en efterlevende ægtefælle,  

 arving eller legatar.
Ved en sådan udlodning kan modtageren enten indtræde i  

 boets skattemæssige stilling (succedere), eller udlodningen kan skattemæssigt  

 sidestilles med en afhændelse af aktivet til udenforstående, jf. nærmere § 28  

 m.fl.
Den her omhandlede bestemmelse om dødsboets succession i afdødes  

 skattemæssige stilling har ingen parallel i det gældende regelsæt, idet  

 dødsboets succession hidtil har været en unedfældet forudsætning for bl.a. de  

 gældende regler om succession i forbindelse med udlodning.
Som følge af, at  

 den nedskrevne regel har manglet, har der hersket en vis tvivl om rækkevidden  

 af denne successionsregel.
 Det ligger efter det gældende regelsæt fast, at boet indtræder i afdødes  

 stilling med hensyn til af- og nedskrivningsgrundlag for afdødes aktiver og  

 med hensyn til et aktivs status af spekulations- eller næringsaktiv, jf.  

 kildeskattelovens § 30, stk. 2, 1. pkt., og § 30, stk. 3. Det ligger  

 endvidere fast, at successionen er obligatorisk, det vil sige, at boet ikke  

 har andre valgmuligheder.
Derudover findes der i andre skattelove enkelte særregler om dødsboets  

 indtræden i afdødes skattemæssige stilling.
Det gælder:
 1) Ejendomsavancebeskatningslovens § 14 A, stk. 1, om dødsboets  

 overtagelse af retten til at fradrage overskydende tab efter  

 ejendomsavancebeskatningslovens § 6, stk. 4 og 6. Denne bestemmelse må ses  

 som et udslag af den tvivl, der har hersket om rækkevidden af den hidtil  

 unedskrevne successionsregel.
 2) Ligningslovens § 5, stk. 8, om dødsboets overtagelse af retten til at  

 fradrage renteudgifter.
Ligningslovens § 5 omhandler den tidsmæssige placering af fradragsretten  

 for renteudgifter vedrørende gæld.
Efter hovedreglen i ligningslovens § 5,  

 stk. 1, er fradragsretten placeret i det indkomstår, hvori renteudgiften  

 forfalder, uanset om den er betalt i det pågældende indkomstår.
Efter ligningslovens § 5, stk. 7, omlægges fradragsretten derimod til  

 betalingstidspunktet, når debitor f.eks. som følge af insolvens ikke har  

 kunnet betale renten til tiden.
Reglen er omtalt i afsnit 8.1.5. og 8.1.6. i  

 Skatteministeriets cirkulære nr. 72 af 17. april 1996 om ligningsloven.
 Af ligningslovens § 5, stk. 8, følger, at hvis afdøde efterlader sig en  

 ikke afholdt renteudgift, som afdøde ikke har haft fradragsret for som følge  

 af bestemmelsen i ligningslovens § 5, stk. 7, og hvis boet afholder  

 renteudgiften, har boet fradragsret for denne udgift.
 Der hersker i praksis en vis tvivl om rækkevidden af § 5, stk. 8, herunder  

 bl.a. om, hvorvidt den finder analog anvendelse på afdødes skyldige  

 underholdsbidrag.
 Det foreslås, at de nævnte led i kildeskattelovens § 30 som de nævnte  

 særlovsbestemmelser afløses af det nye stk. 1, der ligeledes overflødiggør  

 ejendomsavancebeskatningslovens § 14 A, stk. 1, og ligningslovens § 5, stk.  

 8.
Omvendt kan der i anden lovgivning være regler, som indebærer, at dødsboet  

 ikke indtræder i afdødes skattemæssige stilling.
I den kommunale  

 ejendomsskattelovs § 29 A er der regler om, at der ydes delvis godtgørelse  

 for betalte grundskatter til ejere af ejendomme, der tilbageføres fra byzone  

 til landzone.
Størrelsen af denne godtgørelse afhænger af, hvor lang tid  

 ejeren af ejendommen på tilbageførselstidspunktet har været ejer af  

 ejendommen.
I relation til disse regler anses der at indtræde et ejerskifte,  

 når en ejendom efter et dødsfald overtages af et dødsbo, jf.
Højesterets dom  

 af 15. januar 1996 (Ugeskrift for Retsvæsen 1996 s. 492 ff.).
 Retsstillingen på dette område berøres ikke af forslaget.
Indholdet af stk. 1 er, at dødsboet stilles på samme måde, som afdøde  

 ville have været, hvis dødsfaldet ikke var indtruffet.
Har afdøde således  

 f.eks. foretaget skattemæssige afskrivninger på sine aktiver, kan boet  

 fortsætte afskrivningerne på afdødes grundlag, uden afbrydelser.
På  

 tilsvarende måde betragtes aktiverne ved dødsboets senere salg til  

 udenforstående, som om de var anskaffet af boet på de tidspunkter og til den  

 pris, hvortil de er anskaffet af afdøde, og i øvrigt på de vilkår, der gjaldt  

 for afdøde.
Også afdødes spekulationshensigt eller næringsstatus succederer  

 boet i.
Det gælder, hvadenten der er tale om oprindelig eller efterfølgende  

 næring eller spekulationshensigt, jf. bestemmelsens sidste pkt.
 Det er uden betydning, hvordan afdødes anskaffelsesvilkår er fremkommet.  

 Uanset at ordlyden af lovteksten tager udgangspunkt i den typiske situation,  

 hvor afdøde selv har anskaffet et aktiv, gælder bestemmelsen således ganske  

 tilsvarende, hvis afdøde i sin tid har erhvervet aktivet ved udlæg eller  

 udlodning med succession fra et dødsbo eller på anden måde er succederet i  

 den forrige ejers skattemæssige stilling.
 Ved den brede formulering af stk. 1 løses en række praktiske  

 tvivlsspørgsmål om rækkevidden af den nuværende successionsbestemmelse.
I modsætning til de hidtidige regler indeholder stk. 1 udtrykkelig hjemmel  

 til succession i afdødes passiver.
Dette har bl.a. relevans i de særlige  

 tilfælde, hvor personers passivposter er skatterelevante efter  

 kursgevinstloven, nemlig dels spekulations- eller næringstilfælde, jf. den i  

 kursgevinstlovens § 5, stk. 2, indeholdte henvisning til statsskattelovens §§  

 4-6 og dels ved ekstraordinær indfrielse af kontantlån, jf. kursgevinstlovens  

 § 5, stk. 7.
 Den brede formulering af stk. 1 indebærer i forhold til de gældende regler  

 den udvidelse, at dødsboet fremover vil kunne succedere i afdødes adgang til  

 at fremføre overskydende tab på aktier m.v. omfattet af  

 aktieavancebeskatningsloven.
 Efter de gældende regler i kildeskattelovens § 30, stk. 1, skal boets  

 indkomstopgørelse bygge på de skattemæssige slutværdier, der er lagt til  

 grund for skatteansættelsen af afdødes mellemperiode eller - i tilfælde af,  

 at denne ikke er selvstændigt skatteansat - i boets åbningsstatus efter  

 kildeskattelovens § 14. Omfatter boet også aktiver, der tilhører en  

 efterlevende ægtefælle, gælder efter kildeskattelovens § 15 B særregler om,  

 hvilke af- og nedskrivninger ægtefællen kan foretage på sådanne aktiver.  

 Sådanne regler vil efter nærværende lovforslag blive overflødige som følge  

 af, at mellem- og boperioden foreslås beskattet under et, jf. § 19, stk. 2.
 I stk. 2 foreslås en særregel for de tilfælde, hvor gevinst og tab  

 ved udlodning af en efterlevende ægtefælles aktiver til andre arvinger og  

 legatarer efter førstafdøde skal henregnes til bobeskatningsindkomsten, jf.  

 herved § 4, stk. 2.
Efter de gældende regler anses dødsboet foruden afdødes formue tillige i  

 skattemæssig henseende for at indeholde den efterlevende ægtefælles andel af  

 det hidtidige fælleseje og den efterlevende ægtefælles hidtidige  

 skilsmissesæreje.
Disse regler fraviges ved forslaget i § 42, hvorefter den  

 efterlevende ægtefælle i boperioden skal beskattes af hele sin indkomst  

 inklusive eget formueafkast uanset formueordning.
Imidlertid skal eventuel  

 gevinst eller tab ved udlodning af den efterlevende ægtefælles aktiver til  

 andre arvinger eller legatarer ikke henregnes til ægtefællens, men til  

 dødsboets indkomst, jf. § 4, stk. 2, og § 42, stk. 2. Det er ligegyldigt, om  

 gevinst konkret beskattes, eller om den ikke beskattes, fordi modtageren  

 succederer efter § 36.
 Det foreslås i tilknytning til stk. 1, at boet i disse tilfælde indtræder  

 i den efterlevende ægtefælles skattemæssige stilling på samme måde som boet  

 efter stk. 1 indtræder i afdødes skattemæssige stilling.
Det foreslås i stk. 3, at beløb, som afdøde kunne have fremført til  

 fradrag i dødsårets skattepligtige indkomst, i stedet skal kunne fradrages i  

 bobeskatningsindkomsten.
Dødsåret er defineret ved § 96, stk. 2.
Bestemmelsen svarer til den nuværende regel i kildeskattelovens § 31, stk.  

 1, 1. og 2. pkt., idet den dog er tilpasset forslaget om samlet beskatning af  

 indkomsten i hele bobeskatningsperioden.
Bestemmelsen indebærer, at underskud  

 i afdødes skattepligtige indkomst for de sidste fem indkomstår forud for  

 dødsfaldet kan fradrages i bobeskatningsindkomsten, og at ligningslovens § 15  

 ikke som efter de gældende regler sætter yderligere tidsmæssige begrænsninger  

 for fradragsretten.
 Forslaget om samlet beskatning af hele bobeskatningsperioden medfører, at  

 der udover reglen i stk. 3 ikke bliver behov for underskudsfremførselsregler.
Til § 21 Bestemmelsens stk. 1 og 2 indeholder hovedreglerne for opgørelsen  

 af bobeskatningsindkomsten (skattepligtig indkomst i bobeskatningsperioden),  

 samt bobeskatningsperiodens aktieindkomst og CFC-indkomst.
Opgørelserne sker  

 efter samme grundprincipper som for personer.
De efterfølgende bestemmelser  

 indeholder en række særregler, der fraviger dette.
 For så vidt angår den skattepligtige indkomst i boperioden er stk.  

 1 en videreførelse af kildeskattelovens § 21.
De grundlæggende regler om opgørelsen af skattepligtig indkomst hos  

 personer findes i statsskattelovens §§ 4-6 og i personskatteloven.
For  

 dødsboernes vedkommende skal den skattepligtige indkomst ikke opdeles i  

 personlig indkomst og kapitalindkomst.
Det betyder, at en stor del af  

 personskatteloven er uden relevans.
 For så vidt angår aktieindkomst fremgår det forudsætningsvis af  

 personskattelovens § 15, stk. 2-6, at aktieindkomst også efter de gældende  

 regler grundlæggende set opgøres på samme måde for dødsboer som for personer.  

 Derimod beskattes aktieindkomst ikke på samme måde i dødsboerne som hos  

 personer, jf. personskattelovens § 15 og dette lovforslags § 32.
 Også en eventuel CFC-indkomst skal opgøres på samme måde for dødsboerne  

 som for personer, dvs. efter ligningslovens § 16 H, mens der gælder en  

 særregel for beskatningen, jf. § 33 i dette lovforslag.
I stk. 3 foreslås det, at indkomstopgørelsen for hele boperioden  

 skal foretages efter de regler, der gælder for dødsåret.
Dette er  

 foranlediget af forslaget i § 30 om samlet proportional beskatning af hele  

 bobeskatningsperioden.
Reglens anvendelsesområde er de mangfoldige  

 beløbsgrænser, procentsatser o.lign., der er fastsat ved eller i henhold til  

 lov, og som ændres eller kan blive ændret i boperioden.
Valget af dødsåret skyldes, at der herved opnås kontinuitet i forhold til  

 indkomstopgørelsen for mellemperioden, når boet er skattefritaget.  

 Mellemperiodens indkomstopgørelse skal - som en selvfølge - foregå efter  

 dødsårets regler.
Endvidere opnås, at reglen ikke giver skattemæssigt  

 incitament til at vælge en senere skæringsdag end dødsdagen.
Til § 22 Bestemmelsen opregner en række særregler for indkomstopgørelsen i  

 bobeskatningsperioden.
 Efter stk. 1, nr. 1, kan virksomhedsordningen eller  

 kapitalafkastordningen i henhold til virksomhedsskatteloven således ikke  

 anvendes.
 En tilsvarende lovregel findes ikke i gældende ret, men for så vidt angår  

 boperioden fremgår reglen forudsætningsvis af virksomhedsskattelovens § 1 og  

 § 22 a, jf. tillige Skatteministeriets cirkulære nr. 21 af 9. december 1986  

 om virksomhedsskatteloven.
Efter nr. 2 kan der ikke foretages indskud på etableringskonto  

 efter dødsfaldet.
Indskud, som afdøde har foretaget før dødsfaldet, tillægges  

 derimod virkning.
Bestemmelsen er i overensstemmelse med gældende ret.
I dag fremkommer  

 resultatet på baggrund af en læsning af etableringskontoloven.
 Efter nr. 3 kan dødsboet endvidere ikke foretage henlæggelser til  

 investeringsfond.
 Bestemmelsen er for så vidt angår boperioden i overensstemmelse med  

 investeringsfondslovens § 2, stk. 2, som foreslås ophævet i forbindelse med  

 overflytningen.
 Baggrunden for, at dødsboer ikke kan foretage  

 investeringsfondshenlæggelser, hverken efter gældende ret eller efter  

 forslaget, skal søges i dødsbobehandlingens natur i sammenhæng med den  

 relativt korte tid, den omfatter.
Efter nr. 4 , 1. pkt., skal renteindtægter indtægtsføres og  

 renteudgifter fradrages, hvis de forfalder i bobeskatningsperioden.
Herudover  

 medregnes beregnede renter fra sidste forfaldsdag til og med dødsdagen,  

 uanset om forfaldsdagen ligger før mellemperiodens begyndelse.
Ved bestemmelsen lovfæstes de gældende regler for periodisering af renter,  

 samtidig med at reglerne tilpasses den samlede indkomstopgørelse for hele  

 bobeskatningsperioden.
For så vidt angår periodiseringen ved boafslutningen  

 er der tale om en videreførelse af princippet i Ligningsdirektoratets  

 cirkulære nr. 321 af 7. marts 1972.
Bestemmelsens 2. pkt. indeholder en undtagelse for så vidt angår  

 renteudgifter, som pga. afdødes forhold var omfattet af ligningslovens § 5,  

 stk. 7, 1. pkt.
Sådanne renteudgifter kan kun fradrages i  

 bobeskatningsindkomsten i det omfang de er betalt enten af afdøde i  

 mellemperioden eller af boet.
 Bestemmelsen svarer til dele af ligningslovens § 5, stk. 8, der foreslås  

 ophævet.
Efter nr. 5 gives der ikke procentnedslag ved opgørelsen af  

 skattepligtig indkomst som nævnt i ligningslovens §§ 7 O og 7 P.
Baggrunden  

 herfor er, at der er tale om indkomst, der frem til indkomståret 1996 var  

 særlig indkomst, men som fra og med indkomståret 1996 er overgået til  

 personlig indkomst.
Procentnedslaget tilsigter at kompensere personer for den  

 typisk højere beskatning, der følger heraf.
Dødsboer, der har betalt samme proportionale skat af særlig indkomst som  

 af skattepligtig indkomst i øvrigt, tildeles efter de gældende regler ikke  

 procentnedslag.
Det foreslås, at dette videreføres.
Det foreslås endvidere,  

 at reglen udvides til også at omfatte mellemperioden, idet denne ligesom  

 boperioden er underlagt proportional beskatning, jf. herved § 9, stk. 1, nr.  

 5.
 Som noget nyt indebærer nærværende forslag i sammenhæng med § 21, stk. 1,  

 derimod, at der fremover gives nedslag i indkomst som nævnt i ligningslovens  

 § 7 O med et grundbeløb, jf. § 7 O, stk. 3, uanset om de i § 7 O, stk. 1 og  

 2, nævnte indtægter er kommet til udbetaling før eller efter dødsfaldet.
Nr. 6 og 7 omhandler situationer, hvor den ene af to ægtefæller  

 enten har drevet eller været medarbejdende i den anden ægtefælles  

 erhvervsvirksomhed i mellemperioden.
Der henvises til bemærkningerne til § 9,  

 stk. 1, nr. 6 og 7. Med hensyn til tilfælde, hvor den efterlevende ægtefælle  

 i boperioden driver afdødes virksomhed, henvises endvidere til § 26, stk. 3.
I nr. 8 foreslås en særregel for vederlag som nævnt i  

 ligningslovens § 27 E.
Efter § 27 E, stk. 1, kan personer vælge, at vederlag,  

 som vedkommende modtager ved afhændelse af et forsknings- eller  

 udviklingsarbejde, ikke skal beskattes i afhændelsesåret, men fordeles efter  

 personens eget valg over en 10-årsperiode, der starter med afhændelsesåret.  

 Reglerne i ligningslovens § 27 E er nærmere omtalt i afsnit 6.2. i  

 Skatteministeriets cirkulære nr. 72 af 17. april 1996 om ligningsloven.
 Det foreslås, at hvis personen dør inden for den nævnte 10-årsperiode,  

 således at en del af vederlaget henstår som ubeskattet ved dødsfaldet, skal  

 denne del af vederlaget beskattes i dødsboet.
 Bestemmelsen er i overensstemmelse med ligningslovens § 27 E, stk. 4, 1.  

 pkt., der foreslås ophævet.
 Nr. 9 omhandler udgifter til ombygning eller forbedring af  

 afskrivningsberettigede bygninger og installationer i sådanne bygninger.  

 Sådanne udgifter kan efter bestemmelserne i afskrivningslovens § 21, stk.  

 2-4, i det omfang årets udgift ikke overstiger 5 pct. af et  

 beregningsgrundlag, fradrages i den skattepligtige indkomst for det  

 indkomstår, hvori udgiften til ombygningen eller forbedringen afholdes (det  

 såkaldte straksfradrag).
 Straksfradrag efter afskrivningslovens § 21, stk. 2-4, omfattes ikke af  

 bestemmelserne om skattemæssige afskrivninger i henholdsvis § 9, stk. 2, og §  

 23 i lovforslaget.
Det medfører, at straksfradrag kan foretages med virkning for opgørelsen  

 af den skattepligtige indkomst i mellemperioden og for  

 bobeskatningsindkomsten, i det omfang de almindelige betingelser herfor er  

 opfyldt.
Straksfradraget skal ikke omregnes i forhold til mellemperiodens  

 eller bobeskatningsperiodens længde.
 Såfremt et bo er skattefritaget efter forslagets § 6, vil der således  

 kunne foretages straksfradrag for mellemperioden, såfremt betingelserne for  

 straksfradrag er opfyldt senest ved dødsfaldet.
Boer, der ikke er fritaget for beskatning, vil imidlertid ikke - uden  

 særskilt lovhjemmel herfor - kunne foretage straksfradrag.
Det skyldes, at  

 der i henhold til afskrivningslovens § 21, stk. 2, 2. pkt., ikke kan  

 foretages straksfradrag i det indkomstår, hvori bygningen eller  

 installationen afhændes mv.
Da den skattepligtige indkomst i mellemperioden  

 og boperioden (tilsammen bobeskatningsperioden) skal opgøres under et, jf.  

 forslagets § 19, stk. 2, kan denne betingelse ikke opfyldes i boer, der ikke  

 er fritaget for beskatning.
 På den baggrund foreslås det, at boer, der ikke er fritaget for  

 beskatning, skal have adgang til at foretage straksfradrag efter reglerne i  

 afskrivningslovens § 21, stk. 2-4. Adgangen til det foreslåede straksfradrag  

 gælder såvel udgifter til ombygning eller forbedring afholdt af afdøde i  

 mellemperioden som udgifter afholdt af boet i boperioden.
Adgangen til det foreslåede straksfradrag for de skattepligtige boer  

 gælder for udgifter til ombygning eller forbedring af afskrivningsberettigede  

 bygninger og installationer i sådanne bygninger, der henregnes til dødsboet  

 på skæringsdagen i boopgørelsen.
Boet kan således ikke foretage straksfradrag  

 for udgifter til ombygning eller forbedring af en bygning, der a  

 conto-udloddes.
I tilknytning til stk. 1, nr. 2 og 3, foreslås det i stk. 2-4, at  

 dødsboer ejheller skal kunne hæve indskud på afdødes etableringskonto eller  

 afdødes investeringsfondshenlæggelser til finansiering af egne anskaffelser  

 eller foretage forskudsafskrivninger vedrørende egne anskaffelser.
I ordlyden  

 ligger, at boet kan anvende afdødes indskud på etableringskonto eller  

 investeringsfondshenlæggelser til finansiering af afdødes anskaffelser i  

 mellemperioden, og at boet tillige kan foretage forskudsafskrivninger  

 vedrørende afdødes planlagte eller kontraherede anskaffelser i  

 mellemperioden.
Et dødsbo, der ønsker at benytte sig af disse muligheder, må  

 på forlangende dokumentere, at anskaffelsen er foretaget af afdøde før  

 dødsfaldet.
Reglerne er i overensstemmelse med gældende ret.
Reglerne følger i dag af  

 etableringskontolovens § 11 og investeringsfondslovens § 10, hvorefter  

 dødsfaldet som udgangspunkt medfører, at der skal ske efterbeskatning af de  

 indskud og henlæggelser, afdøde ikke havde udnyttet.
Efterbeskatningen af  

 uudnyttede investeringsfondshenlæggelser sker ved genoptagelse af afdødes  

 tidligere afsluttede indkomstår og berører således ikke beskatningen af  

 dødsboet.
Tilsvarende gælder for uudnyttede indskud på etableringskonto, der  

 er indskudt før den 16. februar 1987. For så vidt angår forskudsafskrivninger  

 er der ingen tilsvarende regel i gældende ret, men reglen fremgår indirekte  

 af afskrivningslovens § 29 R, stk. 1, hvorefter dødsfaldet som udgangspunkt  

 medfører, at der skal ske regulering efter afskrivningslovens § 29 P.
En  

 sådan regulering indebærer, at dødsboet ikke vil kunne gøre brug af afdødes  

 forskudsafskrivninger for så vidt angår anskaffelser, der er foretaget efter  

 dødsfaldet.
Det foreslås i stk. 5 , at indtægter, som afdøde har valgt  

 beskattet efter kildeskattelovens § 48 E, ikke skal indgå i opgørelsen af  

 bobeskatningsindkomsten.
Indkomsten er dog skattepligtig uanset dødsfaldet.
 Om baggrunden for forslaget henvises til bemærkningerne til § 30, stk. 8.
Bestemmelsen i stk. 6 er parallel til bestemmelsen i § 9, stk. 4,  

 vedrørende boer, der er fritaget for beskatning.
Der henvises til  

 bemærkningerne hertil vedrørende baggrunden for bestemmelsen.
 For boer, der ikke er fritaget for beskatning efter § 6, opgøres  

 indkomsten under et for perioden fra udløbet af afdødes sidste indkomstår  

 forud for dødsfaldet til og med skæringsdagen i boopgørelsen, jf. § 19, stk.  

 2. For at undgå en opgørelse af indkomsten pr. dødsdagen i disse tilfælde  

 foreslås det, at omregningen sker efter forholdet mellem perioden fra 1.  

 januar i dødsåret (kalenderåret) til skæringsdagen i boopgørelsen og  

 bobeskatningsperioden.
Eksempel: En person med regnskabsår 1. juli - 30. juni dør den 1.  

 februar 1997. Boet, der ikke er fritaget for beskatning efter § 6, afsluttes  

 med skæringsdag den 1. februar 1998. Perioden fra og med 1. januar i dødsåret  

 (1997) til og med skæringsdagen i boopgørelsen omfatter 397 dage.
Perioden  

 fra udløbet af afdødes sidste indkomstår før dødsfaldet til og med  

 skæringsdagen i boopgørelsen omfatter 581 dage.
Det medfører, at 397/581 af  

 de løbende indtægter og udgifter i bobeskatningsperioden skal medregnes til  

 bobeskatningsindkomsten.
Det er kun løbende indtægter og udgifter, der omregnes.
Engangsindtægter  

 og -udgifter medregnes fuldt ud til bobeskatningsindkomsten, medmindre der er  

 tale om aktieindkomst eller CFC-indkomst, jf. forslaget til §§ 32 og 33. Der  

 henvises til bemærkningerne og eksemplet vedrørende § 9, stk. 4.
Til § 23 Bestemmelsen angår bobeskatningsperiodens skattemæssige afskrivninger og  

 skal ses i sammenhæng med forslaget til § 19, stk. 2, hvorefter  

 bobeskatningsperioden ikke foreslås opdelt i indkomstår.
Da skattemæssige  

 afskrivninger efter de almindelige regler i afskrivningsloven relaterer sig  

 til de enkelte indkomstår, er enkelte særregler nødvendige.
Afskrivning på et aktiv tilsigter i princippet at afspejle den  

 værdiforringelse, aktivet forventes at undergå i den pågældende periode.
Den  

 foreslåede bestemmelse regulerer størrelsen af de skattemæssige afskrivninger  

 i bobeskatningsperioden, alt efter om den er kortere eller længere end et år.
 Det foreslås, at stk. 1 indeholder en bestemmelse om særlige  

 betingelser for at foretage afskrivninger i bobeskatningsperioden.
For det første skal de pågældende aktiver tilhøre dødsboet på  

 skæringsdagen i boopgørelsen eller en tillægsopgørelse.
Dette svarer til  

 afskrivningsreglernes almindelige betingelse om, at aktivet ikke må være  

 solgt i indkomståret.
For det andet skal det være en betingelse, at modtageren succederer i  

 dødsboets skattemæssige stilling.
I modsat fald skulle afskrivningerne  

 genbeskattes i samme periode, som de var foretaget, hvilket ikke giver  

 mening.
Begge betingelser skal være opfyldt.
Det har bl.a. den konsekvens, at der  

 ikke kan afskrives i bobeskatningsperioden på aktiver, der a conto-udloddes  

 med succession.
I disse tilfælde succederer modtageren i den skattemæssige  

 værdi ved udgangen af indkomståret før dødsåret.
 Hvis det er en efterlevende ægtefælles aktiver, der udloddes med  

 succession, kan der ikke foretages skattemæssige afskrivninger i  

 bobeskatningsindkomsten, idet indtægter og udgifter vedrørende de pågældende  

 aktiver indtil udlodningstidspunktet medregnes i den efterlevende ægtefælles  

 skattepligtige indkomst, jf. forslaget til § 41, stk. 2, 2. pkt.
I stk. 2, 1. pkt., foreslås det, at de skattemæssige afskrivninger,  

 når bobeskatningsperioden er kortere end et år, opgøres som helårlige  

 afskrivninger, der omregnes forholdsmæssigt.
Det således omregnede beløb  

 udgør boets skattemæssige afskrivninger for bobeskatningsperioden.
I henhold til 2. pkt. gælder dette dog ikke aktiver, hvor der efter  

 de gældende regler i anskaffelses- og afståelsesåret foretages skattemæssige  

 afskrivninger i forhold til den del af indkomståret, hvor den skattepligtige  

 har ejet de pågældende aktiver, dvs. hvor aktiverne afskrives ved anvendelse  

 af pro anno-afskrivninger.
I disse tilfælde er der som følge af  

 afskrivningsmetoden allerede sket en omregning af de helårlige afskrivninger.
Ved stk. 3, 1. pkt., foreslås, at skattemæssige afskrivninger, når  

 bobeskatningsperioden er længere end et år, opgøres som helårlige  

 afskrivninger, der omregnes i forhold til den del af bobeskatningsperioden,  

 hvor det pågældende aktiv har tilhørt afdøde og/eller dødsboet.
Bestemmelsen  

 omfatter andre skattemæssige afskrivninger end saldoafskrivninger på  

 driftsmidler og skibe som omhandlet i afskrivningslovens afsnit I-III.
Eksempel: Dødsfaldet sker den 1. september 1997. Boet undergives  

 bobestyrerskifte, og der vælges skæringsdag den 31. december 1998.  

 Bobeskatningsperioden omfatter 1. januar 1997-31. december 1998. Afdøde har  

 erhvervet en fabriksejendom den 1. juli 1997. Afskrivningerne udgør 18/12 x 6  

 pct. = 9 pct. (I eksemplet er der for enkelhedens skyld regnet med antal  

 måneder, men efter pro anno-princippet skal der egentlig regnes med dage.) Hvis afskrivningerne blev beregnet ud fra bobeskatningsperiodens længde og  

 ikke ud fra perioden, hvori aktivet har tilhørt afdøde/dødsboet, ville  

 afskrivningerne blive uforholdsmæssigt store, hvis eksempelvis en bygning  

 blev erhvervet af boet i slutningen af bobeskatningsperioden.
Den foreslåede bestemmelse indfører således som udgangspunkt pro  

 anno-afskrivninger i de tilfælde, hvor bobeskatningsperioden er længere end  

 et år.
For nogle aktiver, som omfattes af bestemmelsen, kan der efter  

 gældende regler foretages et helt års afskrivninger, uanset hvornår i  

 indkomstperioden aktivet er anskaffet (skatteårsafskrivninger). Det gælder  

 eksempelvis ved afskrivning på bygninger efter afskrivningslovens afsnit IV  

 og ved afskrivning af fast ejendom, hvorpå der hviler en  

 hjemfaldsforpligtelse el.lign.
For disse afskrivninger anses en fuldstændig overgang til afskrivning i  

 forhold til besiddelsestidens længde ikke for rimelig.
Det foreslås derfor i  

stk. 3, 2. pkt., at der på sådanne aktiver skal kunne foretages et  

 helt års afskrivninger, selv om aktiverne ikke har været ejet et helt år.
 Uden stk. 3, 2. pkt., kunne den foreslåede beregningsmetode medføre, at  

 eksempelvis bygningsafskrivningerne ville være større, når  

 bobeskatningsperioden var under et år, og afskrivningerne skulle beregnes  

 efter stk. 2.
Det ville eksempelvis være tilfældet, hvor en industribygning erhverves  

 den 1. november 1997, og bobeskatningsperioden er startet den 1. januar 1997:  

 (for enkelhedens skyld regnes med hele antal måneder.) Hvis boet afsluttes den 1. december 1997, udgør bobeskatningsperioden 11  

 måneder, og afskrivningen kan efter stk. 2 beregnes til 11/12 x 6 pct. = 5,5  

 pct.
 Hvis boet i stedet afsluttes den 1. februar 1998, udgør  

 bobeskatningsperioden 13 måneder, og afskrivningen kan efter stk. 3, 1. pkt.,  

 beregnes til 3/12 x 6 pct. = 1,5 pct.
 Med det foreslåede stk. 3, 2. pkt., kan der i sidstnævnte tilfælde  

 foretages et helt års afskrivninger svarende til 6 pct.
Stk. 4 omhandler skattemæssige afskrivninger på driftsmidler og  

 skibe som omhandlet i afskrivningslovens afsnit I-III.
Disse afskrivninger  

 foretages som saldoafskrivninger.
Det foreslås, at der i disse tilfælde kun  

 kan foretages et års skattemæssige afskrivninger, uanset hvor lang  

 bobeskatningsperioden er.
Det skyldes, at alle driftsmidler føres på samme konto, efterhånden som de  

 anskaffes.
Hvis man fastsatte en højere maksimal saldoafskrivningssats, når  

 bobeskatningsperioden var over et år, ville også driftsmidler anskaffet af  

 boet kort før skæringsdagen blive afskrevet med denne sats.
 Med hensyn til blandet benyttede driftsmidler, jf. afskrivningslovens  

 afsnit II, må spørgsmålet om, i hvilket omfang et sådant driftsmiddel er  

 benyttet erhvervsmæssigt/privat, afgøres efter en helhedsvurdering omfattende  

 hele bobeskatningsperioden.
Forslaget omhandler ikke nedskrivninger, f.eks. på landbrugets besætninger  

 af husdyr.
Sådanne nedskrivninger tilsigter ikke som afskrivninger at  

 afspejle en værdiforringelse.
Nedskrivninger skal typisk dække en risiko  

 eller kan betragtes som incitamentnedskrivninger, som ikke har nogen  

 sammenhæng med længden af den forudgående indkomstperiode.
 Der kan således foretages nedskrivninger uden hensyntagen til  

 bobeskatningsperiodens længde, men der kan kun nedskrives med de gældende  

 satser en gang, nemlig ved udgangen af bobeskatningsperioden.
Til § 24 Bestemmelsen omhandler medregning af afdødes og en eventuel efterlevende  

 ægtefælles indestående på konto for opsparet overskud til  

 bobeskatningsindkomsten.
Bestemmelsen svarer til bestemmelsen i § 10 om  

 medregning af afdødes og en eventuel efterlevende ægtefælles indestående på  

 konto for opsparet overskud ved opgørelsen af mellemperiodens skattepligtige  

 indkomst, når boet er fritaget for beskatning efter § 6. Der henvises til  

 bemærkningerne til § 10.
Til § 25 Bestemmelsen omhandler medregning af afdødes og en eventuel efterlevende  

 ægtefælles indestående på konjunkturudligningskonto til  

 bobeskatningsindkomsten.
Bestemmelsen svarer til bestemmelsen i § 11 om  

 medregning af afdødes og en eventuel efterlevende ægtefælles indestående på  

 konjunkturudligningskonto ved opgørelsen af mellemperiodens skattepligtige  

 indkomst, når boet er fritaget for beskatning efter § 6. Der henvises til  

 bemærkningerne til § 11.
Til § 26 Det foreslås i stk. 1 , at beløb, som en person, der modtager a  

 conto-udlodning fra et dødsbo, tilsvarer dødsboet i den forbindelse, ikke er  

 skattepligtige for boet.
Der er tale om de såkaldte mellemrenter, som efter en udbredt skifteretlig  

 praksis anvendes ved a conto-udlodning af aktiver, der er karakteriseret ved,  

 at de ville have givet boet et afkast, hvis boet havde beholdt aktiverne  

 indtil skæringsdagen.
Hovedeksemplerne er kontanter og værdipapirer.
Efter  

 praksis beregnes mellemrenten ud fra, hvad boet kunne have tjent, med fradrag  

 af, hvad boet i så fald skulle have betalt i skat.
I konsekvens heraf anses  

 mellemrenten efter praksis ikke for at have indvirkning på hverken boets  

 eller arvingernes skattetilsvar.
Bestemmelsen er et led i den lovfæstelse af praksis vedrørende  

 mellemrente, som er påbegyndt ved dødsboskiftelovens § 64, 2. pkt.
Den  

 modsvarende regel, hvorefter modtageren af a conto-udlodning ikke har  

 fradragsret for erlagt mellemrente, foreslås placeret i § 40, stk. 1.
 Det foreslås i stk. 2 , at beløb, som et dødsbo udbetaler som rente  

 eller udbytte af boslod, arvelod eller legat, ikke er fradragsberettigede,  

 som renteudgifter el.lign. ville have været, men skal behandles, som om der  

 var tale om henholdsvis boslod, arvelod eller legat.
Bestemmelsen svarer delvis til den gældende § 28 i kildeskatteloven.
Den  

 del af kildeskattelovens § 28, der angår den modsvarende skattefrihed på  

 modtagersiden, foreslås placeret i § 40, stk. 2.
Det foreslås i stk. 3 , at i tilfælde, hvor afdødes efterlevende  

 ægtefælle eller en arving eller legatar i boet efter afdøde har udført  

 arbejde for boet, har boet fradragsret for et arbejdsvederlag, der svarer  

 til, hvad boet skulle have betalt for at få den pågældende arbejdsopgave  

 udført af andre.
Dette gælder, uanset hvilket arbejdsvederlag boet rent  

 faktisk måtte have ydet den pågældende.
Efter den modsvarende bestemmelse i §  

 40, stk. 3, skal den, der udfører arbejdet, i sin indkomstopgørelse medregne  

 det således beregnede vederlag.
Bestemmelsen svarer - med en præcisering for så vidt angår det faktisk  

 ydede vederlag - til den nuværende bestemmelse i kildeskattelovens § 28, 2.  

 pkt.
Reglerne tilsigter at forhindre indkomstforvridninger mellem boet og de,  

 der har interesse i boet.
Reglerne medfører, at f.eks. en efterlevende  

 ægtefælle ikke kan arbejde gratis for boet og derved opnå, at arbejdsvederlag  

 konverteres fra en skattepligtig lønindkomst til en forøget bos- eller  

 arvelod.
Har den efterlevende ægtefælle før dødsfaldet været aflønnet i  

 henhold til en lønaftale med afdøde som nævnt i kildeskattelovens § 25 A,  

 stk. 7, er konsekvensen af nærværende bestemmelse, at lønaftalen kan  

 fortsætte.
Et skattepligtigt vederlag vil som hovedregel være A-skattepligtigt for  

 modtageren.
Det vil sige, at dødsboet skal registereres som  

 indeholdelsespligtig, hvis dette ikke allerede er sket som følge af, at  

 dødsboet beskæftiger andre.
Efter gældende praksis skal den arbejdsindsats, der ydes af den pågældende  

 person, have et ikke ubetydeligt omfang, før der bliver tale om beskatning af  

 et beregnet arbejdsvederlag, og det har derudover betydning, om der er tale  

 om en »bospecifik« arbejdsydelse.
Hvis afdødes pårørende f.eks. har  

 arrangeret begravelsen, ryddeliggjort afdødes bolig og bortskaffet værdiløst  

 indbo el.lign., skal de ikke beskattes af et beregnet arbejdsvederlag herfor.  

 Dette gælder, selv om boet, hvis den pågældende ikke havde påtaget sig  

 opgaven, måtte have betalt andre derfor.
 Det er ikke ved omformuleringen af lovbestemmelserne tilsigtet, at denne  

 praksis skal ændres.
Til § 27 Bestemmelsen fastlægger sammen med de efterfølgende §§ 28 og 29 reglerne  

 om avancebeskatningen af dødsboet ved afståelse af boets aktiver. § 27  

 omhandler umiddelbart alle afståelser, der ikke klassificeres som udlodning,  

 mens §§ 28 og 29 kun omhandler udlodning, herunder både udlodning med og uden  

 succession.
 Efter stk. 1 er det hovedreglen, at dødsboets salg og andre  

 afståelser behandles efter skattelovgivningens almindelige regler.  

 Hovedreglen er i overensstemmelse med gældende ret, men er ikke nedfældet i  

 gældende lovtekst.
 Ved 2. pkt. foreslås det præciseret, at udlodning omfattes af §§ 28 og 29.  

 Henvisningsbestemmelsen betyder ikke, at beskatning efter reglerne i § 27 er  

 udelukket, hvis der er tale om udlodning, men derimod at man ved udlodning må  

 referere til §§ 28 og 29, hvis man ønsker at få fastslået, om der skal ske  

 beskatning efter § 27 eller ej.
 Det er reglerne for personers indkomstopgørelse, der finder anvendelse,  

 jf. § 21. Det bemærkes i den forbindelse, at dødsboet er indtrådt i afdødes  

 skattemæssige stilling, jf. § 20.
 Efter stk. 2 er et dødsbos fortjeneste ved afståelse af en  

 ejerlejlighed, der ville have været skattepligtig efter lov om beskatning af  

 fortjeneste ved førstegangsafståelse af visse ejerlejligheder, hvis afdøde  

 selv havde oppebåret fortjenesten, ikke skattepligtig efter  

 ejerlejlighedsbeskatningsloven.
Afståelse af ejerlejligheder, der ikke er erhvervet som led i den  

 skattepligtiges næring, er som udgangspunkt omfattet af  

 ejendomsavancebeskatningsloven.
Ejerlejlighedsbeskatningsloven indebærer, at  

 der i forhold til ejendomsavancebeskatningsloven under visse betingelser sker  

 en udvidet beskatning af fortjeneste ved afståelse af ejerlejligheder, der  

 den 11. februar 1986 helt eller delvis var udlejet til beboelse.
Der henvises  

 nærmere til bemærkningerne til § 40, stk. 5.
 Konsekvensen af, at der ikke sker beskatning efter  

 ejerlejlighedsbeskatningslovens regler, er således, at fortjenesten i stedet  

 omfattes af ejendomsavancebeskatningslovens regler.
 Bestemmelsen svarer til ejerlejlighedsbeskatningslovens § 6, stk. 1, der  

 foreslås ophævet i forbindelse med overflytningen til dødsboskatteloven.
 Stk. 3 omhandler nogle særregler om fortjeneste eller tab omfattet  

 af ejendomsavancebeskatningslovens § 8 eller § 9, stk. 4 (parcelhusreglen),  

 eller § 9, stk. 1 (stuehusreglen).
Efter parcelhusreglen er fortjeneste skattefri, hvis en række betingelser  

 er opfyldt, jf. ejendomsavancebeskatningslovens § 8, stk. 1. Blandt  

 betingelserne er, at ejendommen skal have tjent til bolig for ejeren eller  

 dennes husstand i minimum en del af ejerperioden.
Efter stuehusreglen gives  

 med en tilsvarende bopælsbetingelse et fradrag i den opgjorte fortjeneste.
 Indholdet af stk. 3 er i lyset heraf, at bopælsbetingelsen med hensyn til  

 afdødes bolig skal anses for opfyldt, selv om afdøde var enlig, eller  

 ejendommen i øvrigt har stået ubenyttet i boperioden, blot afdøde selv har  

 benyttet boligen frem til dødsfaldet.
 Bestemmelsen svarer til ejendomsavancebeskatningslovens § 14, stk. 1, der  

 foreslås ophævet i forbindelse med overflytningen til dødsboskatteloven.
Stk. 4 omhandler frigørelsesafgift af fast ejendom, der er  

 erhvervet som led i næring.
Efter ligningslovens § 4 A, stk. 1, kan sælgeren  

 ved opgørelse af fortjeneste eller tab ved salg af ejendommen fradrage  

 frigørelsesafgift, der er pålagt i vedkommendes ejertid.
 Det foreslås, at dødsboet skal kunne fradrage frigørelsesafgift, der er  

 pålagt ejendommen i afdødes eller ægtefællens ejertid.
 Bestemmelsen svarer til ligningslovens § 4 A, stk. 2, 1. pkt., der  

 foreslås ophævet i forbindelse med reglens overflytning til  

 dødsboskatteloven.
Stk. 5 omhandler aktier mv., der tidligere er blevet beskattet i  

 forbindelse med aktionærens fraflytning efter de særlige regler i  

 aktieavancebeskatningslovens § 13 a.
Det foreslås, at boet kan vælge at  

 opgøre fortjeneste eller tab ved afståelse af aktier mv. efter de særlige  

 regler i aktieavancebeskatningslovens § 13 a, stk. 6.
 Bestemmelsen ændrer ikke gældende ret.
Stk. 6 er en særregel, der definerer afståelsessummen i tilfælde,  

 hvor udlodning efter § 28 skal sidestilles skattemæssigt med afståelse.
Det  

 særlige ved denne situation er, at der ikke nødvendigvis sker nogen  

 udveksling af ydelser mellem dødsboet og udlodningsmodtageren.
Det foreslås, at i disse tilfælde skal det beløb, som aktivet er sat til i  

 boopgørelsen, betragtes som afståelsessum.
Hvis værdiansættelsen undergives  

 en sagkyndig vurdering efter reglerne i boafgiftslovens § 12, er det dog det  

 endelige vurderingsresultat, der skal betragtes som afståelsessum.
 Bestemmelsen svarer til de nuværende regler i kildeskattelovens § 30, stk.  

 4, 2. pkt., for så vidt angår tab og § 33, stk. 5, 2. pkt., for så vidt angår  

 fortjeneste.
Til § 28 § 28 fastlægger de skattemæssige konsekvenser for dødsboet af, at der sker  

 udlodning henholdsvis med succession og uden succession.
Regler om de  

 skattemæssige konsekvenser for modtageren af udlodning - med og uden  

 succession - foreslås placeret i kapitel 6.
 Selve begrebet udlodning er defineret ved § 96, stk. 1.
Bestemmelsen om udlodningens konsekvenser for dødsboet er opbygget  

 således, at stk. 1 indeholder hovedreglen om, at dødsboet ikke er  

 skattepligtigt af fortjeneste, der sker med succession.
Stk. 2 fastslår, at  

 tab altid sidestilles med salg, og stk. 3 indeholder grundreglen om, at  

 dødsboet altid kan bestemme, at fortjenesten skal beskattes i boet, selv om  

 alle øvrige betingelser for succession er opfyldt.
Særregler, der begrænser  

 adgangen til succession ved udlodning af visse aktiver (fast ejendom og  

 børsnoterede aktier), er samlet i § 29.
 Nærværende bestemmelse og § 29 er i alt væsentligt en videreførelse af  

 kildeskattelovens § 33, men er for at lette overblikket struktureret på en  

 anden måde.
 Bestemmelsens stk. 1 fastslår, at fortjeneste ved udlodning med  

 succession ikke skal medregnes ved opgørelsen af dødsboets skattepligtige  

 indkomst.
 En tilsvarende bestemmelse findes ikke i den gældende lovtekst i  

 kildeskatteloven, men fremgår indirekte af kildeskattelovens § 33, stk. 1, 1.  

 pkt., hvorefter succession indebærer, at modtageren succederer i dødsboets  

 skattemæssige stilling.
Stk. 2 angår tilfælde, hvor der ved udlodningen konstateres et  

 tab.
Det foreslås, at der ikke skal kunne succederes i tab, dvs. tab altid i  

 skattemæssig henseende skal henføres til boet.
Ved tab ligestilles udlodning  

 således altid med salg.
Bestemmelsen svarer til den gældende § 30, stk. 4, 1.  

 pkt., i kildeskatteloven.
 Det foreslås i 2. pkt., at den afståelsessum, der skal indgå i beregningen  

 af, om en afståelse er sket med fortjeneste eller tab, skal være den værdi,  

 hvortil aktiverne er opført i boopgørelsen, eventuelt efter at der er  

 foretaget sagkyndig vurdering efter boafgiftslovens § 12.
Stk. 3 giver dødsboet adgang til at bestemme, at avancebeskatning  

 skal ske i boet, selv om alle betingelser for udlodning med succession i  

 øvrigt er opfyldt.
Bestemmelsen er formuleret således, at avancebeskatning i  

 boet forudsætter en tilkendegivelse fra dette.
Hvis boet ikke tilkendegiver,  

 om der ønskes succession eller ej, sker der således succession.
I forhold til de gældende regler foreslås der den ændring, at boet skal  

 kunne vælge at udlodde et aktiv delvis med og delvis uden succession.
Som  

 omtalt i bemærkningerne til § 37 findes der ikke længere at være nogen reel  

 begrundelse for at opretholde et forbud mod udlodning delvis med og delvis  

 uden succession.
 Bestemmelsen svarer med den ovennævnte udvidelse til den nuværende regel i  

 kildeskattelovens § 33, stk. 5, 1. og 2. pkt.
Til § 29 Bestemmelsens stk. 1 er en særregel, der begrænser adgangen til  

 succession ved overtagelsen af fast ejendom.
Reglen er formuleret således, at  

 fortjenesten i visse tilfælde skal beskattes i boet, hvilket udelukker  

 succession.
Det foreslås således, at der ikke kan succederes i fast ejendom, medmindre  

 ejendommen blev anvendt til erhvervsvirksomhed.
Som udgangspunkt skal  

 fortjeneste ved udlodning af anden fast ejendom beskattes på samme måde som  

 fortjeneste ved salg, jf. § 27, stk. 1.
 Hvis ejendommen omfattes af ejendomsavancebeskatningslovens § 8  

 (parcelhusreglen) eller § 9, stk. 4, er fortjenesten imidlertid ikke  

 skattepligtig, og hvis ejendommen omfattes af ejendomsavancebeskatningslovens  

 § 9, stk. 1, er fortjenesten kun delvis skattepligtig, jf. henvisningen til §  

 27, stk. 3. For ejendomme omfattet af ejendomsavancebeskatningslovens § 8 og  

 § 9, stk. 4, er succession udelukket.
 Bestemmelsen svarer til de nugældende regler i kildeskattelovens § 30,  

 stk. 2, 3. pkt.
Stk. 2 er en særregel, der fastlægger de skattemæssige  

 konsekvenser af udlodning af børsnoterede aktier.
Beskatningen afhænger af  

 størrelsen af den enkelte udlodning.
En enkelt udlodning betyder i denne  

 forbindelse en særskilt udlodning og ikke en samlet udlodning.
Har samme  

 arving modtaget såvel a conto-udlodning som udlodning ved boets slutning,  

 betragtes dette således som to udlodninger.
Hvis den enkelte udlodning ikke overstiger et grundbeløb på 107.300 kr.  

 (1997-niveau), skal fortjeneste ved udlodningen beskattes i boet.
Det ses  

 heraf, at hvis boets samlede beholdning af børsnoterede aktier ligger under  

 grundbeløbet, skal fortjeneste ved udlodningen under alle omstændigheder  

 beskattes i boet.
Hvis derimod den enkelte udlodning overstiger grundbeløbet, skal kun den  

 del af udlodningen, der ligger under grundbeløbet, beskattes i boet.
Resten  

 af udlodningen omfattes af de almindelige regler for udlodning i  

 dødsboskatteloven, jf. for så vidt angår muligheden for succession og den  

 efterfølgende beskatning af modtageren reglerne i kapitel 6. Hvis modtageren  

 succederer, afhænger det af de almindelige regler i  

 aktieavancebeskatningsloven, om en senere afståelse af aktierne er skattefri  

 for modtageren, jf. herved forslagets § 35, stk. 1, 3. pkt.
 Hvis den aktiepost, der udloddes, er sammensat af aktier, der er anskaffet  

 af afdøde på forskellige tidspunkter, foreslås det i sidste pkt., at det  

 fortrinsvis er fortjeneste vedrørende de først anskaffede aktier, der  

 beskattes i boet, dvs. at der fortrinsvis succederes i de sidst anskaffede  

 aktier.
 Efter stk. 3 skal beløbsgrænsen for den del af udlodningen, der  

 altid skal beskattes i boet, reguleres efter personskattelovens § 20. Det  

 betyder, at grundbeløbet på 83.300 kr. (1987-niveau) svarer til en  

 beløbsgrænse på 107.300 kr. i 1997-niveau.
 Bestemmelserne i stk. 2 og 3 svarer til den gældende § 10 i  

 aktieavancebeskatningsloven, der foreslås ophævet i forbindelse med reglernes  

 overflytning, samt til den gældende § 30, stk. 2, 2. pkt., i  

 kildeskatteloven.
Til § 30 I stk. 1 foreslås det, at dødsboskatten som hidtil skal være en  

 proportionalskat, og at den, jf. § 19, stk. 2, skal beregnes af hele  

 bobeskatningsindkomsten.
Skatteprocenten skal som hidtil være 50.
 Bestemmelsen svarer med den udvidelse, der følger af § 19, stk. 2, til  

 personskattelovens § 15, stk. 1.
 I stk. 2 foreslås det, at der i dødsboets beregnede skat gives et  

 bofradrag på 4.600 kr. (1997) pr. påbegyndt måned fra og med måneden efter  

 den måned, hvori dødsfaldet er sket, og til og med den måned, hvori  

 skæringsdagen i boopgørelsen, dog ikke en tillægsopgørelse, er placeret.
Bestemmelsen er i overensstemmelse med den gældende regel i  

 personskattelovens § 15, stk. 7, men foreslås tilpasset dødsboskiftelovens  

 regler, hvorefter et privatskiftet bo skal være afsluttet senest på  

 etårsdagen for dødsfaldet.
Det sikres herved, at der ikke umiddelbart er  

 skattemæssigt incitament til at vælge bobestyrerskifte fremfor privat skifte.
Når skifteretten efter dødsboskiftelovens § 31, stk. 2, eller § 66, stk.  

 3, har tilladt, at man udskyder afviklingen af afgrænsede dele af boet,  

 vedvarer dødsboets skattepligt mht. disse dele af boet frem til skæringsdagen  

 i tillægsopgørelsen, jf. § 5, stk. 4. Der gives ikke yderligere bofradrag for  

 perioden fra skæringsdagen i boopgørelsen til skæringsdagen i  

 tillægsopgørelsen.
Bofradrag og mellemperiodefradrag, der ikke har kunnet  

 udnyttes frem til skæringsdagen i boopgørelsen, kan imidlertid udnyttes i  

 eventuel indkomst af de afgrænsede dele af boet frem til skæringsdagen i  

 tillægsopgørelsen.
 Stk. 3 om mellemperiodefradrag har sammenhæng med bestemmelsen i §  

 19, stk. 2, om, at dødsbobeskatningen omfatter både mellem- og boperioden.
Det foreslås, at der for denne periode gives et fradrag, der erstatter det  

 personfradrag, afdøde i levende live ville have oppebåret i henhold til de  

 almindelige regler i personskatteloven.
Fradraget gives pr. måned.
Fradraget  

 foreslås fastsat til 1.000 kr. i 1987-niveau svarende til 1.300 kr. i 1997.  

 Fradraget er fastsat, så det tilnærmelsesvis svarer til skatteværdien af et  

 personfradrag (30.600 kr. i 1997) beregnet med en skattesats på 50 pct.
 I stk. 4 foreslås en regel om fordeling af fradragene efter stk. 2  

 og 3 i tilfælde, hvor der som følge af en gift persons død opstår to boer,  

 der skiftes hver for sig, jf. herved § 4, stk. 4.
Det foreslås, at fradragene fordeles på de to boer efter forholdet mellem  

 fællesboets skattepligtige indkomst og særboets skattepligtige indkomst.  

 Afsluttes de to boer på to forskellige tidspunkter, foretages fordelingen  

 alligevel på basis af den samlede skattepligtige indkomst.
Det er således  

 ikke nødvendigt at foretage en periodeopdeling af indtægter og udgifter i det  

 bo, der har den længste boperiode.
Til gengæld må bobehandlerne være  

 opmærksom på, at endelig skatteberegning for det først afsluttede bo ikke kan  

 foretages, før begge boerne er afsluttet.
Bestemmelsen er ny i forhold til gældende ret.
Efter den nugældende regel  

 i personskattelovens § 15, stk. 7, 2. pkt., skal hvert bo uanset  

 indtægtsfordelingen have et halvt bofradrag, og der er ingen adgang til at  

 overføre eventuelle uudnyttede fradrag til det andet bo.
Stk. 5 angår skatteberegningen i de tilfælde, hvor afdøde eller  

 den efterlevende ægtefælle har anvendt enten virksomhedsordningen eller  

 kapitalafkastordningen.
Bestemmelsen svarer til bestemmelsen i § 14, stk. 3.
Bestemmelsen i stk. 6 omhandler resterende virksomhedsskat og  

 resterende konjunkturudligningsskat efter virksomhedsskatteloven.
Det  

 foreslås, at i det omfang sådanne skatter kunne være fremført til fradrag i  

 afdødes slutskat i dødsåret, skal de i stedet kunne fradrages i  

 dødsboskatten.
Bestemmelsen svarer til kildeskattelovens § 31, stk. 1, 3. og 4. pkt.
Den  

 er dog tilpasset forslaget om samlet beskatning af mellem- og boperiode.
 Stk. 7 omhandler afdødes negative skat af aktieindkomst efter  

 personskattelovens § 8 a, stk. 5. Det foreslås, at i det omfang sådan negativ  

 skat kunne være modregnet i afdødes slutskat i dødsåret, skal den i stedet  

 kunne fradrages i dødsboskatten.
Bestemmelsen svarer til kildeskattelovens § 31, stk. 1, 5. pkt.
Særreglen  

 i 6. pkt., hvorefter man »springer over mellemperioden« og anser  

 mellemperioden og dødsboets første indkomstår for tilsammen at udgøre et  

 indkomstår, foreslås ikke videreført i dødsboskatteloven, idet den er  

 overflødiggjort af forslaget om samlet beskatning af mellem- og boperioden.
Efter stk. 8 skal afdødes forudbetalte skatter i mellemperioden som  

 hovedregel godskrives boet.
Bestemmelsen, der er ny i forhold til de gældende  

 regler, er en umiddelbar konsekvens af forslaget i § 19, stk. 2, hvorefter  

 mellemperioden og boperioden beskattes under et.
 Indeholdt udbytteskat efter kildeskattelovens § 65 af aktieindkomst  

 omfattes ikke af stk. 8. Den indeholdte udbytteskat behandles i stedet efter  

 reglerne i § 32. Det betyder bl.a., at hele den indeholdte udbytteskat  

 modregnes i dødsboskatten, hvis det efterfølgende viser sig, at  

 aktieindkomsten er negativ.
Endvidere skal 25 pct.s-skatten efter kildeskattelovens § 48 E ikke  

 godskrives dødsboet, jf. 2. pkt.
Efter denne bestemmelse kan visse personer,  

 der flytter til Danmark i forbindelse med et ansættelsesforhold af begrænset  

 varighed, vælge at få arbejdsvederlaget beskattet med en fast skat på 25 pct.  

 25 pct.s-skatten er en fast skat, der i enhver henseende er beskatningen af  

 personens øvrige indkomst uvedkommende.
 Bestemmelsen om, at skatten af § 48 E-indkomst bliver endelig, er i  

 overensstemmelse med de gældende regler, jf. kildeskattelovens § 14 A, stk.  

 1.
Som beskrevet i bemærkningerne til § 12, stk. 2, falder den foreløbige  

 skattebetaling ikke sammen med optjeningsperioden, når afdøde har forskudt  

 indkomstår.
Stk. 9 skal sikre, at dødsboet også godskrives afdødes  

 foreløbige skatter, som er indeholdt eller forfaldet i perioden fra 1. januar  

 i det forskudte indkomstår til dødsfaldet, og som vedrører indtjeningen i det  

 forskudte indkomstår efter dødsfaldet.
Ligesom stk. 8 omfatter stk. 9 ikke  

 indeholdt udbytteskat efter kildeskattelovens § 65 af aktieindkomst og skat  

 vedrørende indkomst, som afdøde tidligere har valgt beskattet efter  

 kildeskattelovens § 48 E.
Efter stk. 10 skal beløbsgrænserne for fradragene i stk. 2 og 3  

 reguleres efter personskattelovens § 20. Grundbeløbene er på den baggrund  

 fastsat i 1987-niveau.
Med en regulering efter personskattelovens § 20 skal  

 grundbeløbene reguleres med et årligt beregnet reguleringstal.
Dette  

 reguleringstal udgør 128,7 i 1996. Derved bliver bofradraget 4.600 kr. og  

 mellemperiodefradraget 1.300 kr. pr. påbegyndt måned i 1997.
Til § 31 Bestemmelsen omfatter regler om udbetaling af negativ skat til et dødsbo,  

 der ikke kan udnytte et underskud i bobeskatningsindkomsten.
Efter forslaget skal dødsboet have udbetalt 30 pct. af et konstateret  

 underskud i bobeskatningsindkomst.
Beløbet skal opfattes som en  

 tilbagebetaling af for meget betalt skat, som afdøde og en eventuel ægtefælle  

 har betalt dels i årene forud for dødsfaldet og dels i boperioden.
 Bestemmelsen svarer til den gældende regel i kildeskattelovens § 31, stk.  

 3, idet der dog foreslås den proceduremæssige ændring, at den kommunale  

 skattemyndighed skal foretage udbetalingen ad egen drift, uden at afvente en  

 anmodning derom fra boet.
Baggrunden for, at en sådan bestemmelse eksisterer og foreslås bevaret,  

 er, at boet i mange tilfælde ikke vil kunne udnytte konstaterede  

 fradragsberettigede tab.
Det skyldes bl.a., at udlodning med succession kun  

 kan ske, når der ved en udlodning konstateres en fortjeneste.
Konstateres der  

 et tab, skal dette tab derimod altid fradrages i bobeskatningsindkomsten.
Til § 32 Bestemmelsen omhandler den skattemæssige behandling af aktieindkomst i et  

 dødsbo.
Bestemmelsen svarer til de gældende regler, der er indeholdt i  

 personskattelovens § 15.
Efter den foreslåede § 21, stk. 1, opgøres aktieindkomsten i  

 bobeskatningsperioden som udgangspunkt på samme måde som aktieindkomst for  

 personer.
Aktieindkomsten opgøres således ligesom for personer separat.
 Stk. 1 omhandler tilfælde, hvor aktieindkomsten for  

 bobeskatningsperioden ikke overstiger et grundbeløb på 26.400 kr. (34.000 kr.  

 i 1997-niveau), jf. personskattelovens § 8 a, stk. 1 og 2. Efter forslaget  

 skal sådan aktieindkomst ikke medregnes til bobeskatningsindkomsten  

 (skattepligtige indkomst, jf. § 19, stk. 2), men beskattes endeligt efter  

 personskattelovens § 8 a, stk. 1, dvs. med 25 pct.
 Bestemmelsen svarer til den gældende regel i personskattelovens § 15, stk.  

 2, 1. pkt.
Stk. 2 omhandler tilfælde, hvor aktieindkomsten for  

 bobeskatningsperioden overstiger den nævnte beløbsgrænse. 75 pct. af sådan  

 aktieindkomst medregnes til bobeskatningsindkomsten.
Det betyder, at sådan  

 indkomst effektivt beskattes med 371/2 pct., hvilket tilnærmelsesvis svarer  

 til beskatningen hos personer, hvor der efter personskattelovens § 8 a, stk.  

 2, betales 40 pct.
 Det foreslås videre, at indeholdt udbytteskat i hele bobeskatningsperioden  

 modregnes i dødsboskatten efter reglerne i kildeskattelovens § 67.
 Bestemmelsen svarer til de gældende regler i personskattelovens § 15, stk.  

 3.
Stk. 3 omhandler tilfælde, hvor den indeholdte udbytteskat konkret  

 overstiger den samlede skatteprocent af aktieindkomst.
Denne situation kan  

 forekomme, hvor der er konstateret tab, der er fradragsberettigede i  

 aktieindkomst.
Efter bestemmelsen skal det overskydende negative beløb så  

 vidt muligt modregnes i dødsboskatten efter reglerne i kildeskattelovens §  

 67. Er aktieindkomsten negativ, skal hele den indeholdte udbytteskat  

 modregnes i dødsboskatten.
 Bestemmelsen svarer til de gældende regler i personskattelovens § 15, stk.  

 4.
Stk. 4 omhandler tilfælde, hvor aktieindkomsten er negativ.
Det  

 foreslås, at der i disse tilfælde gives et fradrag i bobeskatningsindkomsten.  

 Fradraget udgør 50 pct. af negativ aktieindkomst, der ikke overstiger  

 beløbsgrænsen, og 75 pct. af negativ aktieindkomst, der overstiger  

 beløbsgrænsen.
 Bestemmelsen svarer til de gældende regler i personskattelovens § 15, stk.  

 5.
Til § 33 Det foreslås, at eventuel CFC-indkomst, der, jf. § 21, stk. 1, 2. pkt.,  

 ikke indgår i bobeskatningsindkomsten, ikke beskattes efter § 30, men i  

 stedet beskattes særskilt med 34 pct.
CFC-indkomsten opgøres samlet for hele  

 bobeskatningsperioden, jf. forudsætningsvis § 21, stk. 2, 1. pkt.
 Bestemmelsen sikrer, at dødsboet beskattes på samme måde af CFC-indkomst,  

 som personen i levende live ville være blevet, jf. personskattelovens § 8 b.  

 Bestemmelsen sikrer endvidere via henvisningen til § 92, stk. 1, 2 og 4,  

 kommunerne og amtskommunerne en tilsvarende andel af CFC-indkomsten, som de  

 ville have oppebåret i personens levende live.
Til kapitel 6 De gældende dødsboskatteregler, herunder såvel kildeskattelovens regelsæt  

 som enkeltstående bestemmelser i andre skattelove, indeholder i vidt omfang  

 regler, der regulerer den efterfølgende beskatning af efterlevende  

 ægtefæller, arvinger og legatarer, der modtager udlodning fra et dødsbo mv.  

 Hovedparten af disse regler vedrører avanceopgørelsen ved modtagerens  

 efterfølgende afståelse af aktiver, der er erhvervet ved udlodning.
Det foreslås, at reglerne om beskatningen af udlodningsmodtagerne  

 udskilles fra reglerne om beskatning af selve boet.
Af de nuværende regler  

 gælder nogle både for den efterlevende ægtefælle og for (andre) arvinger og  

 legatarer, mens andre er særregler, der kun gælder for den efterlevende  

 ægtefælle.
De regler, der er fælles, foreslås samlet i nærværende kapitel,  

 mens de regler, der kun gælder for ægtefællen, placeres i kapitel 7, der  

 tillige indeholder særlige beregningsregler vedrørende den efterlevende  

 ægtefælles beskatning i dødsåret mv.
 Som udgangspunkt finder kapitlets regler anvendelse, uanset om dødsboet er  

 fritaget for beskatning efter § 6. En del af reglerne finder dog ikke  

 anvendelse, hvis boet er skattefritaget; det gælder bl.a. reglerne om  

 skattemæssig succession i §§ 36-38.
Til § 34 Bestemmelsen fastlægger anvendelsesområdet for kapitlet.
Det er udlodning  

 fra dødsboer, der omfattes af § 3, stk. 1, dvs. de solvente, fuldt  

 skattepligtige dødsboer.
Reglerne finder tilsvarende anvendelse ved begrænset  

 skattepligtige boer, jf. § 53, stk. 2, og ved fuldstændigt skifte af uskiftet  

 bo i den efterlevende ægtefælles levende live, jf. § 71, stk. 3.
 Begrebet udlodning er defineret ved § 96, stk. 1.
Til § 35 Bestemmelsen indeholder grundreglerne for beskatning af  

 udlodningsmodtagere.
Stk. 1, 1. pkt., fastslår, hvornår modtagerens skattepligt  

 vedrørende de udloddede aktiver begynder.
Det gør den, når boets skattepligt  

 ophører efter § 5. Det er uden betydning, om det pågældende bo konkret er  

 fritaget for beskatning efter reglerne i § 6.
Det afgørende for skattepligtens overgang er skæringsdagen i den  

 pågældende boopgørelse og således ikke, hvornår aktivet rent faktisk  

 overgives til modtageren.
Såvel efter de gældende regler som efter  

 dødsboskifteloven vil der ofte være en vis tidsforskydning, således at  

 aktiver af væsentlig værdi først overgives, når boopgørelsen er blevet  

 endelig.
Dette har ingen skattemæssige konsekvenser.
 Bestemmelsen svarer indholdsmæssigt til de gældende regler i  

 kildeskattelovens § 17, stk. 2, 1. og 2. pkt.
 Det foreslås i 2. pkt. , at renteindtægter periodiseres således, at  

 modtageren kan modregne påløbne renter i tiden fra sidste forfaldsdag i  

 boperioden/mellemperioden og frem til skæringsdagen i de første forfaldne  

 renter efter skæringsdagen.
 Herved lovfæstes de gældende regler i SD-cirkulære nr. 14 af 8. maj 1987,  

 punkt 3. Det bemærkes, at dette cirkulære efter sin ordlyd kun finder  

 anvendelse på ikke skattefritagne boer, men at reglerne gælder tilsvarende  

 for skattefritagne boer, jf. herved Statens Ligningsdirektorats cirkulære nr.  

 321 af 7. marts 1972.
Bestemmelsen angår efter sin ordlyd kun renteindtægter.
Løbende indtægter  

 og udgifter af lignende art, f.eks. husleje, forpagtningsafgift,  

 renteudgifter og ejendomsskat, skal imidlertid, i det omfang der er tale om  

 fordeling mellem boet/mellemperioden og en udlodningsmodtager, periodiseres  

 på tilsvarende måde, jf. herved Statens Ligningsdirektorats cirkulære nr. 321  

 af 7. marts 1972.
 Efter 3. pkt. gælder skattelovgivningens almindelige regler som  

 udgangspunkt for den efterfølgende beskatning af udlodningsmodtageren. §§  

 36-40 indeholder en række særregler, der fraviger dette.
 Det nugældende regelsæt indeholder ingen bestemmelse svarende til 3. pkt.
Efter stk. 2 skal modtageren som anskaffelsessum for aktivet som  

 hovedregel regne med den værdi, som aktivet er sat til ved udlodningen.
Dette  

 gælder imidlertid ikke, når udlodningen sker med succession, jf. §§ 36-38.
 Bestemmelsen svarer indholdsmæssigt til den nuværende regel i  

 kildeskattelovens § 33, stk. 5, 3. pkt., og for så vidt angår tilfælde af a  

 conto-udlodning til kildeskattelovens § 17, stk. 2, 4. pkt.
 Bestemmelsen medfører i øvrigt, at ejendomsavancebeskatningslovens § 14,  

 stk. 3, kan ophæves som overflødig.
Til § 36 Bestemmelsen indeholder de centrale regler om succession ved udlodning fra  

 et dødsbo mv.
I modsætning til den succession, der omhandles af § 20, stk. 1,  

 (dødsboets succession i afdødes skattemæssige stilling), er succession i  

 forbindelse med udlodning ikke obligatorisk, men afhænger af en række forhold  

 med hensyn til boet, de pågældende aktiver og udlodningsmodtagerne.
Endvidere  

 kan der ikke succederes i passiver alene, hvilket har sammenhæng med, at  

 dødsbobehandlingen har til formål at få afviklet afdødes gældsposter.
 Af stk. 1, 1. pkt., fremgår en del af reglerne om, hvornår succession kan  

 ske, nemlig følgende:
 1) Der kan kun ske succession i forbindelse med udlodning.
 2) Dødsboet må ikke være skattefritaget efter § 6.
 3) Der kan (efter lovteksten) kun succederes med hensyn til aktiver.
Opregningen er ikke udtømmende.
Der gælder således nogle objektive regler  

 gående ud på, at der ikke kan succederes i visse aktivtyper.
Regler herom er  

 placeret i § 29. (Disse regler er formuleret således, at beskatning altid  

 skal ske i boet.
Dette indebærer, at succession er udelukket.) Endvidere er det, som det også fremgår af formuleringen af stk. 1, 1.  

 pkt., en betingelse, at der ved udlodningen konstateres en fortjeneste.  

 Konstateres der et tab, behandles udlodningen som et salg, det vil sige, at  

 tabet er fradragsberettiget i boet, jf. herved § 28, stk. 2.
 I tilknytning til de objektive regler gælder endvidere, at boet i ethvert  

 tilfælde kan beslutte, at der skal ske beskatning i boet, selv om alle øvrige  

 betingelser for succession er opfyldt, jf. § 28, stk. 3. Også denne regel  

 indebærer, at der ikke kan succederes.
Endelig gælder der nogle subjektive regler om, at visse  

 udlodningsmodtagere ikke kan succedere.
Reglerne herom er samlet i §§ 37 og  

 38.
Bestemmelsen i stk. 1 indeholder de ovenfor nævnte generelle  

 afgrænsninger af de tilfælde, hvor der kan ske sucession.
Bestemmelsen svarer  

 til de gældende regler i kildeskattelovens § 33, stk. 1, 1. pkt., stk. 2  

 (forudsætningsvis), stk. 3 og 4.
Ad betingelse 1: Udlodning er ved § 96, stk. 1, defineret således,  

 at der også er tale om udlodning, hvis arvingen m.fl. køber aktivet af  

 dødsboet, såkaldt »arvingskøb«.
Definitionen gælder også, hvis den  

 pågældende modtager køber værdier, der overstiger vedkommendes lod i boet.
Salg eller anden afståelse til nogen, der ikke er arveladerens  

 efterlevende ægtefælle, arving eller legatar, er derimod ikke udlodning, og  

 der kan ikke ske succession ved sådanne afståelser.
Salg eller anden  

 afståelse, der er sket i mellemperioden, er heller ikke udlodning, uanset om  

 afståelsen er sket til ægtefællen eller en person, der senere konstateres at  

 være arving eller legatar.
Ad betingelse 2: Efter kildeskattelovens § 33, stk. 2, skal  

 personer, der modtager udlodning fra et skattefritaget bo, benytte de  

 værdier, der er angivet i den endelige boopgørelse, som skattemæssig  

 anskaffelsessum.
Dette indebærer, at der ikke er adgang til succession, når  

 boet er skattefritaget.
Det foreslås, at denne regel bevares, og at den  

 tydeliggøres ved, at der i successionsbestemmelsen udtrykkelig henvises til  

 skattefritagelsesbestemmelsen.
 Ad betingelse 3: Det foreslås, at lovteksten, i lighed med den  

 gældende lovtekst i kildeskattelovens §§ 33, stk. 1, og 33 A, stk. 1, kun  

 omtaler succession med hensyn til aktiver.
Udlodning af passiver forekommer i praksis i forbindelse med udlodning af  

 et aktiv, således f.eks. når der udloddes en fast ejendom med indestående  

 prioritetsgæld, eller efter omstændighederne når der udloddes en  

 erhvervsvirksomhed i drift.
Hvis udlodningen af det pågældende aktiv sker med  

 succession, og hvis modtageren over for kreditor overtager gældshæftelsen  

 vedrørende de vedhængende passiver, er det anerkendt i praksis, at  

 udlodningsmodtageren tillige har succederet skattemæssigt med hensyn til de  

 vedhængende passiver, uanset at den gældende lovtekst ikke omtaler sådan  

 succession.
 Derimod kendes der i praksis ikke succession med hensyn til passiver, der  

 ikke kan anses for accessoriske i forhold til et udloddet aktiv.
 Lovforslaget tilsigter ingen ændring i praksis med hensyn til succession i  

 passiver.
 Stk. 2 beskriver retsvirkningerne af successionen.
Det foreslås i 1. og 2. pkt. , at en udlodningsmodtager, der  

 succederer, skattemæssigt stilles på samme måde som den, der anskaffede  

 aktivet, selv ville have været.
Ligestillingen gælder såvel for den løbende  

 beskatning af modtageren i dennes ejertid, f.eks. mht. afskrivninger og  

 nedskrivninger, som for en eventuel avancebeskatning ved modtagerens senere  

 afståelse af aktivet.
Der succederes også i den oprindelige erhververs  

 spekulationshensigt eller status som næringsdrivende.
For skatterelevante aktiver skal der ved beregningen af boafgifter  

 beregnes en passivpost, der modsvarer den latente skattebyrde, som modtageren  

 påtager sig ved udlodningen, jf. nærmere det samtidig hermed fremsatte  

 forslag til § 13 a i boafgiftsloven.
Efter 3. pkt. i nærværende  

 bestemmelse skal de forhold ved anskaffelsen, der er lagt til grund ved  

 beregning af sådanne passivposter, også gælde i relation til den  

 efterfølgende beskatning af modtageren.
Det betyder eksempelvis, at hvis et  

 udloddet aktiv ved passivpostberegningen er anset for at være erhvervet som  

 led i næring, vil aktivet ved modtagerens efterfølgende salg skulle beskattes  

 som et næringsaktiv, uanset hvor længe modtageren har ejet aktivet og uanset  

 modtagerens forhold i øvrigt.
Der foreslås i 4. pkt. en undtagelse til 3. pkt. for så vidt angår  

 anskaffelsessummen på børsnoterede aktier.
Her opretholdes anskaffelsessummen  

 kun så længe modtageren selv er skattepligtig af fortjeneste på børsnoterede  

 aktier.
Det vil sige, at hvis modtagerens beholdning af børsnoterede aktier  

 på et tidspunkt efter udlodningen ikke har oversteget beløbsgrænsen i  

 aktieavancebeskatningslovens § 4, stk. 2, i de tre forudgående år, skal  

 afdødes anskaffelsessum ikke længere lægges til grund ved beskatningen af  

 modtageren.
Hvis beløbsgrænsen for modtagerens aktiebesiddelse senere  

 overskrides, ansættes anskaffelsessummen for aktierne til kursværdien på det  

 tidspunkt, hvor beløbsgrænsen overskrides, jf. aktieavancebeskatningslovens §  

 7, stk. 1.
Det nugældende regelkompleks indeholder ingen bestemmelse svarende til  

 stk. 2, 1. og 2. pkt.
Indholdet kan i stedet udledes dels af  

 kildeskattelovens § 33, stk. 1, 1. pkt., (der fastslår, at modtageren  

 succederer i afdødes skattemæssige stilling på samme måde, som den  

 efterlevende ægtefælle succederer i afdødes skattemæssige stilling ved  

 uskiftet bo), og dels af § 30, stk. 1 og 2, der omhandler dødsboets  

 indtræden i afdødes skattemæssige stilling, når beskatning skal finde sted i  

 boet.
 Det foreslås, at successionsbestemmelsen ændres i forhold til  

 kildeskattelovens § 33, stk. 1, 1. pkt., således at det nu fremgår, at det er  

dødsboets skattemæssige stilling, udlodningsmodtageren succederer i.  

 Forud for denne succession ligger som altovervejende hovedregel dødsboets  

 succession i afdødes skattemæssige stilling efter § 20, stk. 1,  

 eventuelt i en ægtefælles stilling efter § 20, stk. 2. Imidlertid opnås som  

 noget nyt en udtrykkelig lovhjemmel for de skattemæssige konsekvenser af  

 succession i aktiver, der undtagelsesvis måtte være anskaffet af dødsboet.
 Bestemmelsens 3. pkt. er en videreførelse af den gældende regel i  

 kildeskattelovens § 33 A, stk. 3, mens 4. pkt. er en videreførelse af den  

 gældende regel i aktieavancebeskatningslovens § 10, stk. 1, 3. pkt.
Stk. 3 er en særregel for juridiske personer, der omfattes af  

 selskabsskattelovens § 1, stk. 1, nr. 1-2a eller 3a-5b, eller af  

 fondsbeskatningsloven.
Bestemmelsen begrænser ikke adgangen til udlodning med  

 succession.
Særreglen angår den efterfølgende beskatning, når disse juridiske  

 personer har erhvervet aktier mv. omfattet af aktieavancebeskatningsloven ved  

 udlodning med succesion.
For sådanne juridiske personer gælder efter aktieavancebeskatningslovens §  

 4, stk. 6, 1. pkt., en særregel, der gør fortjeneste ved afståelse af aktier  

 mv. efter mere end tre års besiddelsestid skattefri.
Det foreslås dog, at den  

 ovennævnte særregel ikke skal finde anvendelse, når aktierne mv. er erhvervet  

 ved udlodning med succession fra et bo.
Bestemmelsen svarer til den gældende regel i aktieavancebeskatningslovens  

 § 4, stk. 6, 2. pkt.
Denne foreslås ophævet i forbindelse med overflytningen  

 til dødsboskatteloven.
 Stk. 4 er ligeledes en særregel om den efterfølgende beskatning af  

 aktionærer, der har erhvervet aktier mv. ved udlodning med succession fra et  

 bo.
Aktionærer, der havde hovedaktionærstatus den 18. maj 1993, og som afstår  

 aktier erhvervet før den 19. maj 1993 med fortjeneste, er efter reglerne i  

 aktieavancebeskatningslovens § 7 a, stk. 1, berettiget til et nedslag i den  

 skattepligtige fortjeneste.
Det foreslås, at udlodningsmodtagere, der afstår  

 hovedaktionæraktier, som de har fået udloddet med skattemæssig succession,  

 ved opgørelsen af beregningsgrundlaget for dette nedslag skal anvende  

 udlodningsværdien i stedet for afståelsessummen.
 Bestemmelsen svarer delvis til den gældende regel i  

 aktieavancebeskatningslovens § 7 a, stk. 3, 3. pkt., der foreslås  

 omformuleret.
Stk. 5 er en særregel om den efterfølgende beskatning af personer,  

 der har erhvervet visse faste ejendomme ved udlodning med succession.
Det  

 drejer sig om faste ejendomme, der er erhvervet som led i næring, og som er  

 pålagt frigørelsesafgift.
Sælgeren af en sådan ejendom kan efter  

 ligningslovens § 4 A, stk. 1, ved opgørelse af fortjeneste eller tab ved  

 salget fradrage frigørelsesafgift, der er pålagt i vedkommendes ejertid.
Det foreslås, at hvis udlodningsmodtageren efterfølgende sælger en sådan  

 fast ejendom, kan modtageren fradrage frigørelsesafgift, der er pålagt i  

 afdødes, en efterlevende ægtefælles eller dødsboets ejertid, medmindre  

 frigørelsesafgiften forinden er tilbagebetalt eller bortfaldet.
Det foreslås  

 endvidere, at der ved beregning af passivpost efter boafgiftslovens § 13 a  

 skal tages hensyn til, at frigørelsesafgiften er fradragsberettiget.
 Bestemmelsen svarer til de gældende regler i ligningslovens § 4 A, stk. 2,  

 2. og 3. pkt., der foreslås omformuleret.
Til § 37 Bestemmelsen indeholder nogle subjektive begrænsninger i adgangen til succession som følge af arvingernes forhold.
Som det fremgår af § 96, stk. 1, er der efter de ved dette lovforslag  

 fastlagte definitioner tale om udlodning, selv om den pågældende (ved at yde  

 boet helt eller delvist vederlag) modtager aktiver, hvis værdi overstiger  

 vedkommendes andel i boet.
Det foreslås imidlertid i stk. 1, 1. pkt. ,  

 at kun en begrænset kreds af modtagere kan succedere fuldt ud i forbindelse  

 med en udlodning, der overstiger deres andel i boet.
Hertil kræves således,  

 at modtageren er afdødes efterlevende ægtefælle, barn, barnebarn, bror eller  

 søster, brors eller søsters barn eller barnebarn.
Adoptivforhold og  

 stedbarnsforhold sidestilles efter bestemmelsens 2. pkt. med naturligt  

 slægtskabsforhold, hvilket for så vidt angår adoptivforhold stiftet den 1.  

 januar 1957 eller senere allerede fremgår af adoptionslovens § 16.
 Afgrænsningen af personkredsen er den samme som afgrænsningen i den  

 gældende § 33, stk. 1, 2. pkt., i kildeskatteloven.
 Bestemmelsens 3. og 4. pkt. angiver, hvordan der skal forholdes,  

 hvis en udlodningsmodtager, der ikke er omfattet af den ovennævnte  

 personkreds, har modtaget værdier, der overstiger vedkommendes andel af boet.  

 Det foreslås, at der i disse tilfælde skal kunne ske udlodning med succession  

 i værdier, der svarer til andelen af boet, og udlodning uden succession med  

 deraf følgende retsvirkninger for boet og modtageren med hensyn til  

 overskydende værdier.
Forslaget er en fravigelse af de hidtil gældende regler, hvorefter et  

 enkelt aktiv ikke kan udloddes delvis med og delvis uden succession.
Der ses  

 ikke i dag at være nogen praktisk begrundelse for at opretholde et forbud mod  

 delvis succession.
Bestemmelsens 5. pkt. fastlægger ligesom 3. pkt. i  

 kildeskattelovens § 33, stk. 1, prioriteringen mellem aktiver med forskelligt  

 anskaffelsestidspunkt, når disse indgår i en samlet udlodning.
Det foreslås,  

 at gevinst vedrørende de først anskaffede aktiver skal beskattes i boet, mens  

 der kan succederes i de yngste aktiver.
Dette udgør en afvigelse i forhold  

 til den gældende bestemmelse.
 Afvigelsen er begrundet i, at bestemmelsen herved bliver parallel med  

 bestemmelsen i § 29, stk. 2, sidste pkt., der omhandler børsnoterede aktier,  

 og som svarer til det gældende § 10, stk. 1, sidste pkt., i  

 aktieavancebeskatningslovens § 10.
 Selv om nærværende bestemmelse efter sin ordlyd finder anvendelse på alle  

 aktiver, kan bestemmelsen kun anses at have betydning, når udlodningen består  

 af aktiver, hvor individualisering er vanskelig, såsom aktier, obligationer  

 el.lign.
 På grund af de nugældende regler om beskatning af avancer på aktier,  

 obligationer o.lign. i henholdsvis aktieavancebeskatningsloven og  

 kursgevinstloven har anskaffelsestidspunktet i dag reelt alene betydning i  

 tilfælde, hvor udlodningen består af en post børsnoterede aktier ejet under  

 tre år.
 Da anvendelsesområdet for nærværende bestemmelse og bestemmelsen i § 29,  

 stk. 2, sidste pkt., således reelt er sammenfaldende, foreslås det, at de to  

 bestemmelser også skal indeholde samme prioriteringsregel.
 Herved opnås, at en person, der f.eks. er indsat ved testamente til at  

 arve 107.300 kr. af en post børsnoterede aktier, som afdøde og boet tilsammen  

 har ejet i mindre end 3 år, og som ønsker at købe yderligere aktier af boet,  

 således at den samlede udlodning udgør 200.000 kr., fremover vil kunne  

 succedere med hensyn til de 82.700 kr., som afdøde har erhvervet sidst, mens  

 gevinsten vedrørende de først erhvervede 107.300 kr. skal beskattes i boet.
 Efter de gældende regler kan personen i det beskrevne eksempel derimod  

 ikke succedere, idet succession i de først erhvervede aktier er udelukket  

 efter aktieavancebeskatningslovens § 10, stk. 1, sidste pkt., mens succession  

 i de sidst erhvervede aktier er udelukket efter kildeskattelovens § 33, stk.  

 1, sidste pkt.
 Stk. 2 indeholder en særregel for, hvordan det afgøres, om en  

 afståelse overstiger den pågældende arvings eller legatars andel i boet.
Som nævnt ovenfor ad § 36, stk. 1, betingelse 3, er succession i passiver  

 i visse tilfælde mulig, hvis passivet er knyttet til et aktiv.
Succession i  

 passiver er imidlertid ikke hjemlet i lovteksten.
Selv om en  

 udlodningsmodtager overtager et passiv, er det således aktivets bruttoværdi  

 før fradrag for det medfølgende passiv, der skal sammenlignes med andelen i  

 boet.
Dog foreslås det ved stk. 2, at der skal tages hensyn til en eventuel  

 passivpost beregnet efter boafgiftslovens § 13 a.
Baggrunden for, at der  

 foreslås en afvigende regel for så vidt angår disse passivposter i forhold  

 til passiver, der udgøres af udækkede gældsposter, er, at passivposter efter  

 boafgiftslovens § 13 a er begrænset til tilfælde, hvor der til overtagelsen  

 er knyttet et latent skattetilsvar, og at passivposten er maksimeret ved lov,  

 således at dødsboet og modtageren ikke frit kan regulere størrelsen i  

 opadgående retning.
Det findes derfor rimeligt, at disse passivposter kan  

 fragå ved opgørelsen af aktivets værdi, mens det modsatte skal gælde for  

 passiver, med hensyn til hvilke det står dødsboet og modtageren frit for at  

 vælge, om passivet skal følge aktivet eller dækkes af boet forud for  

 udlodningen.
Til § 38 Der foreslås indført regler om, at en udlodningsmodtager, der ikke er  

 hjemmehørende i Danmark, kun kan succedere i aktiver, hvis aktivet efter  

 udlodningen fortsat kan beskattes her.
 Bestemmelsen omfatter udlodningsmodtagere, der forud for udlodningen slet  

 ikke var skattepligtige til Danmark, begrænset skattepligtige modtagere samt  

 modtagere, der er fuldt skattepligtige til Danmark, men som i henhold til en  

 dobbeltbeskatningsoverenskomst er hjemmehørende i udlandet.
Bestemmelsen sikrer, at aktiver, hvorpå der hviler latente skatter som  

 følge af genvundne afskrivninger eller kapitalgevinster, kun kan udloddes med  

 succession til udenlandske personer, selskaber, fonde mv., hvis aktivet efter  

 udlodningen fortsat kan beskattes i Danmark.
Det er således en betingelse, at  

 hverken de interne danske skattepligtsregler eller en eventuel  

 dobbeltbeskatningsoverenskomst medfører, at en fortjeneste ved afståelse af  

 aktivet efter udlodningen ikke kan beskattes her i landet.
I praksis vil en udenlandsk udlodningsmodtager herefter kunne succedere i  

 aktiver knyttet til et fast driftssted eller i en fast ejendom beliggende her  

 i landet.
Ved et videresalg, ophør af det faste driftssted osv. vil  

 fortjenesten blive beskattet i Danmark efter de almindelige regler herom.
Bestemmelsen svarer til kildeskattelovens § 33 C, stk. 7-9, om succession  

 ved familieoverdragelse.
Ved forslaget opnås således på dette punkt  

 parallellitet mellem de to regelsæt om succession.
Den gældende § 13 c i aktieavancebeskatningsloven begrænser udenlandske  

 arvingers adgang til succession i visse aktier, nemlig aktier ejet i mere end  

 tre år og aktier ejet i mindre end tre år, der er erhvervet i forbindelse med  

 virksomhedsomdannelse.
Da den her foreslåede begrænsning vil omfatte alle  

 aktier, herunder aktier ejet i mindre end tre år, selv om de ikke er  

 erhvervet i forbindelse med virksomhedsomdannelse, bliver §13 c i  

 aktieavancebeskatningsloven overflødig som særregel.
Bestemmelsen foreslås  

 derfor ophævet.
I forbindelse hermed ophæves samtidig henstandsreglen i § 13  

 c, stk. 3.
Til § 39 Bestemmelsen omfatter en række særregler, der kun gælder til fordel for  

 den eller dem, der har modtaget afdødes erhvervsvirksomhed ved udlodning.
Det foreslås i stk. 1 , at modtageren af en erhvervsvirksomhed kan  

 overtage forskudsafskrivninger og investeringsfondshenlæggelser på de for  

 afdøde gældende betingelser (- i tilfælde af, at den efterlevende ægtefælles  

 erhvervsvirksomhed udloddes, sker overtagelsen på de for denne gældende  

 betingelser). Reglerne gælder kun til fordel for en person.
Hvis virksomheden  

 udloddes til flere i forening, kan kun en af disse således udnytte hver  

 enkelt regel.
Baggrunden herfor skal søges i reglerne om efterbeskatning.  

 Skal forskudsafskrivningerne eller investeringsfondshenlæggelserne  

 efterbeskattes, skal efterbeskatningen nemlig gennemføres ved genoptagelse af  

 afdødes skatteansættelser, jf. herved § 87, stk. 4. Hvis overtagelsen skulle  

 kunne fordeles på flere udlodningsmodtagere, ville det være nødvendigt at  

 fastsætte særdeles komplicerede regler for efterbeskatningen i de tilfælde,  

 hvor kun nogle af modtagerne udnyttede deres andel af forskudsafskrivningerne  

 eller investeringsfondshenlæggelserne, eller hvis en af udlodningsmodtagerne  

 anmodede om efterbeskatning før tiden efter de almindelige regler herom i  

 henholdsvis afskrivningsloven og investeringsfondsloven.
 For så vidt angår forskudsafskrivningerne svarer bestemmelsen i nr. 1 til  

 dele af afskrivningslovens § 29 R, stk. 2.
 For så vidt angår investeringsfondshenlæggelserne svarer bestemmelsen i  

 nr. 2 til investeringsfondslovens § 10, stk. 4.
 Stk. 2-4 angår virksomhedsordningen og kapitalafkastordningen.
 Efter de gældende regler i virksomhedsskattelovens § 18 kan en  

 efterlevende ægtefælle, arving eller legatar, der får udlagt virksomheden fra  

 et ikke skattefritaget bo, overtage indestående på konto for opsparet  

 overskud i virksomhedsordningen. Ægtefællen kan også overtage  

 indskudskontoen.
Overtagelsen kan ske, selv om virksomhedens værdi overstiger modtagerens  

 andel i boet.
En testamentsarving eller legatar, der ikke er arveberettiget  

 som følge af sit slægtskabsforhold til afdøde, kan dog højst overtage et  

 indestående på konto for opsparet overskud, der svarer til arvens størrelse.
Udlægsmodtageren skal overtage virksomheden eller en del af den med  

 henblik på at føre den videre.
Den pågældende behøver ikke at overtage  

 virksomheden med det omfang, den havde før dødsfaldet eller under  

 bobehandlingen.
Hvis virksomheden er helt ophørt under bobehandlingen, kan  

 kontoen ikke overtages.
Konto for opsparet overskud overtages med den størrelse, den havde med  

 dødsdagen som skæringsdag.
Udlægsmodtageren kan dog vælge kun at overtage en  

 del af kontoen.
 Hvis udlægsmodtageren efter at have overtaget konto for opsparet overskud  

 ikke anvender virksomhedsordningen, gælder de almindelige regler om  

 beskatning af opsparet overskud ved ophør, jf. virksomhedsskattelovens § 15  

 b.
Hvis virksomheden udlægges til flere, bestemmer boet, hvordan konto for  

 opsparet overskud skal fordeles mellem dem.
Dette gælder, hvadenten  

 udlægsmodtagerne overtager virksomheden i sameje, eller afdødes  

 virksomhedsaktiviteter deles mellem dem.
Det er dog en forudsætning, at  

 udlægsmodtagerne fortsætter en del af afdødes virksomhed.
 En udlægsmodtager kan modsætte sig at overtage konto for opsparet  

 overskud, selv om vedkommende overtager virksomheden eller en del af denne.
 Konto for opsparet overskud kan overtages uafhængigt af, om  

 udlægsmodtageren succederer i virksomhedens enkelte aktiver efter reglerne i  

 kildeskatteloven.
Når udlægsmodtageren, efter at have overtaget konto for opsparet overskud,  

 hæver af kontoen, medregnes det hævede beløb tillige med den til det hævede  

 beløb svarende foreløbige virksomhedsskat til udlægsmodtagerens personlige  

 indkomst.
Den forløbige virksomhedsskat modregnes i udlægsmodtagerens og en  

 eventuel ægtefælles skat for det pågældende år og de nærmest efterfølgende 5  

 år, men kan ikke udbetales kontant, jf. virksomhedsskattelovens § 10, stk. 3.
For så vidt angår kapitalafkastordningen kan indestående på  

 konjunkturudligningskontoen ikke overtages.
Der er ikke hjemmel hertil i de  

 gældende regler i virksomhedsskattelovens § 22 b.
De gældende regler for virksomhedsordningen foreslås i store træk  

 videreført, men tilpasset dødsboskattelovens øvrige elementer.
Endvidere  

 foreslås der indført parallelle regler for konjunkturudligningsordningen i  

 kapitalafkastordningen.
Det foreslås således i stk. 2 , at den, der overtager en  

 virksomhed, med hensyn til hvilken afdøde eller dennes ægtefælle har anvendt  

 virksomhedsordningen i indkomståret forud for dødsåret, kan overtage  

 indestående på konto for opsparet overskud.
Konto for opsparet overskud kan  

 overtages med den størrelse, den har ved udløbet af indkomståret forud for  

 dødsåret.
Det foreslås, at den, der overtager en del af en erhvervsvirksomhed, kun  

 kan overtage en forholdsmæssig del af indestående på konto for opsparet  

 overskud.
Det vil sige, at overtager flere udlodningsmodtagere virksomheden i  

 sameje, kan de overtage indestående på konto for opsparet overskud i samme  

 forhold, som de overtager virksomheden.
Overtages en af flere virksomheder,  

 jf. virksomhedsskattelovens § 2, stk. 3, fordeles det opsparede overskud  

 mellem virksomhederne efter reglerne i § 10, stk. 3. Det vil sige, at boet -  

 i modsætning til efter de gældende regler - ikke kan bestemme, hvem af  

 modtagerne, der skal overtage indestående på konto for opsparet overskud  

 eller en del deraf.
 Modtagerne kan ligesom efter de gældende regler afslå helt eller delvist  

 at overtage indestående på konto for opsparet overskud, selv om de overtager  

 virksomheden eller en del af den.
 Det foreslås, at det som hidtil skal være en forudsætning for at overtage  

 konto for opsparet overskud, at modtageren overtager virksomheden eller en  

 del deraf for at føre den videre.
Det er en forudsætning for overtagelse af indestående på konto for  

 opsparet overskud, at modtageren selv opfylder kravene i  

 virksomhedsskattelovens afsnit I.
Det vil bl.a. sige, at modtageren er  

 skattepligtig her i landet, herunder efter en indgået  

 dobbeltbeskatningsoverenskomst, af den virksomhed, hvortil det opsparede  

 overskud knytter sig.
En udenlandsk udlodningsmodtager vil således kun kunne  

 overtage indestående på konto for opsparet overskud knyttet til et fast  

 driftssted beliggende her i landet.
 I stk. 3 foreslås parallelle regler for  

 konjunkturudligningsordningen i kapitalafkastordningen.
I stk. 4 foreslås en afgrænsning af den kreds af modtagere, der kan  

 overtage et indestående på konto for opsparet overskud, der er større end  

 vedkommendes andel i boet.
Det foreslås, at den hidtidige afgrænsning  

 forlades til fordel for en afgrænsning, der følger afgrænsningen i § 37.
 De gældende regler i virksomhedsskattelovens § 18 foreslås ophævet.  

 Reglerne i stk. 3 om beregning af passivpost foreslås dog indsat som § 13 a,  

 stk. 4 og 5, i boafgiftsloven.
Det foreslås, at det - i modsætning til de gældende regler - skal være  

 muligt at overtage indestående på konto for opsparet overskud (og  

 konjunkturudligningskonto), selv om boet er fritaget for beskatning efter §  

 6. Forslaget skal ses på baggrund af, at der med de foreslåede regler i § 10  

 kan blive tale om efterbeskatning af indestående på konto for opsparet  

 overskud.
Det kan der ikke efter de gældende regler.
Endvidere er det, som  

 nævnt ovenfor ad stk. 2-4, allerede med de gældende regler ikke en betingelse  

 for overtagelse af indestående på konto for opsparet overskud, at  

 virksomheden, hvortil det opsparede overskud knytter sig, overtages med  

 succession.
Til § 40 Bestemmelsen omfatter en række særregler, der gælder for beskatningen af  

 udlodningsmodtagere i indkomstårene under og efter skiftet.
Det foreslås i stk. 1 , at beløb, som udlodningsmodtageren har  

 tilsvaret boet i forbindelse med en a conto-udlodning, ikke er  

 fradragsberettigede for udlodningsmodtageren.
Bestemmelsen modsvarer  

 forslaget i § 26, stk. 1, hvorefter sådanne beløb ikke er skattepligtige for  

 boet.
Det foreslås i stk. 2 , at beløb, som et bo udbetaler som renter  

 eller udbytte af boslod, arvelod eller legat, ikke er skattepligtige for  

 modtageren.
Bestemmelsen modsvarer forslaget i § 26, stk. 2, hvorefter  

 sådanne udgifter i boet skal behandles, som om der var tale om boslod,  

 arvelod eller legat.
Det betyder, at de ikke er fradragsberettigede i  

 bobeskatningsindkomsten.
 Det samlede indhold af de to bestemmelser svarer til indholdet af den  

 nugældende § 28, 1. pkt., i kildeskatteloven.
Det foreslås i stk. 3, at en udlodningsmodtager, der udfører  

 arbejde for boet, skal beskattes af et arbejdsvederlag, der svarer til, hvad  

 boet skulle have betalt andre for at udføre opgaverne.
Dette gælder, uanset  

 hvilket arbejdsvederlag der måtte være aftalt mellem boet og den pågældende.
 Bestemmelsen modsvarer forslaget i § 26, stk. 3, hvorefter boet har  

 fradragsret for et sådant arbejdsvederlag.
 Bestemmelsen svarer til den nugældende § 20 E i kildeskatteloven.
 Stk. 4 indeholder regler om lejeværdi.
 Efter statsskattelovens § 4, stk. 1, litra b, 2. pkt., og ligningslovens §  

 15 A, stk. 1, skal personer, der har bolig til rådighed i egen ejendom,  

 medregne lejeværdi af bolig i egen ejendom ved opgørelsen af den  

 skattepligtige indkomst.
Hvis afdøde ved dødsfaldet var skattepligtig af lejeværdien af en ejendom  

 efter de ovennævnte regler, foreslås det, at en efterlevende ægtefælle,  

 arving eller legatar, der i boperioden bebor (eller, hvis det er en  

 fritidsbolig, benytter) ejendommen, selv skal beskattes af lejeværdien.  

 Lejeværdien og et eventuelt fradrag for vedligeholdelsesudgifter opgøres  

 efter reglerne i ligningslovens §§ 15 A - 15 P.
Modtageren betragtes herved  

 som ejer af ejendommen, dvs. at opgørelsen sker på grundlag af vedkommendes  

 egne forhold og ikke på grundlag af afdødes forhold, jf. dog for den  

 efterlevende ægtefælles vedkommende særreglen i § 43, stk. 3.
I tilknytning hertil foreslås det, at eventuel faktisk betalt leje til  

 dødsboet skal nedsætte lejeværdien.
Hvis den faktisk betalte leje overstiger  

 lejeværdien, kan et overskydende negativt beløb dog ikke nedsætte anden  

 skattepligtig indkomst.
Den faktisk betalte leje vil være skattepligtig for  

 dødsboet efter almindelige regler.
Reglen gælder kun i boperioden.
Det er ligegyldigt, om ejendommen  

 efterfølgende udloddes til den pågældende, men efter udlodningen gælder  

 ligningslovens almindelige regler om lejeværdi fuldtud.
Forslaget udgør en afvigelse i forhold til den hidtil gældende praksis for  

 beskatning af lejeværdi i forbindelse med dødsfald.
Det gældende regelsæt  

 indeholder ingen bestemmelser derom, men efter praksis beskattes dødsboet i  

 boperioden af lejeværdien (beregnet efter de regler, der ville have været  

 gældende for modtageren), medmindre den pågældende har fået tillagt  

 boligretten ved testamente.
 Det foreslås i stk. 5 , at udlodningsmodtagerens fortjeneste ved en  

 efterfølgende afståelse af en ejerlejlighed, der er udlejet, ikke skal  

 beskattes efter ejerlejlighedsbeskatningsloven.
Som udgangspunkt er fortjeneste ved afståelse af ejerlejligheder, der ikke  

 er erhvervet som led i den skattepligtiges næring, skattepligtig efter  

 reglerne i ejendomsavancebeskatningsloven.
Ejerlejlighedsbeskatningsloven  

 indebærer, at der i forhold til ejendomsavancebeskatningsloven under visse  

 betingelser sker en skærpet beskatning af fortjeneste ved afståelse af  

 ejerlejligheder, der den 11. februar 1986 helt eller delvis var udlejet til  

 beboelse.
 Den udvidede beskatning berører skattepligtige, der afhænder en  

 ejerlejlighed efter, at lejeforholdet er ophørt, når der i en periode på  

 indtil 5 år forud for lejeforholdets ophør er sket ophør af lejeforhold i 5  

 andre af den skattepligtiges ejerlejligheder. 5 års perioden begynder 5 år  

 forud for tidspunktet for lejeforholdets ophør i den lejlighed, der afstås. 5  

 års perioden begynder dog ikke før den 12. februar 1986. Fortjeneste ved  

 afståelse af de 5 første ejerlejligheder beskattes efter  

 ejendomsavancebeskatningslovens regler.
 Konsekvensen af, at modtageren er fritaget for beskatning efter  

 ejerlejlighedsbeskatningsloven, er således, at beskatning i stedet sker efter  

 reglerne i ejendomsavancebeskatningsloven.
 Fritagelsen for beskatning efter ejerlejlighedsbeskatningslovens regler  

 gælder efter forslaget uafhængigt af, om boet var skattepligtigt eller  

 skattefritaget efter § 6, og i tilfælde af skattepligt er det ligegyldigt, om  

 modtageren har succederet i boets og dermed afdødes (eventuelt ægtefællens)  

 skattemæssige stilling eller ej.
 Det foreslås videre, at ophørte lejeforhold i ejerlejligheder erhvervet  

 ved udlodning ikke skal medregnes ved opgørelsen af antal ophørte lejeforhold  

 efter ejerlejlighedsbeskatningslovens § 1, stk. 4.
 Bestemmelsen svarer til ejerlejlighedsbeskatningslovens § 6, stk. 2, der  

 foreslås ophævet i forbindelse med overflytningen til dødsboskatteloven.
Til kapitel 7 Kapitlet indeholder særregler om beskatning af afdødes efterlevende  

 ægtefælle.
Reglerne gælder kun, når boet efter afdøde skiftes og omfattes af  

 § 2. Ved uskiftet bo o.lign. gælder i stedet reglerne i kapitel 10.
 Kapitlet indeholder regler om den efterlevende ægtefælles  

 indkomstopgørelse, skatteberegningen og indtræden i afdødes skatte- og  

 afgiftsmæssige henstandsordninger.
Til § 41 Bestemmelsen fastlægger anvendelsesområdet for kapitlet.
Efter stk.  

 1 skal afdøde for det første have været gift (og ikke separeret) ved  

 dødsfaldet.
For det andet skal der være tale om et bo, der omfattes af § 3,  

 stk. 1, dvs. et solvent, fuldt skattepligtigt dødsbo mv., der skiftes, og som  

 anses som et selvstændigt skattesubjekt, cfr. kapitel 10, der omhandler  

 beskatningen af den efterlevende ægtefælle, når der ikke er et selvstændigt  

 skattesubjekt.
Hvis afdøde var separeret ved dødsfaldet, og den efterlevende  

 fraseparerede ægtefælle modtager arv, er ægtefællen med hensyn til udlodning  

 stillet som alle andre udlodningsmodtagere, dvs. at reglerne i kapitel 6  

 finder anvendelse.
De særlige regler i dette kapitel finder derimod ikke  

 anvendelse.
Efter stk. 2 finder nogle af reglerne i kapitlet kun anvendelse,  

 hvis ægtefællerne var samlevende ved dødsfaldet.
Det drejer sig om tilfælde,  

 hvor der også efter gældende ret stilles krav om bestående samliv.
Samliv  

 kræves således i lejeværdireglen i § 43, stk. 3, og skatteberegningsreglerne  

 i § 50.
Til § 42 I stk. 1 fastslås det, at den efterlevende ægtefælle i dødsåret og  

 de efterfølgende indkomstår beskattes efter skattelovgivningens almindelige  

 regler med de ændringer, der følger af kapitlets øvrige bestemmelser.
 Der er tale om nedfældelse af et hovedprincip, der også eksisterer som  

 forudsætning for det nugældende regelsæt.
 Stk. 2 afgrænser den efterlevende ægtefælles skattefritagelse som  

 følge af, at visse indtægter og udgifter undergives dødsbobeskatning.
 Efter de gældende regler påhviler skattepligten vedrørende den  

 efterlevende ægtefælles fællesejeaktiver i boperioden dødsboet og ikke  

 ægtefællen selv, jf. forudsætningsvis kildeskattelovens § 17, stk. 1, 2.  

 pkt., og § 18, stk. 1, 2. og 3. pkt.
 Pga. bestemmelserne om skattefritagelse for mindre boer og  

 proportionalbeskatningen i de større boer (som bl.a. pga. bofradraget er mere  

 fordelagtig end personbeskatning) medfører de gældende regler typisk en  

 forringelse af den skattemæssige stilling for efterlevende ægtefæller med  

 negativ kapitalindkomst, f.eks. i form af renteudgifter vedrørende fast  

 ejendom, idet rentefradrag o.lign. mistes.
Det foreslås, at de gældende regler forlades til fordel for en model,  

 hvorefter den efterlevende ægtefælle fremover skal beskattes efter  

 personbeskatningsregler i dødsåret og i de øvrige indkomstår under  

 boperioden, som udgangspunkt uden hensyn til formueordningen.
Forslaget anses  

 for rimeligt på baggrund af de skiftemæssige regler, hvorefter den  

 efterlevende ægtefælle under skiftet bevarer sin fulde rådighed over sin del  

 af ægtefællernes hidtidige fælleseje og skilsmissesæreje, jf.  

 dødsboskiftelovens § 74. Forslaget vil endvidere løse det ovenfor beskrevne  

 problem med negativ kapitalindkomst, ligesom forslaget baner vejen for den  

 fælles dødsbobeskatning på afdødes side af mellem- og boperioden, jf. § 19,  

 stk. 2.
 Forslaget forudsætter, at der foretages en fuldstændig opdeling af  

 ægtefællernes respektive formuer på dødsdagen, jf. herved § 4, stk. 3, og  

 bemærkningerne dertil.
Forslaget om fuld personbeskatning af den efterlevende ægtefælle foreslås  

 fraveget i de tilfælde, hvor den efterlevende ægtefælles aktiver som led i en  

 materiel boslodsudveksling overdrages til boet med henblik på udlodning til  

 andre arvinger og legatarer efter førstafdøde.
Det foreslås, jf. § 4, stk. 2,  

 og § 20, stk. 2, at skattepligten vedrørende gevinst og tab ved udlodningen  

 påhviler dødsboet, og at dødsboet i disse tilfælde succederer i den  

 efterlevende ægtefælles stilling.
Skattepligten ligger hos dødsboet,  

 hvadenten dette konkret er skattefritaget eller ej.
Er dødsboet ikke  

 skattefritaget, kan modtageren endvidere succedere, dvs. at modtagerens  

 adgang til udlodning med succession ikke påvirkes af, at aktivet hidrører fra  

 den efterlevende ægtefælles del af formuen.
 I sammenhæng hermed foreslås det, at den efterlevende ægtefælle ikke er  

 skattepligtig af gevinst og tab i forbindelse med udlodning til andre af den  

 efterlevende ægtefælles formue.
Til § 43 Bestemmelsen indeholder en række særregler om opgørelsen af den  

 efterlevende ægtefælles skattepligtige indkomst.
Indledningsvis fastslås det  

 i stk. 1 , at den efterlevende ægtefælle som modtager af udlodning er  

 omfattet af bestemmelserne i kapitel 6. Der er tale om en  

 henvisningsbestemmelse uden selvstændigt indhold, der er indsat af hensyn til  

 overskueligheden.
Det foreslås i stk. 2 , at den efterlevende ægtefælle kan fradrage  

 sine udgifter til betaling af afdødes renteudgifter, der pga. afdødes forhold  

 var omfattet af ligningslovens § 5, stk. 7, 1. pkt.
Dette gælder, hvadenten  

 betalingen sker i dødsåret, i efterfølgende indkomstår under skiftet eller i  

 indkomstår, der ligger efter skiftets afslutning.
 Bestemmelsen svarer delvis til den gældende regel i ligningslovens § 5,  

 stk. 8, som foreslås ophævet i forbindelse med overflytningen til  

 dødsboskatteloven.
Stk. 3 omhandler lejeværdi af egen bolig.
Der er tale om en  

 særregel, der stiller den efterlevende ægtefælle gunstigere end den  

 almindelige regel for udlodningsmodtagere i § 40, stk. 4.
Efter det gældende regelsæt om beregning af lejeværdi af egen bolig, jf.  

 ligningslovens §§ 15 A ff, gælder der forskellige særligt lempelige  

 beregningsregler, hvis beboeren er fyldt 67 år, er fyldt 60 år og  

 førtidspensionist, eller er efterlønsmodtager.
Hvis ejendommen er beboet af  

 et ægtepar, er det uden betydning, om det er ejerægtefællen eller den anden  

 ægtefælle, der opfylder en af de særlige betingelser.
Det foreslås, at en efterlevende ægtefælle, der forbliver boende i  

 ejendommen efter dødsfaldet, og som derfor efter § 40, stk. 4, selv skal  

 beskattes af lejeværdien, skal bevare retten til at få beregnet lejeværdi  

 efter en af de lempelige regler, hvis afdøde ved dødsfaldet opfyldte  

 betingelsen herfor.
Det er således uden betydning, om den efterlevende  

 ægtefælle selv opfylder betingelsen.
Stk. 3 finder uafbrudt anvendelse fra dødsfaldet, dog under forudsætning  

 af, at den efterlevende ægtefælle fortsat selv bebor eller benytter  

 ejendommen, og, jf. 3. pkt., at den efterlevende ægtefælle ikke indgår nyt  

 ægteskab.
Sker dette, ophører adgangen til at få beregnet lejeværdien efter  

 de lempelige regler fra og med indkomståret efter det indkomstår, hvori det  

 nye ægteskab indgås, medmindre den pågældende selv eller den nye ægtefælle  

 opfylder betingelserne.
 Bestemmelsen svarer til de gældende regler i ligningslovens § 15 E, stk.  

 2, nr. 2, og § 15 F, stk. 2. Disse bestemmelser foreslås ophævet i  

 forbindelse med reglernes overflytning til dødsboskatteloven.
 I stk. 4 foreslås det, at den efterlevende ægtefælle kan overtage  

 afdødes etableringskontohensættelser, men således, at overtagelsen sker på de  

 for afdøde gældende betingelser.
 Bestemmelsen om den efterlevende ægtefælles overtagelse svarer  

 indholdsmæssigt delvis til den gældende regel i etableringskontolovens § 11,  

 stk. 4.
 Stk. 5 rummer en henvisning til kursgevinstlovens § 5, stk. 8.
Kursgevinstlovens § 5, stk. 7, indeholder regler om beskatningen af  

 gevinst, som en skyldner opnår ved ekstraordinær indfrielse af visse  

 kontantlån.
Kursgevinstlovens § 5, stk. 8, indeholder regler om, i hvilket  

 omfang reglerne i stk. 7 skal finde anvendelse ved ejerskifte, der skyldes  

 den tidligere ejers død.
Til § 44 Bestemmelsen angår ligesom de efterfølgende §§ 45-48 tilfælde, hvor afdøde  

 eller den efterlevende ægtefælle har drevet erhvervsvirksomhed.
Stk. 1 omhandler tilfælde, hvor den efterlevende ægtefælle enten  

 har drevet en erhvervsvirksomhed tilhørende afdøde eller har deltaget i  

 væsentligt omfang i driften af afdødes erhvervsvirksomhed.
Det foreslås, at  

 boet i disse tilfælde kan bestemme, at den efterlevende ægtefælle skal  

 beskattes af et almindeligt arbejdsvederlag for den indsats, der er ydet i  

 mellemperioden.
Stk. 2 omhandler den modsatte situation af stk. 1, dvs. tilfælde,  

 hvor afdøde enten har drevet en erhvervsvirksomhed tilhørende den  

 efterlevende ægtefælle eller har deltaget i væsentligt omfang i driften af  

 afdødes erhvervsvirksomhed.
Det foreslås i § 9, stk. 1, nr. 7, og § 22, stk.  

 1, nr. 7, at den efterlevende ægtefælle i disse tilfælde kan bestemme, at der  

 til bobeskatningsindkomsten eller til afdødes indkomst i mellemperioden skal  

 medregnes et almindeligt arbejdsvederlag for arbejde i mellemperioden.
Den  

 efterlevende ægtefælle kan i så fald fradrage et tilsvarende beløb i sin  

 indkomst i virksomheden.
De to bestemmelser foreslås indsat som erstatning for dele af  

 kildeskattelovens § 25 A.
Der henvises til bemærkningerne til § 9, stk. 1,  

 nr. 6 og 7.
For så vidt angår situationen i stk. 2 bemærkes, at bestemmelsen kun  

 finder anvendelse på en arbejdsindsats, der er ydet i mellemperioden.
Hvis  

 den efterlevende ægtefælle arbejder videre efter dødsfaldet, gælder i stedet  

 § 40, stk. 3. For så vidt angår vederlagsfastsættelsen er de to bestemmelser  

 parallelle, men efter § 40, stk. 3, er beskatning af vederlaget efter  

 dødsfaldet obligatorisk.
Til § 45 Bestemmelsen omhandler tilfælde, hvor afdøde har drevet en virksomhed, der  

 tilhørte den efterlevende ægtefælle.
Det foreslås, at den efterlevende  

 ægtefælle i visse relationer skal have adgang til at succedere i afdødes  

 skattemæssige stilling med hensyn til en sådan virksomhed.
Forslaget har sammenhæng med reglerne i kildeskattelovens § 25 A.
Ifølge  

 dennes stk. 1, der gælder for indkomstår, hvor begge ægtefællerne er i live  

 og samlevende ved indkomstårets udløb, skal indkomst, der vedrører en  

 erhvervsvirksomhed, medregnes ved indkomstopgørelsen for den ægtefælle, der  

 driver virksomheden, selv om den anden ægtefælle ejer virksomheden.
Anvendes  

 virksomhedsordningen eller kapitalafkastordningen, er det også den, der  

 driver virksomheden, der kan foretage opsparing af virksomhedens overskud  

 eller henlæggelse til konjunkturudligning.
Virksomhedsskatteloven indeholder ikke bestemmelser om de tilfælde, hvor  

 driften af en virksomhed overgår fra den ene ægtefælle til den anden.
Det  

 antages dog i praksis vedrørende virksomhedsordningen, at anvendelse af de  

 generelle bestemmelser i kildeskattelovens § 25 A ikke indebærer, at  

 virksomhedsordningen anses for ophørt.
Det vil sige, at der sker succession  

 mellem ægtefællerne.
Da kildeskattelovens § 25 A, stk. 1, imidlertid ikke finder anvendelse i  

 dødsåret, jf. bemærkningerne til § 9, stk. 1, nr. 7-8, beskattes indtægter og  

 udgifter af virksomheden i hele dødsåret hos den efterlevende ægtefælle.
De  

 særlige successionsregler skal ses i sammenhæng hermed.
Det foreslås i stk. 1 , at den efterlevende ægtefælle kan overtage  

 afdødes forskudsafskrivninger og investeringsfondshenlæggelser på de for  

 afdøde gældende betingelser.
Overtagelsen sker med virkning fra dødsårets  

 begyndelse.
 Stk. 2 og 3 omhandler virksomhedsordningen, mens stk. 4 og  

 5 omhandler kapitalafkastordningen.
Hvis afdøde ved udløbet af indkomståret forud for dødsåret anvendte  

 virksomhedsordningen, foreslås det som udgangspunkt, at der skal ske  

 efterbeskatning af indestående på konto for opsparet overskud ved udløbet af  

 indkomståret forud for dødsåret, idet sådant indestående medregnes til  

 afdødes mellemperiodeindkomst eller bobeskatningsindkomsten, jf. § 10, stk.  

 1, og § 24, stk. 1. Dette gælder, hvadenten den pågældende virksomhed  

 tilhørte afdøde eller den efterlevende ægtefælle.
Parallelle regler for  

 kapitalafkastordningen er foreslået i § 11, stk. 1, og § 25, stk. 1.
 Nærværende bestemmelses stk. 2 og 3 har sammenhæng med § 10, stk.  

 4, og § 24, stk. 4, mens stk. 4 og 5 har sammenhæng med § 11, stk. 4,  

 og § 25, stk. 4. I de nævnte bestemmelser foreslås det, at der i de tilfælde,  

 hvor virksomheden tilhørte den efterlevende ægtefælle, ikke skal ske  

 beskatning, hvis den efterlevende ægtefælle vælger at indtræde i afdødes  

 skattemæssige stilling med hensyn til konto for opsparet overskud,  

 henholdsvis konjunkturudligningskonto.
Ifølge stk. 2 kan den efterlevende ægtefælle vælge med virkning fra  

 begyndelsen af dødsåret at indtræde i afdødes skattemæssige stilling med  

 hensyn til indestående på konto for opsparet overskud, indskudskonto og  

 mellemregningskonto ved udløbet af indkomståret forud for dødsåret.
Hvis  

 virksomheden udgør en af flere virksomheder, kan den efterlevende ægtefælle  

 indtræde i afdødes skattemæssige stilling for så vidt angår en forholdsmæssig  

 del af indestående på konto for opsparet overskud, indskudskonto og  

 mellemregningskonto ved udløbet af indkomståret forud for dødsåret, jf.  

stk. 3 . Reglerne for beregningen af den forholdsmæssige del svarer  

 til reglerne i § 10, stk. 3.
 Bestemmelserne i stk. 4 og 5 vedrører kapitalafkastordningen og  

 foreslås udformet, så de er parallelle med de regler, der gælder for  

 virksomhedsordningen efter stk. 2 og 3.
Til § 46 Bestemmelsen omhandler tilfælde, hvor den efterlevende ægtefælle har  

 anvendt virksomhedsordningen, jf. stk. 1, eller  

 kapitalafkastordningen, jf. stk. 2, både omfattende en virksomhed, der  

 indgår i boet (et af boerne) efter afdøde, og en virksomhed, der tilhører den  

 efterlevende ægtefælle selv.
For virksomhedsordningens vedkommende omhandles  

 denne situation i § 10, stk. 2, jf. stk. 3, og § 24, stk. 2, jf. stk. 3. For  

 kapitalafkastordningens vedkommende omhandles situationen i § 11, stk. 2, jf.  

 stk. 3, og § 25, stk. 2, jf. stk. 3.
I § 10 og § 24 foreslås det, at hvis ægtefællen ved udløbet af  

 indkomståret forud for dødsåret anvendte virksomhedsordningen på en  

 virksomhed, der indgår i boet, skal der ske efterbeskatning af indestående på  

 konto for opsparet overskud ved udløbet af indkomståret forud for dødsåret,  

 idet sådant indestående medregnes til afdødes mellemperiodeindkomst eller  

 bobeskatningsindkomsten.
Hvis virksomheden udgør en af flere virksomheder,  

 skal der medregnes en forholdsmæssig del af indeståendet.
Det gælder dog ikke  

 i det omfang, det opsparede overskud overtages med succession efter reglerne  

 i § 39, stk. 2-3.
 Nærværende bestemmelses stk. 1 indeholder regler om regulering af  

 den efterlevende ægtefælles kapitalafkastkonto, konto for opsparet overskud  

 og indskudskonto i det tilfælde, hvor en af flere virksomheder indgår i boet  

 efter afdøde, mens en eller flere andre virksomheder fortsat indgår i den  

 efterlevende ægtefælles virksomhedsordning.
 Det foreslås, at kapitalafkastgrundlaget, konto for opsparet overskud og  

 indskudskonto ved udløbet af indkomståret forud for dødsåret nedsættes med en  

 forholdsmæssig andel.
 Regulering af indskudskonto og konto for opsparet overskud i forbindelse  

 med, at en af flere virksomheder overføres fra den efterlevende ægtefælles  

 virksomhedsordning til boet efter afdøde, sker uden om hæverækkefølgen i  

 virksomhedsskattelovens § 5.
I § 11 og § 25 foreslås det parallelt med ovenstående, at hvis ægtefællen  

 ved udløbet af indkomståret forud for dødsåret anvendte  

 kapitalafkastordningen på en virksomhed, der indgår i boet, skal der ske  

 efterbeskatning af indestående på konjunkturudligningskontoen ved udløbet af  

 indkomståret forud for dødsåret, idet sådant indestående skal medregnes til  

 afdødes mellemperiodeindkomst eller til bobeskatningsindkomsten.
Hvis  

 virksomheden udgør en af flere virksomheder, skal der medregnes en  

 forholdsmæssig del af indeståendet.
Det gælder dog ikke i det omfang,  

 henlæggelsen til konjunkturudligning overtages med succession efter reglerne  

 i § 39, stk. 3.
 Nærværende bestemmelses stk. 2 indeholder regler om forholdsmæssig  

 deling af den efterlevende ægtefælles konjunkturudligningskonto i tilfælde,  

 hvor en af flere virksomheder indgår i boet efter afdøde, mens en eller flere  

 andre virksomheder fortsat indgår i den efterlevende ægtefælles  

 kapitalafkastordning.
Til § 47 Bestemmelsen indeholder særregler for den efterfølgende beskatning af en  

 efterlevende ægtefælle, der har modtaget en selvstændig erhvervsvirksomhed,  

 en del heraf eller en af flere virksomheder, der før dødsfaldet var ejet af  

 afdøde, og hvor virksomhedsordningen, jf. virksomhedsskattelovens afsnit I,  

 tidligere har været anvendt.
Det er ligegyldigt, hvem der forud for  

 dødsfaldet drev virksomheden og anvendte virksomhedsordningen på den.
Hovedreglen går ud på, at den efterlevende ægtefælle kan overtage  

 indestående på indskudskontoen.
Bestemmelsen svarer for så vidt til den  

 gældende regel i virksomhedsskattelovens § 18, stk. 1, 4. pkt., men finder i  

 modsætning hertil også anvendelse, når boet er fritaget for beskatning efter  

 § 6.
 Som noget nyt foreslås det desuden i 4. pkt., at hvis den efterlevende  

 ægtefælle i forbindelse med udlodning overtager indestående på konto for  

 opsparet overskud efter § 39, stk. 2, skal ægtefællen samtidig  

 overtage indestående på indskudskontoen.
 Forslaget tilsigter at skabe sammenhæng mellem afdødes  

 virksomhedsskatteregnskab og den efterlevende ægtefælles  

 virksomhedsskatteregnskab.
 Forslaget tilsigter endvidere, i de tilfælde, hvor den erhvervsmæssige  

 virksomhed før dødsfaldet blev drevet af den efterlevende ægtefælle, at skabe  

 sammenhæng mellem den efterlevende ægtefælles virksomhedsskatteregnskab før  

 og efter skiftet.
Til § 48 Bestemmelsen omhandler den situation, hvor den efterlevende ægtefælles  

 erhvervsvirksomhed, med hensyn til hvilken ægtefællen har anvendt  

 virksomhedsordningen eller kapitalafkastordningen, udloddes til andre  

 arvinger eller legatarer efter førstafdøde som led i boslodsudvekslingen.
Efter hovedreglen i § 42, stk. 1, finder skattelovgivningens almindelige  

 regler for personer, anvendelse på den efterlevende ægtefælle i dødsåret og  

 de efterfølgende indkomstår.
I modsætning til de gældende regler foreslås  

 det, at den efterlevende ægtefælle fremover selv beskattes af indtægter og  

 udgifter vedrørende sin andel af ægtefællernes hidtidige fælleseje og sit  

 skilsmissesæreje foruden sit fuldstændige særeje.
 Bestemmelsens stk. 1 er for så vidt en gentagelse af princippet i §  

 42, stk. 1, for så vidt angår virksomhedsordningen og kapitalafkastordningen,  

 idet der samtidig henvises til særreglerne om udlodning i stk. 2 og 3.
 Det bestemmes i stk. 2 , at udloddes en erhvervsvirksomhed, en del  

 af en erhvervsvirksomhed eller en af flere virksomheder tilhørende den  

 efterlevende ægtefælle til andre arvinger eller legatarer efter afdøde, skal  

 indestående på konto for opsparet overskud, eventuelt en forholdsmæssig del  

 heraf, ved udløbet af indkomståret forud for dødsåret med tillæg af dertil  

 svarende virksomhedsskat medregnes ved opgørelsen af det beløb, der skal  

 beskattes i mellemperioden efter § 10, stk. 1, eller § 11, stk. 1, eller i  

 bobeskatningsperioden efter § 24, stk. 1, eller § 25, stk. 1. Der skal dog  

 ikke ske beskatning i det omfang indeståendet overtages af den, til hvem  

 virksomheden udloddes, jf. § 39.
 Reglen gælder kun ved udlodning, dvs. når andre arvinger eller legatarer  

 efter førstafdøde skal overtage virksomheden, jf. definitionen af udlodning i  

 § 96, stk. 1. Skal den efterlevende ægtefælle beholde virksomheden, men  

 vælger ægtefællen ikke at fortsætte i egen virksomhedsordning, skal der ske  

 beskatning af indestående på konto for opsparet overskud hos ægtefællen efter  

 reglerne i virksomhedsskattelovens § 15 b.
 I stk. 3 foreslås der parallelle regler vedrørende  

 kapitalafkastordningen.
Til § 49 Det foreslås, at der ikke skal være adgang til at overføre underskud  

 mellem den efterlevende ægtefælle og dødsboet og ej heller mellem den  

 efterlevende ægtefælle og afdødes mellemperiodeindkomst.
Underskudsoverførsel er heller ikke hjemlet i det gældende regelsæt.
Dette  

 kan udledes af ordlyden af personskattelovens § 13, stk. 2, og  

 virksomhedsskattelovens § 13, stk. 3, der begge betinger overførselsretten  

 af, at ægtefællerne er samlevende ved indkomstårets udløb.
Reglen udgør  

 således en præcisering, men ingen ændring i forhold til de nugældende regler.
Til § 50 Bestemmelsen indeholder særregler for skatteberegningen i dødsåret.
Det  

 foreslås i stk. 1 , at den efterlevende ægtefælle har ret til dobbelt  

 personfradrag.
Uudnyttet personfradrag kan hverken overføres til dødsboet  

 eller til en eventuel selvstændig skatteansættelse af  

 mellemperiodeindkomsten.
 Det foreslås endvidere i stk. 2 , at den efterlevende ægtefælle er  

 berettiget til dobbelt bundfradrag ved beregningen af mellemskatten efter  

 personskattelovens § 6 a.
Dobbelt personfradrag og dobbelt bundfradrag i mellemskatten forudsætter,  

 jf. § 41, stk. 2, at ægtefællerne var samlevende ved dødsfaldet.
Efter  

stk. 3 må den efterlevende ægtefælle derudover ikke være samlevende  

 med en ny ægtefælle ved udgangen af dødsåret.
 Reglerne vedrørende personfradraget svarer til de gældende regler i  

 personskattelovens § 10, stk. 7, 2. pkt., og tildels til stk. 9, 2. pkt.  

 Reglerne vedrørende bundfradrag i mellemskatten svarer til de gældende regler  

 i personskattelovens § 6 a, stk. 4, jf. § 8, stk. 4. Det findes dog  

 ufornødent at fastslå, at uudnyttet bundfradrag ikke kan overføres til en  

 eventuel selvstændig skatteansættelse af mellemperioden, idet der som følge  

 af overgangen til proportionalbeskatning ikke længere beregnes mellemskat for  

 mellemperioden, jf. herved § 14.
Til § 51 Ved udredningen af en afdød persons forhold konstateres det lejlighedsvis,  

 at skattemyndighederne har givet afdøde henstand med betaling af visse  

 skatter og afgifter efter regler herom.
Som altovervejende hovedregel  

 forfalder sådan betaling ved dødsfaldet.
I visse tilfælde har en efterlevende  

 dog mulighed for at indtræde i sådanne henstandsordninger.
Det foreslås, at  

 disse regler videreføres uændret.
Efter aktieavancebeskatningslovens § 13 a, stk. 1-4, skal der ved  

 skattepligtsophør i forbindelse med fraflytning - under visse betingelser -  

 ske beskatning af urealiserede fortjenester, der er optjent på visse aktier  

 indtil tidspunktet for fraflytningen.
Efter § 13 a, stk. 5, kan aktionæren  

 mod sikkerhed og betaling af tillæg få henstand med betaling af den pålignede  

 skat af de urealiserede fortjenester.
Beskatningen og dermed henstanden bortfalder, hvis aktionæren igen bliver  

 skattepligtig til Danmark.
Dør aktionæren, uden at beskatning og henstand er  

 bortfaldet, dvs. at aktionæren dør i udlandet, forfalder henstandsbeløbet og  

 tillægget til betaling.
Den efterlevende ægtefælle kan dog få tilladelse til  

 at indtræde i henstandsordningen.
Indtrædelsen sker på de for afdøde gældende  

 betingelser og er uafhængig af, om boet skiftes eller overtages af den  

 efterlevende ægtefælle til uskiftet bo.
 Det foreslås i stk. 1 , at den efterlevende ægtefælles adgang til  

 indtræden i henstandsordningen bevares i det hidtidige omfang.
Tilladelse til indtræden i henstandsordningen gives efter bestemmelsens  

 ordlyd af skatteministeren.
Det er hensigten, at skatteministerens kompetence  

 som hidtil skal være uddelegeret til told- og skatteregionerne, jf. herved  

 hovedreglen i § 2 i Skatteministeriets bekendtgørelse nr. 527 af 17. juni  

 1996 om sagsudlægning.
 Aktieavancebeskatningslovens § 13 a, stk. 5, 10. pkt., foreslås ophævet i  

 forbindelse med reglens overflytning til dødsboskatteloven.
Frigørelsesafgift forfalder efter § 5 i frigørelsesafgiftsloven til  

 betaling månedsdagen efter, at den afgiftspligtige har modtaget meddelelse om  

 afgiftens beregning.
Betaling senest månedsdagen efter forfaldsdagen anses  

 for rettidig.
Efter frigørelsesafgiftslovens § 6 kan der på visse betingelser  

 gives henstand med betaling af frigørelsesafgift.
Henstandsbeløbet forfalder  

 i så fald efter frigørelsesafgiftslovens § 7, stk. 1, ved ejerskifte.
 Det foreslås i stk. 2 , at henstandsbeløbet ikke skal forfalde,  

 hvis ejerskiftet sker som følge af ejerens død, og ejendommen udloddes til  

 den efterlevende ægtefælle.
 Bestemmelsen svarer til den gældende regel i frigørelsesafgiftslovens § 7,  

 stk. 2, 2. pkt., der foreslås ophævet i forbindelse med reglens overflytning  

 til dødsboskatteloven.
 Udover de to omtalte indtrædelsesregler findes der en indtrædelsesregel  

 vedrørende henstand med formueskat i kildeskattelovens § 89 A, stk. 6. Da  

 formueskatten og dermed behovet for en henstandsordning er afskaffet med  

 virkning fra 1997, og henstandsordningen således er under afvikling, foreslås  

 det, at den dertil hørende indtrædelsesregel for den efterlevende ægtefælle  

 ikke overflyttes til dødsboskatteloven.
Til kapitel 8 Kapitlet omhandler insolvente dødsboer, dvs. dødsboer, med hensyn til  

 hvilke skifteretten har truffet bestemmelse om insolvensbehandling efter  

 dødsboskiftelovens § 69.
 Efter de gældende regler omfattes insolvente dødsboer, der ikke er  

 erklæret konkurs, af de almindelige skatteregler for dødsboer, dvs. at boet  

 er fritaget for beskatning, hvis aktivmassen ved dødsfaldet ikke overstiger  

 den i personskattelovens § 16 nævnte grænse (der i 1997 ville være 836.600  

 kr.), og at det i givet fald er undergivet dødsbobeskatning.
I dødsboskiftelovens § 70 foreslås det, at de insolvente dødsboer skal  

 undergives en modificeret konkursbehandling.
I forlængelse heraf foreslås  

 det, at de insolvente dødsboer også i skattemæssig henseende skal behandles  

 som konkursboer, dvs. være omfattet af konkursskatteloven.
I § 19 i det  

 samtidig hermed fremsatte forslag til lov om ændring af forskellige skatte-  

 og afgiftslove og konkursloven (Ændringer som følge af dødsboskifteloven og  

 dødsboskatteloven m.v.) foreslås de nødvendige ændringer i  

 konkursskatteloven.
 I kapitel 8 findes enkelte særregler om samspillet mellem  

 dødsboskattelovens og konkursskattelovens regler for så vidt angår de  

 insolvente dødsboer.
Til § 51 Bestemmelsens anvendelsesområde fastslås ved stk. 1. Bestemmelsen  

 anvendes ved insolvente fuldt skattepligtige boer.
Det foreslås, at der ikke  

 skal foretages nogen særskilt skattemæssig vurdering af, hvorvidt et dødsbo  

 skal anses for insolvent, idet man i stedet følger dødsboskiftelovens regler,  

 således at dødsboet anses for insolvent, når (og kun når) skifteretten har  

 truffet beslutning om insolvensbehandling efter dødsboskiftelovens § 69.
 Det foreslås i stk. 2 , at de insolvente dødsboer omfattes af  

 konkursskattelovens regler.
Var afdøde gift ved dødsfaldet, og var kun afdøde insolvent, omfatter  

 insolvensbehandlingen kun afdødes formue.
Den anden ægtefælles formue opgøres  

 i overensstemmelse med de almindelige regler i dødsboskiftelovens kapitel 16  

 separat med henblik på boslodsudveksling (dvs. her overførsel af halvdelen af  

 nettoværdierne i den solvente ægtefælles andel af det hidtidige fælleseje  

 samt skilsmissesæreje uden modydelse).
 Er kun den efterlevende ægtefælle insolvent, sker en eventuel beskatning  

 af dødsboet, hvadenten den efterlevende ægtefælle er under konkurs eller ej,  

 uafhængigt heraf efter de øvrige bestemmelser i denne lov.
 Forslaget i stk. 3 om, at dødsfaldet skal træde i stedet for  

 tidspunktet for konkursdekretets afsigelse, udgør en afvigelse i forhold til  

 dødsboskiftelovens § 70, stk. 1, 2. pkt., hvorefter det er datoen for  

 skifterettens beslutning om insolvensbehandling, der træder i stedet for  

 konkursdekretets afsigelse.
Stk. 4 omhandler skifte af uskiftet bo i den efterlevende  

 ægtefælles levende live.
Insolvensbehandling omfatter i disse tilfælde hele  

 boet (og i givet fald også den efterlevende ægtefælles fuldstændige særeje),  

 idet der ikke skelnes mellem, om de enkelte formuedele hidrører fra den  

 førstafdøde eller den efterlevende ægtefælle.
 Det foreslås, at imødekommelsesdagen, jf. § 71, stk. 2, træder i stedet  

 for tidspunktet for konkursdekretets afsigelse.
Stk. 5 angår den situation, hvor der er iværksat afsluttende  

 skatteansættelse af afdødes indkomst ud fra den urigtige forudsætning, at  

 dødsboet er solvent, men fritaget for beskatning efter § 6, og hvor  

 skifteretten på et senere tidspunkt i boperioden træffer bestemmelse om  

 insolvensbehandling.
Det foreslås, at mellemperiodebeskatningen i disse  

 tilfælde ophæves, og at eventuelle beløb, som boet har indbetalt, modregnes i  

 skatten af konkursindkomsten.
I det omfang, dette ikke kan ske, skal beløbet  

 udbetales til boet.
 Har mellemperiodeskatteansættelsen i stedet resulteret i, at boet har fået  

 et beløb udbetalt efter § 30, stk. 3, er tilbagebetalingskravet omfattet af  

 konkurslovens § 93, nr. 3, idet der er tale om en gældspost, der opstår som  

 umiddelbar følge af beslutningen om insolvensbehandling.
Stk. 6 omhandler tilfælde, hvor et dødsbo i sin helhed genoptages  

 og undergives insolvensbehandling.
Det bemærkes herved, at dette efter  

 indførelsen af de nye dødsboskifteregler må antages at ville forekomme noget  

 hyppigere i praksis end hidtil, jf. herved bl.a. dødsboskiftelovens § 29. Det  

 foreslås, at en eventuel dødsbobeskatning eller mellemperiodebeskatning af  

 afdøde her ophæves.
Stk. 6 omfatter tillige tilfælde, hvor et bo, der er udleveret til  

 ægtefællen efter § 58, i sin helhed genoptages og undergives  

 insolvensbehandling, jf. herved bl.a. dødsboskiftelovens § 23, § 34, jf. §  

 29, og arvelovens § 16, stk. 2, som affattet ved lov nr. 384 af 22. maj 1996.  

 Det foreslås her, at beskatningen af den efterlevende ægtefælle efter §§  

 58-65 ophæves.
Det betyder navnlig, at den efterlevende ægtefælles  

 skatteansættelse for dødsåret må genoptages.
Stk. 7 omhandler tilfælde, hvor et bo, der oprindelig var  

 undergivet insolvensbehandling, konstateres at være solvent.
Det foreslås, at  

 eventuel konkursbeskatning ophæves, og at de øvrige bestemmelser i dette  

 lovforslag skal finde anvendelse uden hensyntagen til, at der har været  

 foretaget insolvensbehandling.
Hvilket afsnit af loven der herefter skal  

 finde anvendelse, afhænger af de almindelige regler i dødsboskifteloven og i  

 dette lovforslags §§ 3 og 58.
Til kapitel 9 Kapitlet indeholder reglerne om begrænset skattepligtige boer.
I videst  

 muligt omfang er reglerne i kapitel 3-7 gjort tilsvarende anvendelige.
 Kapitlet indledes med en bestemmelse, der fastlægger anvendelsesområdet og  

 hovedprincipperne, jf. § 53. Kapitlet er herefter opbygget således, at § 54  

 indeholder modifikationer til anvendelsen af kapitel 3, § 55 til kapitel 4  

 mv. (skattefritagne boer) og § 56 til kapitel 5 mv. (ikke skattefritagne  

 boer). I § 57 findes der særregler om boopgørelser, selvangivelser mv. i de  

 begrænset skattepligtige boer.
Reglerne for de begrænset skattepligtige boer er som nævnt i videst muligt  

 omfang udformet i overensstemmelse med de regler, der gælder for fuldt  

 skattepligtige boer.
Det forhold, at udenlandske boer ikke er omfattet af  

 dødsboskifteloven, medfører dog, at der må foretages en række nødvendige  

 justeringer.
Tilsvarende gælder, at den skattepligtige indkomst ikke omfatter  

 hele det udenlandske bos indkomst, men kun indkomst omfattet af  

 kildeskattelovens § 2 og kulbrinteskatteloven, som Danmark ikke efter en  

 indgået dobbeltbeskatningsoverenskomst er afskåret fra at beskatte.
Endelig  

 må der foretages visse justeringer som følge af, at en eventuel efterlevende  

 ægtefælle typisk slet ikke er skattepligtig til Danmark.
Til § 53 Stk. 1 fastlægger kapitlets anvendelsesområde.
Reglerne anvendes i  

 forbindelse med dødsboer, der behandles i udlandet, og som oppebærer visse  

 indtægter omfattet af kildeskattelovens § 2, jf. § 1, stk. 3 og 4.
Det foreslås, at udenlandske boer altid behandles efter regelsættet i  

 afsnit II.
Dette gælder uanset den skiftemæssige behandlingsmetode i  

 udlandet, uanset om afdødes efterlevende ægtefælle skulle være enearving, og  

 uanset om der i udlandet undtagelsesvis skulle være regler svarende til de  

 danske regler om uskiftet bo.
Reglerne i afsnit III er hermed uden betydning  

 for begrænset skattepligtige boer, hvilket også svarer til gældende praksis.  

 Også reglerne i afsnit IV om boudlæg er uden betydning, idet de forudsætter  

 en dansk skifterets medvirken.
Insolvente fuldt skattepligtige boer behandles, jf. kapitel 8, ikke efter  

 de øvrige regler i afsnit II, men omfattes derimod af konkursskatteloven.
Om  

 et begrænset skattepligtigt bo er insolvent, herunder eventuelt taget under  

 konkursbehandling i udlandet, er derimod uden betydning for behandlingen  

 efter dødsboskatteloven, da konkursskatteloven ikke omfatter udenlandske  

 konkursboer.
Dette svarer også til de gældende regler.
I stk. 2 fastslås hovedreglen om, at reglerne for fuldt  

 skattepligtige dødsboer, der er selvstændige skattesubjekter, anvendes  

 tilsvarende, når bortses fra reglerne om insolvente dødsboer, jf. herom  

 ovenfor.
Dette gælder såvel beskatningsreglerne i afsnit II som de fælles  

 regler i §§ 84-96 om værdiansættelse, selvangivelse, hæftelse mv.
Det angives  

 endvidere, at anvendelsen af de almindelige regler modificeres af §§ 54-57.
Til § 54 I stk. 1 afgrænses indkomstskattepligten.
Bestemmelsen udgør  

 således en modifikation til § 4, stk. 1. Indkomstskattepligten omfatter  

 herefter kun indkomst omfattet af kildeskattelovens § 2 eller  

 kulbrinteskatteloven.
Boets udenlandske indtægter og udgifter foreslås  

 selvsagt ikke omfattet af den danske skattepligt.
 Kildeskattelovens § 2, jf. § 43, omfatter lønindkomst, anden A-indkomst,  

 indkomst fra selvstændig erhvervsvirksomhed gennem et fast driftssted eller  

 fast sted, indkomst fra fast ejendom, udbytter, royalties og indkomst fra  

 udøvelse af rådgivnings- eller konsulentvirksomhed for en dansk virksomhed,  

 der hidrører her fra landet.
 I praksis vil der formentlig alene blive tale om indkomst fra en fast  

 ejendom eller et fast driftssted beliggende her i landet, jf.  

 kildeskattelovens § 2, stk. 1, litra d eller e, samt udbytter og royalties,  

 der imidlertid beskattes særskilt, jf. nedenfor ved bemærkningerne til §§ 55  

 og 56.
Indkomst, som Danmark i henhold til en indgået dobbeltbeskatningsaftale  

 vedrørende indkomst og formue er afskåret fra at beskatte, er ikke omfattet  

 af skattepligten og vil ikke skulle indgå ved indkomstopgørelsen eller ved  

 skatteberegningen.
Som altovervejende hovedregel vil der dog være  

 parallellitet mellem kildeskattelovens § 2 (og kulbrinteskatteloven) på den  

 ene side og dobbeltbeskatningsaftalerne på den anden side, da den begrænsede  

 skattepligt efter kildeskatteloven stort set kun omfatter indkomster, som  

 Danmark som kildeland og/eller arbejdsland kan beskatte.
Stk. 2 omhandler tilfælde, hvor afdøde var gift ved dødsfaldet, og  

 udgør en modifikation til § 4, stk. 4. Det foreslås, at afdødes aktiver og  

 passiver altid skal behandles som et samlet bo.
Det er altså uden betydning,  

 om afdødes danske formue (efter danske eller udenlandske regler) består af  

 både fuldstændigt særeje og fælleseje/skilsmissesæreje.
I stk. 3 fastslås det, at boets skattepligt består i perioden fra  

 dødsdagen til den dag, hvor det sidste aktiv omfattet af kildeskattelovens §  

 2, stk. 1, litra d (dansk fast driftssted/fast sted), litra e (dansk fast  

 ejendom) eller kulbrinteskatteloven udloddes.
Bestemmelsen, der udgør en  

 modifikation til § 5, stk. 1, betyder, at den faktiske udlodningsdag for  

 boets sidste danske aktiv her træder i stedet for skæringsdagen i  

 boopgørelsen.
Via henvisningen i § 53, stk. 2, til skattefritagelsesreglen i § 6  

 foreslås det, at også begrænset skattepligtige boer skal omfattes af denne.  

 Forslaget udgør en afvigelse i forhold til de gældende regler.
Efter  

 kildeskattelovens § 19, 2. pkt., er begrænset skattepligtige boer i dag altid  

 skattepligtige uanset størrelsen.
For begrænset skattepligtige boer foreslås dog i stk. 4 en særregel  

 ved anvendelsen af skattefritagelsesreglen.
Ved bedømmelsen af, om boet er  

 skattefritaget, indgår således alene aktiver og nettoformue omfattet af  

 kildeskattelovens § 2, stk. 1, litra d (fast ejendom) eller litra e (fast  

 driftssted) eller kulbrinteskatteloven, som Danmark efter en indgået  

 dobbeltbeskatningsaftale, som situsstat, ikke er afskåret fra at beskatte.  

 Afdødes øvrige danske aktiver og nettoformue (f.eks. danske aktier), samt  

 udenlandske aktiver og nettoformue indgår ikke i bedømmelsen.
 Ved den nærmere bedømmelse af, om betingelserne for skattefritagelse er  

 opfyldt, anvendes boets aktiver og nettoformue i den særlige boopgørelse, der  

 skal indsendes efter § 57. Da den særlige boopgørelse først skal indsendes,  

 når det sidste skattepligtige danske aktiv er udloddet, jf. § 57, stk. 1, er  

 reglen i § 6, stk. 3, om opgørelse af visse afgrænsede dele af boet efter  

 boets afslutning uden relevans for de begrænset skattepligtige boer.
Det følger af stk. 5 , at udenlandske boer altid er skattepligtige,  

 hvis den særlige boopgørelse ikke er indsendt senest to år og tre måneder  

 efter dødsfaldet.
Dette svarer tilnærmelsesvis til reglen i § 6, stk. 2, om  

 fuldt skattepligtige boer, der behandles ved bobestyrer.
Til § 55 Bestemmelsen indeholder regler om begrænset skattepligtige boer, der efter  

 § 6, jf. § 54, stk. 4, er fritaget for beskatning, jf. stk. 1 .  

 Virkningen heraf er, at der alene skal ske beskatning af den begrænset  

 skattepligtige, nu afdøde persons indkomst i mellemperioden, samt af  

 udlodningsmodtagere og afdødes eventuelle efterlevende ægtefælle.
 Mellemperiodebeskatningen sker efter stk. 2-3 efter reglerne i  

 kapitel 4 med de nødvendige tilpasninger, som følger af, at der er tale om en  

 begrænset skattepligtig person.
 Mellemperioden afgrænses tidsmæssigt på samme måde, hvadenten afdøde var  

 fuldt eller begrænset skattepligtig, jf. herved § 96, stk. 3. Grundreglen i §  

 12, hvorefter afdødes indkomstskatter for mellemperioden som udgangspunkt  

 anses for afgjort med betalingen af de forfaldne foreløbige skatter, gælder  

 ligeledes for de begrænset skattepligtige, og der kan kræves afsluttende  

 skatteansættelse efter § 13.
Det foreslås dog i stk. 2, at der ikke kan kræves afsluttende ansættelse  

 efter § 13 af indkomst, som efter kildeskatteloven undergives endelig  

 beskatning af bruttobeløbet.
Det drejer sig om indkomst i mellemperioden, der  

 er undergivet bruttobeskatning efter kildeskattelovens § 2, stk. 1, litra h  

 (renter), § 48 B (arbejdsudleje), § 48 C (søfolk på danske skibe), § 48 D  

 (DIS-indkomst), § 65 A (royalties) og § 65 C (udbytter) eller  

 kulbrinteskattelovens § 21, stk. 2 (kulbrintearbejdere). Skatten af sådan  

 indkomst bliver endelig ved den skattepligtiges død.
Dette er i  

 overensstemmelse med princippet for bruttobeskattet lønindkomst efter  

 kildeskattelovens § 48 E, jf. herved § 13, stk. 4.
Stk. 3 er en undtagelse til de almindelige fristregler for krav om  

 afsluttende skatteansættelse for mellemperioden, jf. § 13, stk. 2 og 3. De  

 almindelige frister regnes for boets vedkommende fra dødsdagen og for den  

 kommunale skattemyndigheds vedkommende fra modtagelsen af en åbningsstatus  

 for boet.
For de begrænset skattepligtige boers vedkommende stilles der  

 imidlertid ikke krav om indsendelse af en åbningsstatus.
Den særlige  

 boopgørelse, der skal indsendes efter udlodningen af boets sidste danske  

 aktiv efter § 57, indeholder alene en afsluttende status.
Det foreslås  

 derfor, at fristerne for at kræve afsluttende skatteansættelse i stedet kædes  

 sammen med indsendelsen af boopgørelsen, således at krav fra boets side  

 senest skal rejses samtidig med indsendelsen, jf. herved § 57, stk. 2, nr. 4,  

 og således at krav fra skattemyndighedens side senest skal rejses tre måneder  

 efter indsendelsen.
I stk. 4 fastslås det, at skatteberegningsreglerne i § 50 ikke  

 finder anvendelse ved beregningen af en (her til landet begrænset  

 skattepligtig) efterlevende ægtefælles indkomstskatter i dødsåret.
Er den  

 efterlevende ægtefælle fuldt skattepligtig til Danmark, finder § 50 heller  

 ikke anvendelse, idet der i så fald ikke foreligger samliv mellem  

 ægtefællerne, jf. herved § 41, stk. 2.
Til § 56 Bestemmelsen angår de begrænset skattepligtige boer, som undtagelsesvis  

 ikke er skattefritaget efter § 6, jf. § 54, stk. 4.
 Som det fremgår af stk. 1 , finder reglerne i kapitel 5 om  

 dødsbobeskatningen, kapitel 6 om udlodningsmodtagere og kapitel 7 om den  

 efterlevende ægtefælle som udgangspunkt tilsvarende anvendelse.
Stk. 2 indeholder regler svarende til § 55, stk. 2, hvorefter  

 visse indkomster, der undergives en særskilt og endelig bruttobeskatning,  

 ikke skal medregnes til bobeskatningsindkomsten.
Det drejer sig om indkomst,  

 der er undergivet bruttobeskatning efter kildeskattelovens § 2, stk. 1, litra  

 h (renter i mellemperioden), § 48 B (arbejdsudleje), § 48 C (søfolk på danske  

 skibe), § 48 D (DIS-indkomst), § 65 A (royalties) og § 65 C (udbytter) eller  

 kulbrinteskattelovens § 21, stk. 2 (kulbrintearbejdere). Skatten af sådan  

 indkomst bliver herefter endelig ved den skattepligtiges død.
Stk. 3 indeholder et supplement til § 31 om udbetaling pga.  

 underskud i bobeskatningsindkomst.
Det præciseres, at der for de begrænset  

 skattepligtige boers vedkommende kun kan medregnes betalt dansk skat.
Til  

 betalt dansk skat medregnes skat som nævnt i stk. 2, 2. pkt.
Stk. 4 er en særregel for beskatningen af afdødes efterlevende  

 ægtefælle.
Der henvises til bemærkningerne til § 55, stk. 4.
Til § 57 Bestemmelsen indeholder regler om boopgørelser og selvangivelser i  

 begrænset skattepligtige boer.
 Efter stk. 1 skal der i alle begrænset skattepligtige boer -  

 bortset fra boer omfattet af stk. 4 - indsendes en boopgørelse.
Det er uden betydning for pligten til at indsende boopgørelse, om boet  

 konkret er skattefritaget efter § 6, jf. § 54, stk. 4. Det skyldes, at  

 konstateringen af, om betingelserne for skattefritagelse er opfyldt,  

 forudsætter, at der foreligger en boopgørelse.
I de fuldt skattepligtige boer  

 foretages vurderingen af, om boet er skattefritaget, på grundlag af de  

 boopgørelser, som skal indgives til skifteretten efter dødsboskiftelovens  

 regler.
Sådanne boopgørelser udarbejdes imidlertid ikke i de begrænset  

 skattepligtige boer.
Det foreslås derfor, at skattemyndighedernes grundlag  

 for at vurdere skattepligten tilvejebringes ved, at der kræves indgivet en  

 særlig boopgørelse, der kun omfatter oplysninger om dansk formue.  

 Oplysningspligten kan således ikke opfyldes ved indsendelse af boopgørelse  

 el.lign. i det udenlandske skiftede dødsbo.
Det foreslås, at boopgørelsen skal indsendes til den kommunale  

 skattemyndighed senest tre måneder efter, at det sidste danske aktiv er  

 udloddet.
Fristen svarer herved til den frist, der efter dødsboskiftelovens §  

 32, stk. 1, som hovedregel gælder for udarbejdelsen af boopgørelse ved privat  

 skifte (3 måneder fra skæringsdagen). Hvornår det udenlandske bo afsluttes,  

 er derimod uden betydning for fristen.
 Hvis den kommunale skattemyndighed ikke kan godkende værdiansættelsen i en  

 boopgørelse, gælder § 84, dvs. reglerne i boafgiftslovens §§ 12 og 12 a,  

 ligesom ved fuldt skattepligtige dødsboer.
 I stk. 2 foreslås der regler om, hvad den særlige boopgørelse skal  

 indeholde.
 Efter nr. 1 skal der oplyses om afdødes identitet og om dødsdagen.
 I henhold til nr. 2 skal boopgørelsen indeholde en opgørelse af boets  

 skattepligtige aktiver og nettoformue, dvs. formue omfattet af  

 kildeskattelovens § 2, stk. 1, litra d, (fast driftssted eller fast sted)  

 eller litra e, (fast ejendom), eller kulbrinteskatteloven, samt for hvert  

 aktiv udlodningstidspunktet og handelsværdien på dette tidspunkt.
Boet skal efter nr. 3 også oplyse om, til hvem de skattepligtige aktiver  

 er udloddet.
Hvis boet efter de oplysninger, der skal gives efter nr. 2, ikke  

 er skattefritaget, og udlodning er sket uden succession, skal dette angives i  

 boopgørelsen.
I modsat fald gælder formodningsreglen for, at der er sket  

 succession.
 Hvis boet efter de oplysninger, der skal gives efter nr. 2, er  

 skattefritaget, skal det efter nr. 4 oplyses, om der ønskes afsluttende  

 skatteansættelse efter § 13, og i bekræftende fald skal selvangivelse for  

 mellemperioden vedlægges.
Efter stk. 3 skal boopgørelsen, hvis boet efter de oplysninger, der  

 skal gives efter stk. 2, nr. 2, ikke er skattefritaget, ledsages af en  

 selvangivelse for bobeskatningsperioden.
Denne selvangivelse skal  

 indholdsmæssigt svare til den selvangivelse, der skal indgives i de fuldt  

 skattepligtige boer.
Det foreslås derfor, at bestemmelsen i § 85 finder  

 tilsvarende anvendelse.
Stk. 4 fastslår, at boopgørelsen i de begrænset skattepligtige  

 boer er speciel derved, at boet ikke vilkårligt kan vælge en skæringsdag  

 (inden for skiftelovgivningens rammer), men at skæringsdagen er lig den  

 faktiske udlodningsdag for boets sidste aktiv.
De øvrige aktiver anses for  

 udloddet a conto på deres faktiske udlodningsdage.
Der skal dog ikke ske  

 indberetning til skattemyndighederne af sådanne a conto-udlodninger.
Til afsnit III Afsnittet angår tilfælde, hvor et dødsbo udleveres til afdødes  

 efterlevende ægtefælle.
Der kan nævnes to hovedeksempler på  

 anvendelsesområdet.
Det ene er tilfælde, hvor den efterlevende ægtefælle går  

 i uskiftet bo med førstafdødes livsarvinger.
Det andet er tilfælde, hvor  

 førstafdøde ikke har andre arvinger end ægtefællen.
 Den grundlæggende forskel på beskatning efter afsnit II og afsnit III er,  

 at beskatningen efter afsnit III foregår hos den efterlevende ægtefælle, mens  

 der i afsnit II opstår et selvstændigt skattesubjekt, dødsboet.
Afsnit III omfatter tre kapitler.
I kapitel 10 findes reglerne om  

 beskatningen af den efterlevende ægtefælle både i førstafdødes dødsår og i de  

 efterfølgende indkomstår.
Kapitel 11 omhandler tilfælde, hvor afdøde både efterlader sig fælleseje  

 og/eller skilsmissesæreje, og fuldstændigt særeje.
Denne situation resulterer  

 ofte i, at fællesboet (bestående af det hidtidige fælleseje og  

 skilsmissesæreje) udleveres til den efterlevende ægtefælle til uskiftet bo,  

 mens det fuldstændige særeje skiftes.
Der opstår herved en regelkonflikt  

 mellem afsnit II og kapitel 10. Denne regelkonflikt løses ved hjælp af  

 særreglerne i kapitel 11.
Hvis et uskiftet bo vedvarer, indtil den længstlevende af ægtefællerne  

 dør, behandles et sådant dødsbo skattemæssigt både efter de gældende og efter  

 de her foreslåede regler som alle andre skiftede dødsboer.
Der er ikke behov  

 for særregler i denne lov herom.
Det uskiftede bo kan imidlertid også bringes til ophør ved skifte i den  

 efterlevende ægtefælles levende live.
I kapitel 12 findes regler om den  

 skattemæssige behandling af denne situation.
Til kapitel 10 I dette kapitel findes reglerne om beskatning af den efterlevende  

 ægtefælle, der overtager hele boet efter førstafdøde eller dog den  

 altovervejende del deraf.
Kapitlet indledes med en bestemmelse i § 58, der afgrænser  

 anvendelsesområdet over for anvendelsesområdet for afsnit II.
Kapitlet  

 omfatter derudover regler om beskatningen af den efterlevende ægtefælle i  

 dødsåret og i de efterfølgende indkomstår, herunder regler om ægtefællens  

 indtræden i afdødes skattemæssige stilling, skatteberegningsregler og regler  

 om indtræden i afdødes henstandsordninger.
Endelig findes der en bestemmelse  

 om den skattemæssige behandling dels hos den efterlevende ægtefælle, dels hos  

 modtageren, af udlodning fra et uskiftet bo.
Til § 58 Bestemmelsen afgrænser anvendelsesområdet for de efterfølgende regler i  

 kapitel 10 over for anvendelsesområdet for afsnit II.
Som nævnt i de indledende bemærkninger til afsnittet er anvendelsesområdet  

 grundlæggende set tvedelt.
Det ene anvendelsesområde er uskiftet bo.
Det  

 andet anvendelsesområde er tilfælde, hvor den førstafdøde ægtefælle ikke  

 havde livsarvinger.
Denne opdeling af anvendelsesområdet afspejler sig bl.a.  

 derved, at kapitel 12 kun omfatter uskiftet bo.
Når den efterlevende  

 ægtefælle er eneste arving, fortsætter beskatningsreglerne i nærværende  

 kapitel i princippet med at gælde uden afbrydelser frem til den efterlevende  

 ægtefælles død, dog selvfølgelig forudsat at de ikke efter deres indhold  

 konkret er ophørt med at gælde forinden.
Såvel afgrænsningen over for de skiftede boer som den interne afgrænsning  

 af de uskiftede boer over for »enearvings-situationen« er en  

 videreførelse af reglerne i kildeskatteloven.
Anvendelsesområdet er  

 imidlertid tilpasset til de ændrede regler i dødsboskifteloven.
Endvidere  

 indebærer forslagene til stk. 1, nr. 3 og 4, samt stk. 2, visse udvidelser af  

 anvendelsesområdet i forhold til den gældende retstilstand.
Stk. 1 indeholder den grundlæggende afgrænsning af kapitlets  

 anvendelsesområde.
Bestemmelsen er søgt formuleret således, at det for en  

 person, der er vidende om, efter hvilken bestemmelse i dødsboskifteloven  

 eller arveloven dødsboet er udleveret, normalt vil være enkelt at konstatere,  

 hvorvidt det skattemæssigt er afsnit II eller kapitel 10, der finder  

 anvendelse, idet boets skiftemæssige status og eventuelle arvingers identitet  

 fremgår af skifteretsattesten.
 Nr. 1 angår tilfælde, hvor den efterlevende ægtefælle i umiddelbar  

 forbindelse med dødsfaldet får boet udleveret til uskiftet bo.
Etablering af uskiftet bo forudsætter, at der forud for dødsfaldet forelå  

 fælleseje eller skilsmissesæreje hos mindst en af ægtefællerne.  

 Skilsmissesæreje bliver ved dødsfaldet fælleseje efter bestemmelsen i § 28,  

 stk. 1, nr. 1, i lov om ægteskabets retsvirkninger.
Skilsmissesæreje indgår  

 derfor også i det uskiftede bo.
 Den efterlevende ægtefælles fuldstændige særeje og rettigheder, der er  

 udtaget i medfør af § 15, stk. 2, i lov om ægteskabets retsvirkninger, indgår  

 ikke i det uskiftede bo, men skattepligtigt afkast vil dog blive berørt af  

 beregningsreglerne for indkomstskat i dødsåret i § 63, ligesom det er  

 ligegyldigt for anvendelsen af underskudsfremførselsreglen i § 59, stk. 5,  

 hvordan den efterlevende ægtefælles indkomst er sammensat.
Det er tillige en forudsætning for uskiftet bo, at den førstafdøde  

 ægtefælle efterlader sig livsarvinger.
Efterlader førstafdøde sig ikke  

 livsarvinger, eller giver alle livsarvinger arveafkald, kan nr. 1 ikke finde  

 anvendelse, men udlevering til den efterlevende ægtefælle som enearving har  

 samme skattemæssige konsekvenser for ægtefællen, jf. nr. 3 og 4.
 Endvidere kan boet efter arvelovens § 10 ikke udleveres til uskiftet bo,  

 hvis den efterlevende ægtefælle personligt er under konkurs eller i øvrigt er  

 insolvent, og efter arvelovens § 11 skal skifteretten vurdere, hvorvidt  

 udlevering vil være bedst for ægtefællen, hvis denne er umyndig eller under  

 værge- eller samværgemål efter værgemålslovens §§ 5 eller 7. De nævnte  

 bestemmelser i arveloven er affattet ved lov nr. 384 af 22. maj 1996.
 Udelukkes muligheden for uskiftet bo efter en af disse bestemmelser, må  

 boet efter afdøde i stedet undergives skifte, der skattemæssigt behandles  

 efter afsnit II.
 Endelig forudsætter udlevering til uskiftet bo, at der fremsættes  

 anmodning derom, jf. arvelovens § 12. Skifteretten foretager således ikke  

 udleveringen automatisk.
 Der findes ikke en til nr. 1 svarende bestemmelse i det nugældende  

 regelsæt, men den er forudsat bl.a. i kildeskattelovens § 13 om beskatningen  

 af den efterlevende ægtefælle i dødsåret.
 Nr. 2 angår tilfælde, hvor den efterlevende ægtefælle i umiddelbar  

 forbindelse med dødsfaldet får udleveret boet efter førstafdøde efter reglen  

 i dødsboskiftelovens § 22.
Dødsboskiftelovens § 22 omhandler tilfælde, hvor skifteretten skønner, at  

 der under hensyn til de særligt begunstigende arveregler i arvelovens §§ 7 a  

 og 7 b samt eventuelle vederlagskrav, jf. § 23 i lov om ægteskabets  

 retsvirkninger som affattet ved lov nr. 385 af 22. maj 1996, ikke vil blive  

 noget til udlodning til andre arvinger - eventuelt legatarer - efter  

 førstafdøde.
De nævnte bestemmelser i arveloven er indsat ved lov nr. 384 af  

 22. maj 1996. Af størst praktisk betydning er »150.000 kr.s-reglen«  

 i arvelovens § 7 b, stk. 2.
 Efter dødsboskiftelovens § 22, stk. 2, kan skifteretten i særlige tilfælde  

 bestemme, at udlevering efter § 22, stk. 1, ikke må ske, selv om  

 betingelserne herfor i øvrigt er opfyldt.
 Dødsboskiftelovens § 22 er i sin helhed en videreførelse af den gældende  

 skiftelovs § 57, stk. 1. Forslaget om, at udlevering efter denne bestemmelse  

 skattemæssigt skal ligestilles med uskiftet bo, er en videreførelse af de  

 gældende regler, jf. herved bl.a. kildeskattelovens § 29, stk. 3.
 Nr. 3 angår tilfælde, hvor den efterlevende ægtefælle som  

 enearving får udleveret hele boet efter førstafdøde efter bestemmelsen i  

 dødsboskiftelovens § 34 om forenklet privat skifte.
Dødsboskiftelovens § 34 om forenklet privat skifte er en nyskabelse i  

 forhold til den tidligere skiftelov.
Der gælder en række betingelser for  

 udlevering, bl.a., at der overhovedet ikke er andre arveberettigede i boet.  

 Der må hverken være andre arvinger eller legatarer.
Endvidere er det et krav, at den efterlevende ægtefælle indtræder i  

 afdødes skattemæssige stilling.
Dette krav vil i almindelighed være opfyldt  

 med gennemførelsen af dødsboskatteloven, jf. herved forslaget til § 59. Hvis  

 den efterlevende ægtefælle benytter adgangen til efter § 59, stk. 2 og 3,  

 ikke at indtræde i afdødes skattemæssige stilling med hensyn til  

 forskudsafskrivninger, investeringsfondshenlæggelser og  

 etableringskontohensættelser, vil betingelserne for udlevering efter  

 dødsboskiftelovens § 34 imidlertid ikke være opfyldt.
 Udlevering efter dødsboskiftelovens § 34 kan omfatte såvel afdødes  

 fælleseje og skilsmissesæreje som afdødes fuldstændige særeje.
Anvendelsesområdet for dødsboskiftelovens § 34 er i høj grad  

 sammenfaldende med anvendelsesområdet for reglen i § 14 A i den indtil 1.  

 juli 1995 gældende arveafgiftslov.
Efter denne bestemmelse kunne den  

 efterlevende ægtefælle efter en person, der ikke efterlod sig livsarvinger,  

 få udsættelse med betalingen af arveafgiften.
I skattemæssig henseende blev  

 den efterlevende ægtefælle da ligestillet med dem, der fik boet udleveret til  

 uskiftet bo, jf. bl.a. kildeskattelovens § 29, stk. 2, i den indtil 1. juli  

 1995 gældende formulering.
Arveafgiftslovens § 14 A er ikke videreført ved  

 boafgiftsloven, eftersom der i stedet er indført afgiftsfrihed med hensyn til  

 arv mellem ægtefæller.
Det foreslås, at reglerne i afsnit III fortsat ikke kun skal omfatte  

 efterlevende ægtefæller i uskiftet bo og ægtefæller, som får udleveret  

 dødsboet efter førstafdøde i henhold til »150.000 kr.s-reglen«  

 el.lign., jf. herved ovenfor ad nr. 2, men tillige skal omfatte efterlevende  

 ægtefæller, der ved et egentligt skifte overtager dødsboet som enearving.
Det  

 foreslås således bl.a., at udlevering af dødsboet til forenklet privat skifte  

 efter dødsboskiftelovens § 34 skal medføre beskatning efter kapitel 10, og at  

 dette skal gælde, uanset om udleveringen omfatter afdødes fælleseje,  

 skilsmissesæreje eller fuldstændige særeje.
 Nr. 4 skal ses i forlængelse af det ovenfor anførte vedrørende nr.  

 3. Som nævnt ovenfor ad nr. 3 forudsætter forenklet privat skifte, at den  

 efterlevende ægtefælle er den eneste arveberettigede efter førstafdøde.  

 Tilstedeværelsen af et legat, der skal opfyldes ved førstafdødes død, hindrer  

 således anvendelse af § 34. Dette gælder uanset legatets størrelse.
 Hvis nr. 4 var udeladt af lovforslaget, ville ægtefæller, der ønskede, at  

 den efterlevende på en gang skulle opnå boafgiftsfrihed og dødsbobeskatning  

 af formuen, kunne nå dette mål ved at oprette testamente, hvorefter en ganske  

 ubetydelig del af boet skulle udloddes som arv eller legat til andre ved  

 førstafdødes død.
 Efter nr. 4 kan dødsbobeskatning ikke opnås gennem indsættelse af  

 testamentariske arvinger eller legatarer.
 Nr. 4 omfatter alle tilfælde, hvor den efterlevende ægtefælle er eneste  

 legale arving, dvs. alle tilfælde, hvor førstafdøde ikke efterlader sig  

 livsarvinger.
Det foreslås i stk. 2 , at reglerne i dette kapitel skal finde  

 anvendelse, hvadenten et uskiftet bo etableres umiddelbart i forbindelse med  

 dødsfaldet, eller der i første omgang påbegyndes et skifte.
Hvis der forud  

 for udleveringen af boet til den efterlevende ægtefælle er skiftet med en  

 eller flere livsarvinger efter førstafdøde, skal reglerne dog ikke finde  

 anvendelse.
Sådanne kombinationer af skifte og uskiftet bo omfattes i stedet  

 efter forslaget til § 2, stk. 1, nr. 2, af reglerne i afsnit II, således at  

 det uskiftede bo udgør en udlodning til den efterlevende ægtefælle.
 En tilsvarende regel foreslås for tilfælde, hvor et påbegyndt egentligt  

 skifte munder ud i udlodning af hele boet til den efterlevende ægtefælle  

 efter bestemmelserne i arvelovens §§ 7 a og 7 b (f.eks. »150.000  

 kr.s-reglen« i § 7 b, stk. 2,), dvs. tilfælde, hvor dødsboskiftelovens §  

 22 kunne have været anvendt, hvis man umiddelbart havde haft overblik over  

 boets størrelse.
Forslaget er i hovedtræk i overensstemmelse med de gældende regler i  

 kildeskattelovens § 20 C, stk. 1-3. Anvendelsesområdet er imidlertid udvidet.  

 Hvor det efter de gældende regler er tilstrækkeligt for at opnå beskatning  

 efter dødsboskattereglerne, at der skiftes med en hvilkensomhelst arving (men  

 ikke en legatar) efter førstafdøde, kræves det efter forslaget, at der  

 skiftes med en livsarving efter førstafdøde.
Baggrunden herfor er, at  

 dødsboskiftelovens § 13, som en nyskabelse i forhold til de gældende  

 skifteregler, giver en arvelader mulighed for at bestemme ved testamente, om  

 en person skal være arving eller legatar.
Det foreslås ved stk. 2, 3. pkt., at en eventuel mellemperiodebeskatning  

 af afdøde skal ophæves, og der gives regler for, hvordan der skal forholdes,  

 hvis mellemperiodeskatteansættelsen har medført henholdsvis ind- og  

 udbetaling af skattebeløb.
Har dødsboet således indbetalt beløb, skal disse  

 efter forslaget godskrives ægtefællen.
Har dødsboet modtaget beløb, som nu  

 skal tilbagebetales, foreslås det, at disse opkræves i forbindelse med den  

 efterlevende ægtefælles skat for det indkomstår, hvori boet sluttes.
 Reglen i stk. 2, 3. pkt., svarer delvis til den nugældende regel i  

 kildeskattelovens § 20 C, stk. 1, 2. pkt.
 Bestemmelsen i stk. 3 omhandler tilfælde, hvor førstafdøde  

 efterlader sig både fælleseje og/eller skilsmissesæreje og fuldstændigt  

 særeje.
Det foreslås, at der ved afgørelsen af, hvilke beskatningsregler der skal  

 finde anvendelse ved sådanne blandede formueordninger, skal tages  

 udgangspunkt i, hvad der sker med fællesboet.
Hvis såvel fællesboet som  

 særboet overtages af den efterlevende ægtefælle efter en af reglerne i stk. 1  

 eller stk. 2, 1. pkt., (- ikke nødvendigvis den samme regel for henholdsvis  

 fællesboet og særboet), skal beskatningen af den efterlevende ægtefælle fuldt  

 ud ske efter reglerne i dette kapitel.
Det samme skal stort set være  

 tilfældet, hvis det ene af boerne sluttes ved boudlæg, mens det andet  

 overtages.
Hvis kun fællesboet overtages af den efterlevende ægtefælle, mens  

 særboet skiftes, skal reglerne i dette kapitel også som udgangspunkt finde  

 anvendelse, men dog med visse særregler, der foreslås samlet i kapitel 11.
Som det fremgår af bemærkningerne ovenfor, finder reglerne i nærværende  

 kapitel i visse tilfælde anvendelse på førstafdødes fuldstændige særeje.
Det  

 foreslås i stk. 4 præciseret, at i sådanne tilfælde anses førstafdødes  

 fuldstændige særeje for ligestillet med afdødes hidtidige fælleseje og  

 skilsmissesæreje.
 Der er tale om en kodificering af en praksis, der også har været anvendt  

 under det nuværende regelsæt.
Til § 59 I denne bestemmelse findes de centrale regler om den efterlevende  

 ægtefælles indtræden i afdødes skattemæssige stilling (succession), idet  

stk. 1 omhandler aktiver og passiver, stk. 2-3 nogle særregler,  

 hvorefter succession kan fravælges, stk. 4 en særregel for  

 erhvervsvirksomhed og stk. 5 afdødes underskud fra tidligere  

 indkomstår.
 Som omtalt i bemærkningerne til § 20 foreslås reglerne om henholdsvis  

 dødsboets og den efterlevende ægtefælles indtræden i afdødes skattemæssige  

 stilling udformet, så de i videst mulig udstrækning er parallelle.
Stk. 1 fastlægger omfanget af den efterlevende ægtefælles  

 succession i afdødes skattemæssige stilling.
Der henvises til bemærkningerne  

 til § 20, stk. 1.
Den brede formulering af bestemmelsen medfører, at en lang række af de  

 nugældende særregler om succession ved uskiftet bo bliver overflødige.
Det  

 gælder således følgende bestemmelser:
1) § 5 i lov om beskatning af fortjeneste ved førstegangsafståelse af  

 visse ejerlejligheder m.v., hvorefter den efterlevende ægtefælle indtræder i  

 afdødes skattemæssige stilling med hensyn til opgørelsen af den  

 skattepligtige indkomst efter den nævnte lov.
Om lovens indhold henvises til  

 bemærkningerne til § 40, stk. 5, i dette lovforslag.
Den nævnte lovs § 5  

 foreslås ophævet som overflødig.
 2) Ejendomsavancebeskatningslovens § 14 A, stk. 2, hvorefter den  

 efterlevende ægtefælle overtager retten til at fradrage overskydende tab  

 efter ejendomsavancebeskatningslovens § 6, stk. 4 og 6.
 Ejendomsavancebeskatningslovens § 14 A foreslås ophævet i sin helhed, idet  

 bestemmelsens stk. 1 er overflødiggjort af § 20, stk. 1.
3) Ligningslovens § 4 A, stk. 3, hvorefter den efterlevende ægtefælle ved  

 salg af fast ejendom, der har tilhørt førstafdøde, kan fradrage  

 frigørelsesafgift, der er pålagt ejendommen i førstafdødes ejertid.  

 Frigørelsesafgiften kan dog ikke fradrages, hvis den er tilbagebetalt eller  

 bortfaldet efter frigørelsesafgiftslovens § 8 A.
Er det tilfældet, ville  

 afdøde heller ikke selv have kunnet fradrage afgiften, jf. herved  

 ligningslovens § 4 A, stk. 4. Reglerne gælder, hvadenten salget sker i  

 dødsåret eller i et senere indkomstår.
 Ligningslovens § 4 A, stk. 3, foreslås ophævet og stk. 4 omformuleret.
 4) Ligningslovens § 5, stk. 8, hvorefter den efterlevende ægtefælle får  

 fradrag i betalingsåret for betaling af afdødes renteudgifter omfattet af  

 ligningslovens § 5, stk. 7. Om denne bestemmelse henvises til bemærkningerne  

 til § 20, stk. 1.
5) Ligningslovens § 27 E, stk. 4, 2. pkt., hvorefter den efterlevende  

 ægtefælle indtræder i afdødes skattemæssige stilling med hensyn til vederlag,  

 som er omfattet af ligningslovens § 27 E.
Reglerne i ligningslovens § 27 E er  

 nærmere omtalt i afsnit 6.2. i Skatteministeriets cirkulære nr. 72 af 17.  

 april 1996 om ligningsloven.
 Den nævnte bestemmelse indebærer, at hvis dødsfaldet sker inden for den  

 tiårsperiode, over hvilken man kan sprede beskatningen af vederlaget, kan den  

 efterlevende ægtefælle frit vælge at placere beskatningen af den resterende  

 del af vederlaget inden for den resterende del af tiårsperioden.
Ligningslovens § 27 E, stk. 4, foreslås ophævet i sin helhed.
For så vidt  

 angår § 27 E, stk. 4, 1. pkt., henvises til bemærkningerne til § 22, stk. 1,  

 nr. 9, i dette lovforslag.
 6) Virksomhedsskattelovens § 17, hvorefter den efterlevende ægtefælle kan  

 indtræde i afdødes stilling vedrørende indestående på konto for opsparet  

 overskud og indskudskonto i det omfang, virksomheden indgår i fællesejet.
Forslaget indebærer, at den efterlevende ægtefælle kan indtræde i afdødes  

 stilling vedrørende indestående på konto for opsparet overskud og  

 indskudskonto i alle de tilfælde, der er opregnet i § 58, stk. 1, og stk. 2,  

 1. pkt.
Forbeholdet om, at virksomheden ikke må indgå i (fuldstændigt)  

 særeje, vil derfor falde bort.
 Reglerne i virksomhedsskattelovens § 2, stk. 3, om, at flere virksomheder  

 i relation til virksomhedsordningen anses som en virksomhed, indebærer, at  

 ægtefællen, hvis denne forud for dødsfaldet drev sin egen virksomhed og ikke  

 anvendte virksomhedsordningen på denne virksomhed, men derimod  

 kapitalafkastordningen, må vælge enten at gå over til at anvende  

 virksomhedsordningen eller at gå over til at anvende kapitalafkastordningen  

 på begge (alle) virksomheder.
 Ønsker den efterlevende ægtefælle ikke at indtræde i afdødes stilling  

 vedrørende indeståendet på konto for opsparet overskud og indskudskonto,  

 gælder de almindelige regler om beskatning af opsparet overskud ved ophør,  

 jf. virksomhedsskattelovens § 15 b.
De gældende regler i virksomhedsskattelovens afsnit II om  

 kapitalafkastordningen indeholder ingen bestemmelse om uskiftet bo mv.  

 svarende til bestemmelsen i virksomhedsskattelovens § 17. Efter praksis  

 gælder imidlertid, at den efterlevende ægtefælle, der ønsker at drive afdødes  

 erhvervsvirksomhed videre, og som ikke selv har drevet selvstændig  

 erhvervsvirksomhed eller har drevet selvstændig erhvervsvirksomhed og  

 benyttet kapitalafkastordningen, kan indtræde i afdødes stilling med hensyn  

 til konjunkturudligningskontoen.
Hvis ægtefællen har benyttet  

 virksomhedsordningen vedrørende sin egen erhvervsvirksomhed, kan ægtefællen  

 overtage konjunkturudligningskontoen forudsat, at ægtefællen overgår til at  

 anvende kapitalafkastordningen også på sin egen virksomhed.
 Forslaget indebærer, at den efterlevende ægtefælle kan indtræde i afdødes  

 stilling vedrørende indestående på konjunkturudligningskontoen i alle de  

 tilfælde, hvor reglerne om uskiftet bo mv. finder anvendelse, jf. § 58, stk.  

 1, og stk. 2, 1. pkt.
Det gælder også i relation til anvendelsen af reglerne i  

 kapitalafkastordningen, at flere virksomheder anses som en virksomhed.
Dette  

 indebærer, at ægtefællen, hvis denne forud for dødsfaldet drev sin egen  

 virksomhed og ikke anvendte kapitalafkastordningen, må vælge enten at gå over  

 til at anvende kapitalafkastordningen eller at gå over til at anvende  

 virksomhedsordningen på begge (alle) virksomheder.
 Ønsker den efterlevende ægtefælle ikke at indtræde i afdødes stilling  

 vedrørende indestående på konjunkturudligningskontoen, gælder de almindelige  

 regler om beskatning af henlæggelse til konjunkturudligning ved ophør, jf.  

 virksomhedsskattelovens § 22 b, stk. 7, 1. pkt.
 Hvis den efterlevende ægtefælle i forbindelse med ophøret med at anvende  

 kapitalafkastordningen går over til at anvende virksomhedsordningen, anses  

 indestående på konjunkturudligningskontoen som indestående på konto for  

 opsparet overskud, jf. virksomhedsskattelovens § 22 b, stk. 7, 4. pkt.
Hovedreglerne i dette kapitel svarer til de gældende regler i  

 kildeskattelovens § 29, stk. 1, 1. og 2. pkt.
På grundlag af formuleringen af  

 § 59 foreslås kildeskattelovens § 29, stk. 2 og 3, ikke overført til  

 dødsboskatteloven, da de må anses for unødvendige.
 Det foreslås i stk. 2 , at den efterlevende ægtefælle uanset stk. 1  

 skal kunne vælge ikke at succedere med hensyn til afdødes  

 forskudsafskrivninger, investeringsfondshenlæggelser og  

 etableringskontoindskud.
Hvis den efterlevende ægtefælle ikke succederer, skal der ske  

 efterbeskatning i de indkomstår, hvori forskudsafskrivning, henlæggelse eller  

 indskud, for så vidt indskuddet er foretaget inden 16. februar 1987, er  

 foretaget.
Efterbeskatningen sker ved genoptagelse af afdødes  

 skatteansættelser for de pågældende indkomstår.
Afdødes indskud på  

 etableringskonto foretaget efter den 15. februar 1987 efterbeskattes i  

 dødsåret.
Hvis den efterlevende ægtefælle overtager forskudsafskrivninger,  

 investeringsfondshenlæggelser og indskud på etableringskonto foretaget inden  

 den 16. februar 1987, og der efterfølgende skal ske efterbeskatning, sker  

 dette ligeledes ved genoptagelse af afdødes skatteansættelser i de  

 indkomstår, hvori de pågældende dispositioner er foretaget.
Overtagne indskud  

 på etableringskonto, der er foretaget efter den 15. februar 1987,  

 efterbeskattes hos den efterlevende ægtefælle i det indkomstår, hvori  

 efterbeskatningen udløses.
På baggrund heraf foreslås det, at den efterlevende ægtefælle skal bevare  

 valgfriheden.
Det foreslås dog, at udgangspunktet skal være, at der sker  

 overtagelse i overensstemmelse med successionsreglen i stk. 1, og at  

 ægtefællen således, jf. stk. 3, må afgive en erklæring derom, hvis  

 overtagelse ikke ønskes.
Dette er en ændring i forhold til de gældende  

 regler, hvor udgangspunktet er, at der ikke sker overtagelse, idet  

 overtagelse kræver en tilkendegivelse fra den efterlevende ægtefælle.
Erklæringen efter stk. 3 skal afgives samtidig med indgivelsen af en  

 opgørelse over afdødes eller det uskiftede bos åbningsstatus.
Baggrunden  

 herfor er, at den kommunale skattemyndighed i så fald kan iværksætte  

 efterbeskatning af afdøde straks ved modtagelsen af åbningsstatus, jf. herved  

 § 87, stk. 4. Hertil kommer, at erklæringen i de tilfælde, hvor den  

 efterlevende ægtefælle er enearving, betyder, at udlevering til forenklet  

 privat skifte efter dødsboskiftelovens § 34 ikke kan ske.
 Forslaget indebærer, at der kan føjes følgende punkter til den i  

 bemærkningerne til stk. 1 opregnede liste over lovbestemmelser, der bliver  

 overflødige som følge af forslaget:
1) Etableringskontolovens § 11, stk. 4, hvorefter den efterlevende  

 ægtefælle overtager afdødes ikke anvendte indskud på etableringskonto på de  

 for afdøde gældende betingelser.
Etableringskontolovens § 11, stk. 4, gælder  

 tillige, hvis boet efter afdøde skiftes eller afsluttes med boudlæg.
Disse  

 dele af bestemmelsen foreslås overført til § 43, stk. 4, og § 80, stk. 2, i  

 dette lovforslag.
2) Afskrivningslovens § 29 R, stk. 2, hvorefter den efterlevende ægtefælle  

 overtager afdødes forskudsafskrivninger omfattet af afskrivningslovens afsnit  

 IV A på de for afdøde gældende betingelser.
Afskrivningslovens § 29 R, stk.  

 2, gælder tillige, hvis afdødes erhvervsvirksomhed udloddes efter et skifte.  

 Denne del af bestemmelsen foreslås overført til § 39, stk. 1, nr. 1.
3) Investeringsfondslovens § 10, stk. 4, hvorefter den efterlevende  

 ægtefælle overtager afdødes investeringsfondshenlæggelser på de for afdøde  

 gældende betingelser.
Investeringsfondslovens § 10, stk. 4, gælder tillige,  

 hvis afdødes erhvervsvirksomhed udloddes efter et skifte.
Denne del af  

 bestemmelsen foreslås overført til § 39, stk. 1, nr. 2.
Stk. 4 omhandler den situation, hvor afdøde ved udløbet af  

 indkomståret forud for dødsåret drev en erhvervsvirksomhed, der tilhørte den  

 efterlevende ægtefælle.
Det foreslås, at den efterlevende ægtefælle indtræder  

 i afdødes skattemæssige stilling med hensyn til virksomheden med virkning fra  

 begyndelsen af dødsåret.
Tilsvarende regler for situationen, hvor afdødes bo  

 omfattes af afsnit II, findes i § 45. I modsætning til § 45 giver nærværende  

 bestemmelse dog ikke den efterlevende ægtefælle ret til at fravælge  

 indtræden.
 Det særegne ved situationen, der gør nærværende bestemmelse påkrævet, er,  

 at den ikke dækkes af den almindelige successionsregel i stk. 1, fordi  

 virksomheden ikke indgår i boet efter afdøde.
 Hvis afdøde anvendte virksomhedsordningen, indtræder den efterlevende  

 ægtefælle med virkning fra dødsårets begyndelse i afdødes skattemæssige  

 stilling med hensyn til indestående på konto for opsparet overskud,  

 indskudskonto, kapitalafkastgrundlag og mellemregningskonto ved udløbet af  

 indkomståret forud for dødsåret.
 Hvis afdøde anvendte kapitalafkastordningen, indtræder den efterlevende  

 ægtefælle tilsvarende i afdødes skattemæssige stilling med hensyn til  

 indestående på konjunkturudligningskonto.
Det foreslås, at den efterlevende ægtefælles indtræden sker allerede med  

 virkning fra begyndelsen af dødsåret.
Dette er en fravigelse i forhold til  

 den almindelige successionsregel i stk. 1, der begrebsmæssigt har dødsdagen  

 som skæringsdag.
Fravigelsen er begrundet i praktiske hensyn, idet man herved  

 undgår en opdeling af virksomhedsindkomsten i perioden før og efter  

 dødsfaldet.
Samtidig opnås, at beskatningsreglerne for denne situation bliver  

 parallelle, hvadenten boet efter afdøde omfattes af lovens afsnit II eller  

 afsnit III, hvilket her anses for rimeligt, eftersom der jo er tale om en  

 virksomhed, der går uden om boet.
Hvis afdøde har drevet virksomheden i mellemperioden, ville bestemmelsen i  

 § 60, stk. 2, medføre, at virksomhedsindkomst i mellemperioden skulle  

 beskattes hos afdøde.
Der er derfor i § 60, stk. 2, indsat en henvisning til  

 § 59, stk. 4, således at § 59, stk. 4, går forud.
 Det foreslås i stk. 5, at underskud i førstafdødes indkomst i årene  

 forud for dødsåret kan overføres til fradrag i den efterlevende ægtefælles  

 indkomst efter personskattelovens og virksomhedsskattelovens regler.
 Bestemmelsen er i overensstemmelse med de gældende regler i  

 kildeskattelovens § 29, stk. 1, 3. pkt.
Til § 60 Bestemmelsen angår opgørelsen af den efterlevende ægtefælles egen indkomst  

 i dødsåret og de efterfølgende indkomstår.
Stk. 1 fastslår, at den  

 efterlevende ægtefælles indkomst som hovedregel opgøres efter  

 skattelovgivningens almindelige regler.
Da også beskatningen foregår efter de  

 almindelige regler for personbeskatning, gælder hovedreglen for alle de  

 indkomsttyper, der skal opgøres efter personskatteloven.
 En tilsvarende bestemmelse er ikke nedfældet i det gældende regelsæt, men  

 bestemmelsen kan udledes af de gældende regler.
Efter stk. 2 skal indkomst i mellemperioden, der hidrører fra  

 erhvervsvirksomhed, medregnes hos den ægtefælle, der drev eller i overvejende  

 grad drev virksomheden.
Bestemmelsen er en tidsmæssig videreførelse af  

 princippet i kildeskattelovens § 25 A, stk. 1, der imidlertid, jf. § 25 A,  

 stk. 6, ikke umiddelbart finder anvendelse i dødsåret.
 Som en undtagelse foreslås det dog, jf. henvisningen til § 59, stk. 4, at  

 indkomst i mellemperioden skal beskattes hos den efterlevende ægtefælle i den  

 situation, hvor afdøde i mellemperioden har drevet en virksomhed, der  

 tilhørte den efterlevende ægtefælle.Om baggrunden herfor henvises til  

 bemærkningerne til § 59, stk. 4.
 Bestemmelsen svarer med den ovennævnte undtagelse til den gældende regel i  

 kildeskattelovens § 25 A, stk. 6, 2. pkt., der således foreslås overført til  

 dødsboskatteloven.
Til § 61 Det foreslås i stk. 1 , at den efterlevende ægtefælle, der  

 forbliver boende i en ejendom, der tilhørte en af ægtefællerne før  

 dødsfaldet, skal bevare retten til at få beregnet lejeværdi efter særligt  

 lempelige regler, hvis afdøde opfyldte betingelserne herfor.
Dog foreslås  

 det, at retten hertil ophører, hvis den efterlevende ægtefælle indgår nyt  

 ægteskab.
 Bestemmelserne svarer til forslaget til § 43, stk. 3, der omhandler  

 situationen, hvor boet efter førstafdøde omfattes af afsnit II.
 Stk. 2 rummer en henvisning til kursgevinstlovens § 5, stk. 8.
Kursgevinstlovens § 5, stk. 7, indeholder regler om beskatningen af  

 gevinst, som en skyldner opnår ved ekstraordinær indfrielse af visse  

 kontantlån.
Kursgevinstlovens § 5, stk. 8, indeholder regler om, i hvilket  

 omfang reglerne i stk. 7 skal finde anvendelse ved ejerskifte, der skyldes  

 den tidligere ejers død.
Til § 62 Bestemmelsen angår afdødes indkomst i mellemperioden, jf. herved § 96,  

 stk. 3.
Det fastslås ved stk. 1, 1. pkt. , at den efterlevende ægtefælle er  

 skattepligtig af afdødes indkomst i mellemperioden.
Dog skal den efterlevende  

 ægtefælle efter 2. pkt. ikke beskattes af afdødes indkomst, der er  

 beskattet efter kildeskattelovens § 48 E.
 Afdødes indkomst skal efter stk. 2 opgøres efter de almindelige  

 regler for personer med de undtagelser, der følger af § 59, stk. 4, og § 60,  

 stk. 2 (virksomhedsindkomst).
Stk. 1, 1. pkt., og forudsætningsvis også stk. 2 svarer til den gældende  

 regel i kildeskattelovens § 13, stk. 1, 1. pkt.
Om skatteberegningen for  

 dødsåret gælder der særlige regler, jf. § 63 og bemærkningerne dertil.
Stk.  

 1, 2. pkt., svarer til en del af kildeskattelovens § 14 A, 2. pkt.
Der  

 henvises herom til bemærkningerne til § 30, stk. 8, 2. pkt.
Til § 63 Bestemmelsen indeholder særregler for skatteberegningen for den  

 efterlevende ægtefælle i dødsåret under hensyn til, at den efterlevende  

 ægtefælle i dette år ud over skat af egen indkomst også skal svare skat af  

 afdødes indkomst i mellemperioden.
Det foreslås i stk. 1 , at beskatningen foregår ved, at der  

 foretages en skatteansættelse af afdødes mellemperiode og en skatteansættelse  

 af den efterlevende ægtefælle for hele dødsåret, hvorefter den efterlevende  

 ægtefælles skat udgør summen af de to beregnede beløb.
Begge  

 skatteberegninger foretages ud fra de almindelige regler for personer, og for  

 afdødes vedkommende sker der omberegning til helårsindkomst efter  

 personskattelovens § 14.
 Bestemmelsen svarer til de gældende regler i kildeskattelovens § 13, stk.  

 1, 2. og 3. pkt.
Det foreslås endvidere i stk. 2 , at hver af skatteansættelserne  

 nedsættes med skatteværdien af et personfradrag.
For mellemperiodens  

 vedkommende bliver der tale om et forholdsmæssigt nedsat personfradrag.
 Bestemmelsens 1. pkt. svarer til de gældende regler i personskattelovens §  

 10, stk. 8, 1. og 2. pkt., mens bestemmelsens 2. pkt. svarer til  

 personskattelovens § 10, stk. 9, der dog også gælder i visse andre  

 situationer.
 I stk. 3 foreslås det, at uudnyttet personfradrag i en af de to  

 ansættelser, der skal foretages efter stk. 1, kan overføres til den anden  

 ansættelse, og i stk. 4 foreslås det, at uudnyttet fradrag ved  

 beregning af mellemskatten hos en af ægtefællerne kan overføres til den anden  

 ægtefælle.
 Stk. 3 svarer til den gældende regel i personskattelovens § 10, stk. 8, 4.  

 pkt., mens stk. 4 svarer til personskattelovens § 6 a, stk. 5, jf. § 8, stk.  

 5, 1. pkt.
I stk. 5 foreslås endvidere en særregel for opgørelsen af  

 aktieindkomsten i dødsåret.
Efter personskattelovens § 8 a, stk. 1 og 2,  

 afhænger beskatningen af aktieindkomsten af, hvorvidt aktieindkomsten ligger  

 over eller under et grundbeløb, der i 1997 udgør 34.100 kr.
Det foreslås, at  

 hvis aktieindkomst for en af ægtefællerne i dødsåret ligger under grænsen,  

 forhøjes den anden ægtefælles grundbeløb tilsvarende.
Den anden ægtefælle kan  

 dog højst få et grundbeløb svarende til det dobbelte af det normale.
 Bestemmelsen svarer indholdsmæssigt til den gældende bestemmelse i  

 personskattelovens § 8 a, stk. 7, 1. pkt. § 8 a, stk. 7, foreslås ophævet i  

 forbindelse med overflytningen til dødsboskatteloven.
 I stk. 6 foreslås det, at overførselsretten efter stk. 3-5  

 forudsætter dels, at ægtefællerne var samlevende ved dødsfaldet, og dels, at  

 den efterlevende ægtefælle ikke samlever med en ny ægtefælle ved udgangen af  

 dødsåret.
 Bestemmelserne svarer til de gældende regler i personskattelovens § 6 a,  

 stk. 5, jf. § 8, stk. 5, 2. pkt., § 8 a, stk. 7, 2. pkt., samt § 10, stk. 8,  

 3. og 4. pkt.
Til § 64 Det foreslås i stk. 1, at resterende virksomhedsskat og resterende  

 konjunkturudligningsskat kan overføres til ægtefællen efter henholdsvis § 10,  

 stk. 3, og § 22 b, stk. 5, i virksomhedsskatteloven.
 Bestemmelsen er i overensstemmelse med de gældende regler i  

 kildeskattelovens § 29, stk. 1, 4. og 5. pkt.
 Det foreslås i stk. 2 , at afdødes beregnede negative skat af  

 aktieindkomst efter personskattelovens § 8 a, stk. 5, kan fremføres til  

 modregning i den efterlevende ægtefælles skat.
 Bestemmelsen svarer til den gældende regel i kildeskattelovens § 29, stk.  

 1, 6. pkt.
I stk. 3, 1. pkt., foreslås det, at foreløbige indkomstskattebeløb  

 fra mellemperioden godskrives den efterlevende ægtefælle.
Dette gælder uanset  

 hvilken af ægtefællerne, der har foretaget indbetalingen.
 Bestemmelsen svarer til den gældende regel i kildeskattelovens § 13, stk.  

 1, 5. pkt.
 Det foreslås dog i 2. pkt. , at skatten af indkomst, som afdøde har  

 oppebåret i mellemperioden, og som er blevet beskattet efter reglerne i  

 kildeskattelovens § 48 E, bliver endelig ved dødsfaldet.
Bestemmelsen er i overensstemmelse med den gældende regel i  

 kildeskattelovens § 14 A.
Der henvises nærmere til bemærkningerne til § 30,  

 stk. 8, 2. pkt.
Endelig foreslås det i stk. 4 , at når den efterlevende ægtefælle  

 har fået boet efter førstafdøde udleveret efter dødsboskiftelovens § 22  

 (»150.000 kr.s-reglen« mv.), tilfalder eventuel overskydende skat  

 ægtefællen uden om dødsboet.
Det gælder såvel overskydende skat for  

 mellemperioden som overskydende skat for tidligere indkomstår.
Det er  

 ligeledes uden betydning, om den overskydende skat vedrører afdøde eller den  

 efterlevende ægtefælle selv.
Bestemmelsen er nødvendig af hensyn til en hurtig skiftemæssig behandling  

 af disse små boer.
Den svarer til den nugældende regel i kildeskattelovens §  

 13, stk. 2, 2. pkt.
I forhold til den nugældende regel er anvendelsesområdet  

 imidlertid udvidet, således at også overskydende skat for år, der ligger  

 længere tilbage end det seneste afsluttede indkomstår forud for dødsfaldet,  

 er omfattet.
Til § 65 Bestemmelsen omfatter tilfælde, hvor skattemyndighederne har givet afdøde  

 henstand med betaling af visse skatter og afgifter efter regler herom.
Det  

 foreslås, at den efterlevende ægtefælle skal have mulighed for at indtræde i  

 sådanne henstandsordninger.
 Bestemmelsen er parallel med den i § 51 foreslåede bestemmelse, hvortil  

 der henvises.
Til § 66 Som det fremgår af bemærkningerne ovenfor til § 58, stk. 2, foreslås det,  

 at reglerne i nærværende kapitel om beskatningen af den efterlevende  

 ægtefælle også skal finde anvendelse, hvis der, før den efterlevende  

 ægtefælle overtager boet til uskiftet bo, er skiftet med legatarer og/eller  

 med arvinger, der ikke er livsarvinger efter førstafdøde.
I disse tilfælde er  

 der i skifteretlig henseende tale om et skifte, det vil bl.a. sige, at der  

 skal udarbejdes en boopgørelse.
 Reglerne i nærværende kapitel finder også anvendelse, hvis den  

 efterlevende ægtefælle er afdødes eneste legale arving, selv om der eventuelt  

 er skiftet ved førstafdødes død med testamentariske arvinger eller legatarer,  

 jf. § 58, stk. 1, nr. 4.
 Bestemmelsen i § 66 foreslås indsat for at regulere de  

 indkomstskattemæssige forhold dels for den efterlevende ægtefælle og dels for  

 udlodningsmodtagerne i tilfælde, hvor en sådan udlodning er sket.
 Bestemmelsen er udformet, så den så vidt muligt svarer til de tilsvarende  

 regler for de skiftede boer, jf. navnlig §§ 5 og 35.
Det foreslås i stk. 1 , at den efterlevende ægtefælles skattepligt  

 vedrørende udloddede aktiver som hovedregel skal ophøre på skæringsdagen i  

 boopgørelsen.
Bestemmelsen er således parallel med forslaget i § 5, stk. 1.
 Det foreslås endvidere, at den efterlevende ægtefælle skattemæssigt skal  

 behandles på tilsvarende måde som et dødsbo, der var omfattet af afsnit II,  

 ville have været stillet.
 Dette indebærer for det første, jf. 2. pkt. , at renter skal  

 periodiseres på samme måde, som hvis der havde foreligget et skattemæssigt  

 dødsbo, sml. § 9, stk. 1, nr. 5, og § 22, stk. 1, nr. 5.
 Det medfører dernæst, at udlodningen kan ske enten uden succession eller  

 med succession, forudsat at de øvrige betingelser herfor er opfyldt, herunder  

 kravene i § 37 til den familiemæssige tilknytning mellem den førstafdøde  

 ægtefælle og udlodningsmodtageren.
Ved udlodning uden succession stilles ægtefællen, som om aktivet var solgt  

 på skæringsdagen til den værdi, hvortil aktivet er optaget i boopgørelsen,  

 jf. herved §§ 28 og 29. Adgangen til udlodning med succession er efter § 36,  

 stk. 1, betinget af, at dødsboet ikke er fritaget for beskatning.
Ved  

 afgørelsen af, om det uskiftede bo ville have været fritaget for beskatning,  

 skal der, jf. 3. pkt. , tages udgangspunkt i værdierne i boopgørelsen.  

 Disse sammenholdes med beløbsgrænserne i § 6, stk. 1.
Stk. 2-4 vedrører a conto-udlodninger.
Det foreslås, at den  

 efterlevende ægtefælles skattepligt skal kunne bringes til ophør på  

 tilsvarende måde, som dødsboets skattepligt kan bringes til ophør efter § 5,  

 stk. 2-3. Den efterlevende ægtefælle skal i øvrigt stilles på tilsvarende  

 måde som ved udlodning efter stk. 1.
 Bemyndigelsesbestemmelsen i stk. 4 påtænkes udnyttet til at lade de  

 regler, der for skiftesituationen udstedes i medfør af § 5, stk. 3, gælde  

 tilsvarende for udlodning fra et uskiftet bo.
Stk.5 omhandler tilfælde, hvor der ud over boopgørelsen også  

 udarbejdes tillægsopgørelse vedrørende enkelte aktiver og passiver efter  

 skifterettens nærmere bestemmelse.
Det foreslås, at den efterlevende  

 ægtefælles indkomstskattepligt i disse tilfælde først ophører på den i  

 tillægsopgørelsen valgte skæringsdag.
Forslaget er således parallelt med  

 forslaget til § 5, stk. 4.
Stk. 6 omhandler udlodningsmodtagerens skattemæssige situation.  

 Denne påvirkes ikke af, at der er tale om udlodning fra et bo, der ikke er et  

 selvstændigt skattesubjekt.
Det foreslås således, at modtagerens  

 indkomstskattepligt begynder samtidig med, at indkomstskattepligten for den  

 efterlevende ægtefælle ophører efter stk. 1-5. Herved opnås kontinuitet i  

 beskatningen ligesom i skiftesituationen, smh. § 35, stk. 1.
 Det foreslås endvidere, at reglerne i kapitel 6 om udlodning henholdsvis  

 med og uden succession skal finde tilsvarende anvendelse.
Til kapitel 11 Kapitlet indeholder de fornødne særregler for situationer, hvor der er  

 tale om skifte af afdødes særbo efter reglerne i afsnit II, samtidig med at  

 fællesboet overtages af den efterlevende ægtefælle efter reglerne i kapitel  

 10.
Efter de gældende skatteregler for denne situation beskattes den  

 efterlevende ægtefælle med hensyn til mellemperioden som om hele førstafdødes  

 formue var udleveret til uskiftet bo.
Dette indebærer, at hele førstafdødes  

 indkomst i mellemperioden beskattes hos den efterlevende ægtefælle, og at der  

 ikke kan kræves afsluttende skatteansættelse af afdødes indkomst i  

 mellemperioden, jf. herved kildeskattelovens § 14, stk. 10.
Samtidig udgør afdødes særbo imidlertid et selvstændigt dødsbo og dermed  

 et selvstændigt skattesubjekt.
Med virkning fra dagen efter dødsdagen  

 beskattes afkast af afdødes fuldstændige særeje derfor i særboet.
Den gældende regel om, at afdødes afkast af særeje i mellemperioden  

 beskattes hos den efterlevende ægtefælle, uanset om og i hvilket omfang denne  

 efterfølgende skal modtage arv af særboet, kan opleves som urimelig af den  

 efterlevende ægtefælle.
Der er tale om indtægter, som den efterlevende  

 ægtefælle ikke har oppebåret, og som - i det omfang de er i behold ved  

 dødsfaldet - skal deles med førstafdødes livsarvinger, uden at der herved  

 tages hensyn til, at den efterlevende ægtefælle skal erlægge indkomstskatten  

 deraf.
Det bemærkes herved, at lov om ægteskabets retsvirkninger er ændret  

 siden den gældende skatteregels indførelse, således at afkast af særeje nu  

 som udgangspunkt - i modsætning til tidligere - er særeje, jf. § 28, stk. 3,  

 i lov om ægteskabets retsvirkninger.
Reglen foreslås derfor nu forladt til fordel for et system, hvor særboet  

 følger de almindelige regler i afsnit II.
Dette indebærer efter kapitel 4 og  

 5, at afkast af afdødes fuldstændige særeje i mellemperioden beskattes i  

 særboet og ikke hos den efterlevende ægtefælle.
 Når bortses fra denne ændring, videreføres den gældende retstilstand.
Til § 67 Bestemmelsens stk. 1 afgrænser anvendelsesområdet for kapitlets regler,  

 mens stk. 2-6 indeholder regler om den skattemæssige behandling af  

 henholdsvis dødsboet og mellemperioden, modtagere af udlodning fra dødsboet  

 og den efterlevende ægtefælle.
 Kapitlets anvendelsesområde foreslås i stk. 1 afgrænset til  

 tilfælde, hvor fællesboet overtages af den efterlevende ægtefælle efter en af  

 reglerne i § 58, stk. 1, eller stk. 2, 1. pkt., mens særboet skiftes uden  

 overtagelse.
 Reglerne i dette kapitel gælder kun for så vidt angår særboet, mens  

 fællesboet i enhver henseende henføres til beskatning efter reglerne i  

 kapitel 10, jf. herved § 58, stk. 3, sidste pkt.
 Det foreslås i stk. 2-5 , at særboet som hovedregel skal være  

 direkte omfattet af de samme skatteregler i afsnit II som de, der gælder for  

 andre skiftede dødsboer ( - der er i skifteretlig henseende tale om et  

 almindeligt dødsbo). Reglerne i §§ 3-40 skal således anvendes direkte, dog  

 med de ændringer, der følger af §§ 68 og 69. Heraf vedrører § 68 de  

 skattefritagne boer og § 69 de ikke skattefritagne boer.
For så vidt angår den efterlevende ægtefælle skal denne i forvejen  

 beskattes efter §§ 59-65 på grund af fællesboet.
Stk. 6 indeholder en  

 prioriteringsregel, hvorefter reglerne i §§ 59-65 har forrang fremfor  

 reglerne i kapitel 7 om beskatning af den efterlevende ægtefælle ved skifte.  

 Dette gælder dog ikke for udlodning, som den efterlevende ægtefælle modtager  

 fra særboet - her er det i stedet reglerne i kapitel 7, der finder  

 anvendelse.
I § 70 findes enkelte særregler om anvendelsen af §§ 59-65 som  

 følge af særboet.
For så vidt der måtte forekomme tilfælde, hvor særboet er begrænset  

 skattepligtigt, vil reglerne i §§ 53-57 kunne anvendes analogt.
Da begrænset  

 skattepligt for særboet typisk indebærer, at afdøde var hjemmehørende i  

 udlandet, og da overtagelse af fællesboet til uskiftet bo almindeligvis  

 forudsætter, at ægtefællerne var hjemmehørende her ved dødsfaldet, må sådanne  

 tilfælde imidlertid forventes at være yderst sjældent forekommende i praksis.
 Reglerne i § 52 om insolvente dødsboer foreslås ikke anvendt på særboer,  

 idet isoleret insolvensbehandling af særboet ikke forekommer, jf.  

 bemærkningerne til § 52, stk. 2.
Til § 68 Bestemmelsen omhandler tilfælde, hvor særboet er fritaget for beskatning  

 efter § 6.
Stk. 1 fastslår, at reglerne i kapitel 4 om  

 mellemperiodebeskatning ved skattefritagne dødsboer finder anvendelse, men  

 kun på afkast af fuldstændigt særeje.
Dette indebærer, jf. bemærkningerne  

 ovenfor til kapitel 11, at der fremover - i modsætning til, hvad der gælder i  

 dag, kan foretages afsluttende skatteansættelse, men kun af særejeindkomst.  

 Afdødes øvrige indkomst, herunder ikke formuerelaterede indtægter som løn,  

 pension o.lign., skal som hidtil beskattes hos den efterlevende ægtefælle,  

 jf. § 62, stk. 1.
 Forslaget i stk. 1 om fordeling af afdødes mellemperiodeindkomst mellem  

 særboet og den efterlevende ægtefælle fordrer, at der tillige foretages en  

 fordeling af afdødes forudbetalte skatter for mellemperioden.
Det foreslås i stk. 2 , at fordelingen af de forudbetalte skatter  

 tager udgangspunkt i afdødes samlede mellemperiodeindkomst.
Heraf udskilles  

 den del af mellemperiodeindkomsten, der vedrører særboet.
Særboet godskrives  

 så stor en del af de forudbetalte skatter, som svarer til den andel,  

 særejeindkomsten udgør af den samlede mellemperiodeindkomst.
Til § 69 Bestemmelsen angår de tilfælde, hvor særboet ikke er fritaget for  

 beskatning efter § 6.
 Det foreslås i stk. 1 , at reglerne i kapitel 5 finder anvendelse,  

 men kun for så vidt angår særejet.
På samme måde som i de skattefritagne boer, jf. § 68, stk. 2, kræves der  

 en fordeling af afdødes forudbetalte skatter i mellemperioden mellem særboet  

 og den efterlevende ægtefælle.
Det foreslås i stk. 2 , at fordelingen  

 foretages på samme måde som efter § 68, stk. 2. Det vil sige, at det i disse  

 tilfælde (men kun disse) er nødvendigt at opdele bobeskatningsindkomsten i  

 indkomst, der er erhvervet før og efter dødsdagen.
Til § 70 Bestemmelsen angår den efterlevende ægtefælle, der som udgangspunkt skal  

 beskattes efter reglerne i kapitel 10, jf. herom § 67, stk. 6.
 I stk. 1 foreslås en begrænsning i anvendelsen af § 62, stk. 1.  

 Efter denne regel skal den efterlevende ægtefælle beskattes af afdødes  

 indkomst i mellemperioden, men det gælder efter nærværende bestemmelses stk.  

 1 ikke i det omfang, afdødes indkomst i mellemperioden i stedet henregnes til  

 særboet, jf. herved § 68, stk. 1, og § 69, stk. 1.
 I stk. 2 foreslås det endvidere, at den efterlevende ægtefælle i  

 disse tilfælde ikke godskrives hele afdødes forudbetalte skat i  

 mellemperioden, jf. herved § 63, stk. 7, men kun den del, der ikke efter §  

 68, stk. 2, eller § 69, stk. 2, skal henføres til særboet.
Til kapitel 12 I dette kapitel findes reglerne om beskatning i forbindelse med skifte af  

 et uskiftet bo i den efterlevende ægtefælles levende live.
Kapitlet afløser  

 således de gældende regler i kildeskattelovens § 20 B og § 32. Der foreslås  

 imidlertid betydelige materielle ændringer, jf. nedenfor.
Ved skifte af uskiftet bo i den efterlevende ægtefælles levende live er  

 der i skiftemæssig henseende tale om et skifte eller i hvert fald om, at  

 egentligt skifte er indledt.
Hvorledes situationen skal behandles  

 skattemæssigt, reguleres af reglerne i dette kapitel.
 Det foreslås i overensstemmelse med de gældende regler, at et uskiftet bo,  

 der skiftes fuldstændigt i den efterlevende ægtefælles levende live, skal  

 omfattes af de almindelige regler for skiftede boer i afsnit II, jf. § 71,  

 stk. 3.
Det foreslås, jf. bemærkningerne til § 42, stk. 2, at den efterlevende  

 ægtefælle som noget nyt skal beskattes efter almindelige personskatteregler  

 af hele sin formue under et skifte af førstafdødes formue.
Der foreslås alene  

 den undtagelse, at eventuel beskatning af gevinst og tab ved udlodning af den  

 efterlevende ægtefælles aktiver til andre arvinger og legatarer efter  

 førstafdøde vedrører boet og ikke den efterlevende ægtefælle, jf. § 4, stk.  

 2, og § 42, stk. 2.
For så vidt angår de uskiftede boer kan der ikke i forbindelse med et  

 skifte i den efterlevende ægtefælles levende live foretages en opdeling i  

 henholdsvis førstafdødes og den efterlevendes formue.
Det foreslås derfor, at  

 hele det uskiftede bos formue under skiftet anses for den efterlevende  

 ægtefælles formue og beskattes hos denne, jf. princippet i § 42, stk. 2. Det  

 uskiftede bo beskattes i konsekvens heraf alene af eventuel gevinst og tab  

 ved udlodning af boets aktiver til andre arvinger og legatarer efter  

 førstafdøde, jf. § 72, stk. 1.
Kapitlet regulerer kun forholdene i forbindelse med skifte i den  

 efterlevende ægtefælles levende live.
Hvis et uskiftet bo afsluttes ved, at  

 den længstlevende af ægtefællerne dør, behandles dødsboet efter længstlevende  

 efter de almindelige regler i afsnit II (eller i tilfælde af boudlæg afsnit  

 IV).
Det er en forudsætning for uskiftet bo, at der er livsarvinger efter  

 førstafdøde.
Det vil sige, at det uskiftede bo ophører, hvis alle  

 førstafdødes livsarvinger afgår ved døden før den efterlevende ægtefælle.  

 Denne situation har ikke tidligere været genstand for lovregulering, men  

 efter de ved lov nr. 384 af 22. maj 1996 gennemførte ændringer i arveloven  

 reguleres den nu af arvelovens § 24. Efter denne bestemmelse overtager den  

 efterlevende ægtefælle uden skifte det hidtidige uskiftede bo til fri  

 rådighed.
Der foreslås ingen skattemæssige særregler for denne situation.
Det  

 vil sige, at reglerne i kapitel 10 finder uændret anvendelse.
Til § 71 Bestemmelsen indeholder en oversigt over kapitlets anvendelsesområde og  

 samspil med lovens øvrige regler.
 Det foreslås som udgangspunkt i stk. 1 , at anvendelsesområdet  

 afgrænses til skifte af uskiftet bo i den efterlevende ægtefælles levende  

 live.
En forudsætning for, at lovens øvrige bestemmelser kan finde anvendelse på  

 disse boer, er, at det fastslås, hvilken dag der skal træde i stedet for  

 dødsdagen.
Det foreslås i stk. 2 , at datoen for skifterettens  

 imødekommelse af skifteanmodningen generelt skal træde i stedet for  

 dødsdagen.
Samtidig defineres denne dato som imødekommelsesdagen.
Fastlæggelsen af imødekommelsesdagen har ingen indflydelse på, hvilke  

 aktiver og passiver der er inddraget under skiftet.
Dette reguleres af de  

 arve- og skifteretlige regler, hvilket indebærer, at skiftet omfatter de  

 aktiver og passiver, som tilhørte det uskiftede bo på det tidspunkt, hvor  

 skiftet blev begæret enten af den efterlevende ægtefælle eller af en  

 livsarving.
Et skifte af uskiftet bo i den efterlevende ægtefælles levende live kan  

 afsluttes på en række forskellige måder.
Skattemæssigt kan de opdeles i tre  

 tilfældegrupper.
 For det første kan skiftet afsluttes ved, at hele det uskiftede bo deles  

 mellem den efterlevende ægtefælle og førstafdødes øvrige arvinger  

 (fuldstændigt skifte).
 For det andet kan skiftet afsluttes ved, at den efterlevende ægtefælle på  

 ny får det uskiftede bo udleveret til uskiftet bo, efter at der er skiftet  

 med enkelte arvinger efter førstafdøde, men således, at mindst en livsarving  

 efter førstafdøde ikke har fået sin arv efter førstafdøde udbetalt (partielt  

 skifte).
For det tredje kan skiftet afsluttes ved, at den efterlevende ægtefælle  

 får hele det uskiftede bo udleveret.
Det kan enten være til fornyet uskiftet  

 bo, (det vil sige, at skiftebegæringen tilbagekaldes eller afvises), eller  

 hele boet kan overtages af den efterlevende ægtefælle, fordi der efter  

 reglerne i arvelovens §§ 7 a og 7 b intet bliver at udlodde til andre  

 arvinger og legatarer.
Det foreslås i stk. 3 , at de fuldstændige skifter som udgangspunkt  

 omfattes af reglerne i afsnit II, men at der dog skal gælde enkelte  

 særregler, jf. § 72 om boet, §§ 73 og 74 om den efterlevende ægtefælle og §  

 75 om underskud.
Om baggrunden for, at kapitel 4 om beskatningen af  

 mellemperioden ikke er medtaget, henvises til bemærkningerne til § 72, stk.  

 3.
Derimod foreslås det i stk. 4 , at de partielle skifter ikke  

 skattemæssigt skal behandles efter reglerne i afsnit II.
I stedet skal den  

 efterlevende ægtefælle både under og efter skiftet beskattes efter reglerne i  

 kapitel 10. Det samme gælder ved de skifter, der afsluttes helt uden  

 udlodning til andre.
Efter stk. 4 finder § 66 om udlodning fra de umiddelbart etablerede  

 uskiftede boer tilsvarende anvendelse ved senere partielt skifte af et  

 uskiftet bo.
Dette indebærer bl.a., at der fremover bliver adgang for de  

 udskiftede arvinger efter førstafdøde til at overtage aktiver med succession.  

 Efter de gældende regler i kildeskattelovens § 32, stk. 5, 2. og 3. pkt., er  

 udlodning med succession udelukket, men der findes ikke at være nogen rimelig  

 begrundelse for at opretholde denne retstilstand.
I stk. 5 foreslås en særregel for tilfælde, hvor det uskiftede bo  

 er etableret, efter at der umiddelbart i forbindelse med dødsfaldet er  

 skiftet med en eller flere livsarvinger efter førstafdøde (oprindeligt  

 partielt skifte), jf. § 58, stk. 2, 2. pkt.
I disse tilfælde er beskatningen  

 fra starten sket efter afsnit II, jf. § 2, stk. 1, nr. 2. Det foreslås, at  

 det også er reglerne i afsnit II, der skal finde anvendelse på den  

 efterlevende ægtefælle og eventuelle udlodningsmodtagere, hvis et sådant  

 partielt skiftet bo skiftes i den efterlevende ægtefælles levende live.
Dette  

 gælder både når det nye skifte er fuldstændigt og når det er partielt, jf.  

 henvisningen i stk. 4.
Bestemmelsen er i sin helhed i overensstemmelse med de nugældende regler,  

 omend der ikke findes bestemmelser svarende til stk. 1 og 5 i det gældende  

 regelsæt.
Stk. 2 svarer til den gældende regel i kildeskattelovens § 20 B,  

 stk. 4, 2. pkt., og stk. 3 til hovedindholdet af § 20 B, stk. 4, 1. pkt.
Stk.  

 4 svarer til kildeskattelovens § 20 B, stk. 5 og 6.
Til § 72 Bestemmelsen indeholder de særlige regler, der gælder ved anvendelsen af  

 reglerne i kapitel 3 og 5 på de uskiftede boer, der skiftes fuldstændigt i  

 den efterlevende ægtefælles levende live.
 Efter stk. 1 består boets indkomst alene af gevinst og tab ved  

 udlodning af boets aktiver til andre end den efterlevende ægtefælle.  

 Forslaget har sammenhæng med forslaget om, at den efterlevende ægtefælle også  

 ved skifte umiddelbart ved dødsfaldet skal beskattes efter de almindelige  

 regler også for så vidt angår formuen, jf. bemærkningerne til § 42, stk. 2.  

 Forslaget er endvidere en konsekvens af, at der ikke skal udskilles en  

 formue, der anses at vedrøre førstafdøde.
Forslaget er tillige begrundet i, at de almindelige regler om beskatningen  

 af den efterlevende ægtefælle ikke bør kunne omgås.
Hvis hele det uskiftede  

 bo - som efter de gældende regler - skulle omfattes af dødsbobeskatning,  

 ville en efterlevende ægtefælle kunne opnå dødsbobeskatning af sin egen del  

 af ægtefællernes hidtidige fælleseje og skilsmissesæreje ved at kræve boet  

 udleveret til uskiftet bo og umiddelbart derefter at kræve det uskiftede bo  

 taget under skiftebehandling.
 Det foreslås i stk. 2, at der som udgangspunkt gælder samme  

 skattefritagelsesregel for de uskiftede boer som for dødsboer, der  

 umiddelbart omfattes af afsnit II, jf. herved § 6. Det foreslås imidlertid,  

 at hvis den førstafdøde ægtefælle efterlod sig et fuldstændigt særeje, skal  

 såvel det uskiftede bo som særboet kunne rummes inden for beløbsgrænserne i §  

 6, stk. 1. For begge boers vedkommende regnes der med værdierne i  

 boopgørelsen eventuelt med tillæg af værdierne i en tillægsopgørelse, jf. §  

 6, stk. 3.
Det bestemmes i 4. pkt., at i det omfang det uskiftede bo omfatter arv,  

 som den efterlevende ægtefælle har modtaget af førstafdødes fuldstændige  

 særeje, skal sådan arv ikke medregnes til beholdningen i det uskiftede bo ved  

 afgørelsen af, hvorvidt beløbsgrænserne er overholdt.
Hvis der ikke var en  

 sådan regel, ville den efterlevende ægtefælles arv af førstafdødes særeje  

 tælle dobbelt ved opgørelsen af den samlede beholdning i de to boer.
 Bestemmelsen svarer i hovedtræk til kildeskattelovens § 20 B, stk. 3, men  

 der foreslås den ændring, at der med hensyn til særejet ikke længere skal  

 regnes med værdierne ved dødsfaldet, men med værdierne i boopgørelsen.
 I stk. 3 foreslås det, at et bo, der ikke er skattefritaget efter §  

 6, kun skal beskattes af indkomst i boperioden.
Bestemmelsen, der er i overensstemmelse med de hidtil gældende regler,  

 udgør herved en fravigelse af § 19, stk. 2, hvorefter boet normalt beskattes  

 af indkomsten i hele bobeskatningsperioden, som består af både mellem- og  

 boperiode.
Med andre ord er der i disse boer ingen skattemæssig  

 mellemperiode, jf. også henvisningsbestemmelsen i § 71, stk. 3, hvor §§ 7-18,  

 der omhandler beskatning af mellemperioden, når boet er skattefritaget, ikke  

 er medtaget.
Stk. 4 og 5 omhandler bofradrag.
Det foreslås, at den almindelige  

 regel i § 30, stk. 2, hvorefter bofradragets størrelse afhænger af  

 boperiodens længde, fraviges, og at der i stedet tildeles et fradrag med et  

 grundbeløb på 42.850 kr.
Beløbet er i 1987-niveau og foreslås i stk. 5  

 reguleret efter personskattelovens § 20. Herved bliver bofradraget i 1997  

 55.200 kr. (svarende til 12 gange det månedligt påløbende bofradrag i § 30,  

 stk. 2, på 4.600 kr.).
 Baggrunden for, at bofradraget her foreslås tildelt som et engangsbeløb,  

 er, at den skattepligtige indkomst i disse boer alene udgøres af gevinst og  

 tab vedrørende aktiver, der udloddes til førstafdødes arvinger og legatarer,  

 jf. stk. 1. Der er således tale om engangsindtægter og -udgifter, der  

 konstateres ved udlodningen.
Hvis der i disse boer blev tildelt almindeligt bofradrag, ville den  

 skattemæssigt mest fordelagtige fremgangsmåde være at foretage a  

 conto-udlodning og derefter at udskyde skæringsdagen, indtil der var påløbet  

 de maksimale 12 måneders bofradrag.
Dette kan ikke anses for skiftemæssigt  

 hensigtsmæssigt.
Det foreslås derfor, at der i disse boer gives et fradrag  

 svarende til 12 måneders fradrag efter § 30, stk. 2, på en gang.
Der er  

 herefter intet skattemæssigt incitament til at udskyde skæringsdagen, efter  

 at det sidste aktiv er udloddet.
 Ved tilrettelæggelsen af bofradraget som et engangsfradrag er det tilllige  

 taget i betragtning, at disse boer er karakteriseret ved, at der ikke sker  

 nogen selvstændig mellemperiodebeskatning, således at et eventuelt uudnyttet  

 bofradrag ikke kan overføres til mellemperioden.
Til § 73 Bestemmelsen fastlægger omfanget af den efterlevende ægtefælles  

 indkomstskattepligt under skiftet.
I overensstemmelse med forslaget om, at  

 kun gevinst og tab ved udlodning til andre arvinger og legatarer skal  

 henføres til boet, jf. § 72, stk. 1, foreslås det her, at den efterlevende  

 ægtefælle i boperioden skal beskattes uden hensyntagen til skiftet.
Dog skal  

 den efterlevende ægtefælle ikke beskattes af de nævnte gevinster og tab ved  

 udlodning til andre arvinger og legatarer.
Til § 74 Bestemmelsen omhandler tilfælde, hvor den efterlevende ægtefælle har  

 anvendt virksomhedsordningen eller kapitalafkastordningen på en  

 erhvervsvirksomhed, der tilhørte det uskiftede bo.
Efter de gældende regler i virksomhedsskattelovens § 19, stk. 3, finder  

 reglerne i virksomhedsskattelovens § 19, stk. 1, om efterbeskatning af  

 indestående på konto for opsparet overskud ved skifte i umiddelbar  

 forbindelse med dødsfaldet tilsvarende anvendelse ved skifte af uskiftet bo i  

 den efterlevende ægtefælles levende live på det overskud, der er opsparet i  

 virksomheden på imødekommelsestidspunktet.
Reglerne i virksomhedsskattelovens  

 § 19 er omtalt i bemærkningerne til § 10.
 Det foreslås i stk. 1 , at virksomhedsskattelovens regler om  

 virksomhedsordningen henholdsvis kapitalafkastordningen finder anvendelse med  

 de ændringer, der findes i stk. 2 og 3.
Det foreslås, at der i forbindelse med skiftet skal ske efterbeskatning af  

 indestående på konto for opsparet overskud henholdsvis  

 konjunkturudligningskonto.
Det bestemmes i stk. 2 , at hvis der  

 udloddes en erhvervsvirksomhed, en del af en erhvervsvirksomhed eller en af  

 flere virksomheder tilhørende det uskiftede bo, skal indestående på konto for  

 opsparet overskud, eventuelt en forholdsmæssig del heraf, ved udløbet af  

 indkomståret forud for imødekommelsesdagen med tillæg af hertil svarende  

 virksomhedsskat og med fradrag af et grundbeløb på 107.300 kr. (1997)  

 medregnes ved opgørelsen af den efterlevende ægtefælles personlige indkomst  

 for imødekommelsesåret.
Der skal dog ikke ske beskatning i det omfang  

 indestående på konto for opsparet overskud overtages af den, til hvem  

 virksomheden udloddes.
Reglerne i § 39 finder tilsvarende anvendelse.
Der  

 henvises til bemærkningerne til § 39. Som det fremgår heraf, foreslås det, at  

 der også skal kunne ske overtagelse af indestående på konto for opsparet  

 overskud, når boet er fritaget for beskatning efter § 6.
Reglerne gælder kun, hvis virksomheden udloddes til andre arvinger eller  

 legatarer efter førstafdøde.
Hvis den efterlevende ægtefælle skal beholde  

 virksomheden, men vælger ikke at fortsætte med at anvende  

 virksomhedsordningen, skal der ske beskatning af indestående på konto for  

 opsparet overskud hos ægtefællen efter reglerne i virksomhedsskattelovens §  

 15 b.
 Der foreslås i stk. 3 tilsvarende regler for  

 kapitalafkastordningen.
 Stk. 4 indeholder en bestemmelse om fradrag i den efterlevende  

 ægtefælles skat for virksomhedsskat og konjunkturudligningsskat vedrørende  

 opsparet overskud henholdsvis henlæggelse til konjunkturudligning, der  

 beskattes efter stk. 2 eller 3. Bestemmelsen svarer til bestemmelsen i § 14,  

 stk. 3.
 Efter stk. 5 skal grundbeløbene i stk. 2 og 3 reguleres efter  

 personskattelovens § 20. Grundbeløbene, der svarer til grundbeløbene i §§ 10  

 og 11, er i 1987-niveau og svarer til 107.300 kr. i 1997-niveau.
Til § 75 Bestemmelsen, der indholdsmæssigt dækker de samme situationer som den  

 gældende § 32, stk. 2-4, i kildeskatteloven, indeholder en række regler om  

 underskud dels i den efterlevende ægtefælles skattepligtige indkomst og dels  

 i boets skattepligtige indkomst.
 Bestemmelsen betyder, at de almindelige regler om underskud i § 20, stk.  

 3, og § 49 ikke finder anvendelse.
Stk. 1 omhandler den efterlevende ægtefælles underskud i  

 skattepligtig indkomst.
Det foreslås, at underskud, som den efterlevende  

 ægtefælle kunne have fremført til fradrag i sin skattepligtige indkomst i  

 imødekommelsesåret og i de indkomstår, der helt eller delvis omfattes af  

 boperioden, kan fradrages i boets skattepligtige indkomst.
Fradraget  

 forudsætter dog, at underskuddet ikke kan udnyttes hos den efterlevende  

 ægtefælle selv.
Det foreslås videre, at et underskud, der er udnyttet i boet,  

 ikke kan overføres til den efterlevende ægtefælles skattepligtige indkomst.
 Bestemmelsen omfatter tidsmæssigt underskud i den efterlevende ægtefælles  

 skattepligtige indkomst i de fem indkomstår forud for imødekommelsesåret, i  

 imødekommelsesåret og i indkomstår, der fuldt ud dækkes af boperioden.  

 Underskud i den efterlevende ægtefælles skattepligtige indkomst i det  

 indkomstår, hvor boet afsluttes, omfattes derimod af stk. 2.
 Bestemmelsen svarer således delvis til kildeskattelovens § 32, stk. 2, og  

 delvis til § 32, stk. 3. Der er foretaget tilpasninger som følge af, at  

 indkomsten efter § 72, stk. 3, 2. pkt., opgøres under et for hele boperioden.
 Stk. 2 omhandler underskud i den efterlevende ægtefælles  

 skattepligtige indkomst i det år, hvori boet sluttes.
Det foreslås, at der her som hovedregel ikke skal være adgang til at  

 overføre den efterlevende ægtefælles underskud til boet.
Det må anses for  

 uhensigtsmæssigt at lave en sådan sammenkædning af indkomstopgørelserne, idet  

 dette ville medføre, at boet først kunne afsluttes, når der var foretaget  

 skatteansættelse af den efterlevende ægtefælle i det pågældende år.
De ovennævnte hensyn har imidlertid ingen vægt, hvis boets skæringsdag  

 placeres således, at den er sammenfaldende med udløbet af et indkomstår hos  

 den efterlevende ægtefælle.
Det foreslås derfor som noget nyt, at der i disse  

 tilfælde skal være adgang til at overføre underskud fra den efterlevende  

 ægtefælle til boet også i det sidste indkomstår.
 Det foreslås i stk. 3 , at underskud i boets skattepligtige  

 indkomst skal kunne overføres til fradrag i den efterlevende ægtefælles  

 skattepligtige indkomst i det seneste indkomstår forud for boets slutning; i  

 tilfælde af, at skæringsdagen er sammenfaldende med udløbet af indkomståret,  

 dog i det pågældende indkomstår.
Bestemmelsen svarer til de gældende regler i kildeskattelovens § 32, stk.  

 3, 5. og 6. pkt., dog med tilpasninger som følge af forslaget i § 72, stk. 3,  

 2. pkt., om samlet indkomstopgørelse for boperioden.
Særreglen om de  

 sammenfaldende indkomstår er ligeledes ny og parallel med forslaget i stk. 2,  

 sidste pkt.
Det foreslås i stk. 4 , at et underskud i boets skattepligtige  

 indkomst, der ikke kan udnyttes ved overførsel til den efterlevende ægtefælle  

 efter stk. 3, kan kræves udbetalt.
Bestemmelsen udgør en modifikation til §  

 31, 1. pkt., idet modregning hos den efterlevende ægtefælle skal være  

 forsøgt, før der bliver tale om udbetaling.
Begrænsningen i § 31, 2. pkt.,  

 finder derimod anvendelse.
 Bestemmelsen svarer med enkelte ændringer til den gældende § 32, stk. 4, i  

 kildeskatteloven.
Til afsnit IV, kapitel 13 Afsnittet samler reglerne om den skattemæssige behandling af boudlæg, jf.  

 dødsboskiftelovens kapitel 12. Boudlæg indebærer, at boet afsluttes uden  

 skiftebehandling, jf. dødsboskiftelovens § 18. Boudlæg træder i stedet for  

 den tidligere skiftelovs begreber udlæg for begravelsesomkostningerne og  

 udvidet begravelsesudlæg.
De skattemæssige regler om boudlæg foreslås opbygget, så de svarer til de  

 gældende skattemæssige regler om begravelsesudlæg.
Disse adskiller sig  

 grundlæggende fra reglerne i afsnit II og III derved, at de hviler på den  

 forudsætning, at ingen hæfter for afdødes gæld, jf. herved dødsboskiftelovens  

 § 20, stk. 2.
Da der ikke opstår et dødsbo i skiftemæssig henseende, er der heller ikke  

 behov for særlige regler om beskatningen af selve bomassen.
Derimod er der  

 behov for regler om beskatningen af afdøde i det seneste indkomstår forud for  

 dødsfaldet, af mellemperioden, af en efterlevende ægtefælle og af modtagere  

 af boudlæg.
Til § 76 Bestemmelsen afgrænser anvendelsesområdet dels for afsnittet og dels for  

 dets enkelte bestemmelser.
Anvendelsesområdet er tilfælde, hvor boet efter en  

 afdød person er sluttet ved boudlæg efter dødsboskiftelovens § 18.
Systematikken i afsnittet er derefter, at § 77 omhandler tilfælde, hvor  

 afdøde var enlig og §§ 78 og 79 tilfælde, hvor afdøde efterlader sig en  

 ægtefælle, mens § 80 omhandler den skattemæssige behandling af  

 udlægsmodtageren, uanset hvilken forbindelse der fandtes mellem  

 udlægsmodtageren og afdøde.
Anvendelsen af § 80 forudsætter, at  

 udlægsmodtageren er skattepligtig, hvilket ikke nødvendigvis er tilfældet,  

 jf. herved dødsboskiftelovens § 19, stk. 2, der udtrykkelig nævner, at  

 boudlæg kan ske til en kommune eller til statskassen.
 I tilfælde, hvor en afdød gift person efterlader sig både et fælleseje,  

 herunder et skilsmissesæreje, og et fuldstændigt særeje, og hvor kun det ene  

 af boerne sluttes ved boudlæg, viger §§ 78 og 79 for de almindelige regler om  

 beskatning af den efterlevende ægtefælle i henholdsvis kapitel 7 og kapitel  

 10 afhængig af, om betingelserne for overtagelse af det andet bo efter § 58  

 er opfyldt.
Til § 77 Bestemmelsen vedrører tilfælde, hvor afdøde ved dødsfaldet ikke var gift,  

 herunder tilfælde, hvor afdødes ægteskab var suspenderet ved separation inden  

 dødsfaldet.
Endvidere vedrører bestemmelsen tilfælde, hvor afdøde efterlader  

 sig en ægtefælle, der ikke samlevede med afdøde.
Bestemmelsen angår både det  

 seneste indkomstår forud for dødsfaldet og mellemperioden.
Da ingen hæfter for afdødes eventuelle restskat, er der efter dødsfaldet  

 ingen grund til at iværksætte skatteansættelse af afdødes seneste afsluttede  

 indkomstår forud for dødsfaldet.
Det foreslås derfor i 1. pkt. , at  

 sådan skatteansættelse undlades.
Der stilles dog intet krav om, at en før  

 dødsfaldet foretagen skatteansættelse skal ophæves, da en sådan ophævelse må  

 anses for overflødig.
Den kommunale skattemyndighed har intet behov for en  

 selvangivelse, og det påhviler ikke modtageren af boudlægget at indlevere en  

 sådan.
 Hvis der er foretaget skatteansættelse forud for dødsfaldet, og denne har  

 resulteret i restskat, hæfter ingen, heller ikke udlægsmodtageren, for  

 restskatten, jf. herved hovedreglen i dødsboskiftelovens § 19, stk. 2.
Hvis skatteansættelsen derimod viser, at afdøde har betalt for meget i  

 skat, foreslås det i 2. pkt. , at det offentliges  

 tilbagebetalingspligt afhænger af, hvorvidt tilbagebetalingen er forfaldet  

 til udbetaling før eller efter dødsfaldet.
Hvis tilbagebetalingen er  

 forfaldet, skal beløbet udbetales til skifteretten.
Beløbet indgår da i  

 boudlægget.
Hvis tilbagebetalingen ikke er forfaldet, udbetales den ikke.
 Forslaget er i det hele i overensstemmelse med gældende praksis, der  

 således her foreslås lovfæstet.
Det foreslås endvidere i 1. pkt., at der ikke kan foretages afsluttende  

 skatteansættelse af afdødes indkomst i mellemperioden.
Det sker ud fra den  

 betragtning, at de forudbetalte skatter i almindelighed dækker skattekravet,  

 at ingen hæfter for en eventuel restskat, og at udbetaling af en eventuel  

 overskydende skat ville sinke skifterettens afgørelse af, hvorvidt boudlæg er  

 muligt.
Til § 78 Bestemmelsen vedrører tilfælde, hvor afdøde var gift ved dødsfaldet, uden  

 at der forelå separation.
Anvendelsen af reglerne forudsætter endvidere, at  

 afdøde var samlevende med ægtefællen.
For så vidt angår indkomståret forud  

 for dødsfaldet kræves samliv ved dette indkomstårs udløb, jf. stk. 1. For så  

 vidt angår mellemperioden kræves samliv ved dødsfaldet, jf. stk. 2.
Det foreslås i stk. 1 , at der, hvis afdøde samlevede med en  

 ægtefælle ved udgangen af det seneste indkomstår forud for dødsfaldet, skal  

 foretages skatteansættelse af afdøde for dette år.
Dette skyldes hensynet til  

 ægtefællens skatteansættelse i det pågældende år, idet de to  

 skatteansættelser er forbundne.
Derimod hæfter den efterlevende ægtefælle  

 ikke for eventuelle skattekrav mod afdøde, hvadenten de er opgjort eller  

 forfaldne før eller efter dødsfaldet.
Dette følger allerede af hovedreglen i  

 dødsboskiftelovens § 19, stk. 2, men foreslås tillige lovfæstet her.
Det er  

 uden betydning, om boudlægget er sket til den efterlevende ægtefælle eller  

 til andre.
Af hensyn til skatteansættelsen af den efterlevende ægtefælle vil det være  

 hensigtsmæssigt, hvis den efterlevende ægtefælle indleverer selvangivelse for  

 afdøde i de tilfælde, hvor selvangivelse ikke allerede er indleveret inden  

 dødsfaldet.
Den efterlevende ægtefælle er imidlertid ikke forpligtet hertil.  

 Skattekontrollovens § 5, stk. 1 og 2, om fremtvingelse af selvangivelse  

 finder således ikke anvendelse.
Indgiver den efterlevende ægtefælle ikke  

 selvangivelse for afdøde, foretages der i stedet skønsmæssig ansættelse, idet  

 skattekontrollovens § 5, stk. 3, finder tilsvarende anvendelse.
Endvidere foreslås det, at afdødes eventuelle overskydende skat, der ikke  

 er forfalden ved dødsfaldet, udbetales til den efterlevende ægtefælle uden om  

 boet.
Om begrundelsen herfor henvises til bemærkningerne til § 64, stk. 4,  

 der indeholder en parallel regel.
Hvis skatten er forfalden forud for  

 dødsfaldet, skal den derimod udbetales til skifteretten og indgår da i  

 boudlægget.
 Det er ikke en betingelse for at udbetale overskydende skat til den  

 efterlevende ægtefælle, at boudlægget er sket til denne.
 Det foreslås, at reglen om, at udbetaling til den efterlevende ægtefælle  

 skal ske uden om boet, også skal gælde, hvis ægtefællerne anvendte et  

 indkomstår, der afveg fra kalenderåret, og at den i så fald også skal  

 anvendes på overskydende skat vedrørende kalenderåret forud for det  

 kalenderår, hvori dødsfaldet skete.
Bestemmelsens 1. og 2. pkt. svarer til den under det nuværende regelsæt  

 gældende praksis, der således foreslås lovfæstet. 3. pkt. er som nævnt  

 ovenfor alene indsat af hensyn til overskueligheden.
For så vidt angår 4.  

 pkt. er der tale om en videreførelse af kildeskattelovens § 14, stk. 9, 3.  

 pkt., mens 5. pkt. er en videreførelse af kildeskattelovens § 106.
Det foreslås i stk. 2 , at beskatningsforholdene for mellemperioden  

 grundlæggende reguleres på samme måde som ved skattefritagne dødsboer, jf.  

 henvisningen til §§ 7-18. Det vil sige, at udgangspunktet, jf. § 12, er, at  

 betalte foreløbige skatter anses for at dække skattekravene vedrørende  

 mellemperioden.
Afsluttende skatteansættelse vedrørende mellemperioden kan  

 kun kræves af en efterlevende ægtefælle, der samlevede med afdøde ved  

 dødsfaldet.
Et eventuelt beregnet skattetilsvar efter § 15, stk. 2, kan ikke  

 opkræves, fordi ingen, heller ikke den efterlevende ægtefælle, hæfter herfor.  

 Derimod skal eventuel beregnet overskydende skat efter § 15, stk. 3,  

 udbetales til den efterlevende ægtefælle uden om boet.
Til § 79 Bestemmelsen angår beskatningen af den efterlevende ægtefælle i dødsåret  

 og i de efterfølgende indkomstår.
Det slås i stk. 1 grundlæggende  

 fast, at beskatningen af den efterlevende ægtefælle ikke påvirkes af, at den  

 anden ægtefælles bo er sluttet ved boudlæg.
Stk. 2 indeholder to særregler om beregningen af den efterlevende  

 ægtefælles skat i dødsåret.
På tilsvarende måde som ved de skiftede boer  

 tildeles der den efterlevende ægtefælle to personfradrag og to bundfradrag  

 ved beregningen af mellemskatten, jf. herved § 50, stk. 1 og 2. Særreglerne  

 gælder dog kun, hvis ægtefællerne var samlevende ved dødsfaldet, og de  

 anvendes ikke, hvis den efterlevende ægtefælle samlever med en ny ægtefælle  

 ved udgangen af dødsåret.
 Stk. 2 svarer til de gældende regler, jf. herved personskattelovens § 10,  

 stk. 7, 1. pkt., og § 6 a, stk. 5, jf. § 8, stk. 4, 2. pkt., der begge  

 henviser til bestemmelsen om begravelsesudlæg i kildeskattelovens § 14, stk.  

 9.
Til § 80 Bestemmelsen vedrører den efterfølgende beskatning af den, der har  

 modtaget et boudlæg, hvori der indgår et skatterelevant aktiv, idet den  

 grundlæggende regel er, at sådanne aktiver beskattes hos udlægsmodtageren  

 efter de almindelige regler.
Stk. 1 finder anvendelse, uanset hvem  

 udlægsmodtageren er (blot vedkommende er skattepligtig), mens stk. 2 kun  

 finder anvendelse, hvis udlægsmodtageren er afdødes efterlevende ægtefælle.
 Med det formål at præcisere anvendelsen af de almindelige regler foreslås  

 det i stk. 1 , at indkomstskattepligten vedrørende udleverede aktiver  

 overgår til udlægsmodtageren med virkning fra dødsdagen.
Bestemmelsen er i overensstemmelse med, hvad der i dag antages at være  

 gældende ret.
Der findes imidlertid ikke bestemmelser i det gældende  

 regelsæt, der er målrettet mod denne situation.
 Reglerne foreslås lovfæstet, fordi der må antages at forekomme  

 skatterelevante aktiver, såsom små aktieposter, i boudlæggene i ikke helt  

 ringe omfang.
Det foreslås i stk. 2 , at boudlæg til den efterlevende ægtefælle  

 skal give den efterlevende ægtefælle mulighed for at overtage afdødes  

 etableringskonto på de vilkår, der var gældende for afdøde.
Den efterlevende  

 ægtefælle stilles herved på samme måde ved boudlæg som ved de øvrige  

 boafslutningsformer.
Indeståendet på etableringskonto medregnes ved  

 afgørelsen af, om boudlæg kan finde sted.
Til afsnit V, kapitel 14 Afsnittet indeholder regler om beskatningen i forbindelse med, at et  

 afsluttet bo genoptages.
Det er efter gældende praksis ikke enhver skifteretlig genoptagelse af et  

 afsluttet bo, der betragtes som genoptagelse i skattemæssig henseende.  

 Skattemæssig genoptagelse forudsætter således normalt, at det efter  

 afslutningen af det oprindelige bo er konstateret, at afdøde efterlod sig  

 yderligere aktiver eller passiver, som ikke var bekendt under  

 skiftebehandlingen.
Derimod er der ikke tale om genoptagelse med skattemæssig  

 relevans for boet, hvis boet genoptages, fordi bobeholdningen er fordelt  

 forkert.
Denne praksis foreslås opretholdt.
Der foreslås ikke indsat en udtrykkelig  

 bestemmelse derom, men det fremgår af, at genoptagelsesboets skattepligt i  

 almindelighed ikke omfatter indtægter og udgifter vedrørende den formue, der  

 var inddraget under den oprindelige skiftebehandling, men kun indtægter og  

 udgifter vedrørende formue, der omfattes af genoptagelsesboet.
Det foreslås samtidig, at genoptagelsesboets skattepligt skal afhænge af,  

 hvorvidt genoptagelsesboet og det genoptagne bo tilsammen overholder  

 beløbsgrænserne i § 6, stk. 1, men at genoptagelsen dog ikke kan annullere  

 den oprindelige skattefritagelse af det genoptagne bo.
De beløbsgrænser efter  

 dødsboskatteloven, der skal finde anvendelse på genoptagelsesboet, er de  

 beløbsgrænser, der skulle have fundet anvendelse på det genoptagne bo.
 Det foreslås, at genoptagelsesboets skattepligt tidsmæssigt strækker sig  

 fra dødsfaldet og frem til skæringsdagen i boopgørelsen i genoptagelsesboet.  

 Hvis genoptagelsesboet ikke er fritaget for beskatning, skal bobeskatningen  

 efter § 19, stk. 2, tillige omfatte afdødes mellemperiodeindkomst, men efter  

 sammenhængen kun den mellemperiodeindkomst, der vedrører de nytilkomne  

 aktiver og passiver.
Endelig foreslås der særlige regler for de tilfælde, hvor genoptagelsen  

 sker, fordi det er konstateret, at et afsluttet bo er insolvent.
Der henvises  

 i den forbindelse til bemærkningerne til dødsboskiftelovens kapitel 29 i  

 justitsministerens lovforslag nr.
L 120 af 8. december 1995.
 De foreslåede regler udgør en markant ændring i forhold til de gældende  

 regler, jf. herved bestemmelsen i kildeskattelovens § 20 A.
Efter de gældende regler afhænger genoptagelsesboets selvstændige  

 skattesubjektivitet af, om det oprindelige bo blev skiftet privat eller  

 offentligt.
Ved privat skifte er genoptagelsesboet ikke et selvstændigt  

 skattesubjekt, og al beskatning sker hos udlodningsmodtagerne.
Ved offentligt  

 skifte er genoptagelsesboet et selvstændigt skattesubjekt, der er  

 skattepligtigt, uanset om det genoptagne bo var fritaget for beskatning efter  

 kildeskattelovens § 16, stk. 1, og uanset om det genoptagne bo ville have  

 været skattefritaget, hvis man under skiftet havde kendt til de senere  

 opdagede aktiver eller passiver.
Efter de gældende regler antages det videre, at der ved oprindeligt  

 offentligt skifte ikke er hjemmel til at beskatte afkast af ukendte aktiver i  

 perioden fra afslutningen af det oprindelige bo frem til genoptagelsen.
Alt  

 efter karakteren af de ukendte aktiver medfører dette, at eventuel a  

 conto-opkrævet udbytteskat for en længere periode må udbetales til  

 genoptagelsesboet.
 De foreslåede regler vil betyde, at genoptagelsesboets skattepligt ikke  

 knyttes til måden, hvorpå det oprindelige bo er behandlet, og at der ikke  

 opstår en periode, hvori ingen kan beskattes af en indkomst.
Som nævnt ovenfor vil den skiftemæssige genoptagelse, der er nødvendig,  

 hvis en arving er overset ved arvedelingen, som altovervejende hovedregel  

 ikke have skattemæssige konsekvenser for boet.
Tilkomsten af en overset  

 arving kan dog have betydelige skattemæssige konsekvenser, hvis det viser  

 sig, at boet med urette er overtaget af den efterlevende ægtefælle på en af  

 de i § 58, stk. 1, eller stk. 2, 1. pkt., nævnte måder.
Denne situation  

 foreslås i hovedtræk reguleret ved § 83.
Til § 81 Det foreslås, at genoptagelsesboerne som udgangspunkt skal være omfattet  

 af samme skatteregler som de genoptagne boer, dvs. enten afsnit II eller  

 afsnit III, afhængigt af, om boet er overtaget af den efterlevende ægtefælle  

 efter en af de i § 58, stk. 1, eller stk. 2, 1. pkt., nævnte regler.
Om  

 genoptagelse af boudlæg henvises til dødsboskiftelovens § 20 og  

 bemærkningerne dertil i justitsministerens lovforslag nr.
L 120 af 8.  

 december 1995.
 Hvis det genoptagne bo oprindelig blev overtaget af den efterlevende  

 ægtefælle efter § 58, vil tilkomsten af nye aktiver eller passiver i  

 almindelighed ikke have særlige skattemæssige konsekvenser, bortset fra  

 tilfælde, hvor boet bliver insolvent, jf. herved stk. 5 og § 83. Der gøres  

 således ingen undtagelser fra beskatningen efter afsnit III i denne  

 situation.
Hvis det genoptagne bo har været omfattet af reglerne i afsnit II,  

 foreslås derimod i stk. 2-4 samt i § 82 enkelte tilpasninger i anvendelsen af  

 reglerne i afsnit II på genoptagelsesboet.
Grundlæggende foreslås  

 boopgørelsen i genoptagelsesboet ligestillet med en tillægsopgørelse, jf.  

 herved dødsboskiftelovens § 31, stk. 2, og § 66, stk. 3, idet der ikke ses at  

 være nogen rimelig grund til at forskelsbehandle på den ene side tilfælde,  

 hvor et aktiv eller passiv har været kendt, men af ubestemmelig værdi ved  

 afslutningen af det oprindelige bo, og på den anden side tilfælde, hvor et  

 aktiv eller et passiv først er erkendt efter afslutningen af det oprindelige  

 bo.
 Stk. 2 udgør en præcisering i forhold til § 4, stk. 1, om  

 afgrænsning af boets indkomst og en udvidelse i forhold til den almindelige  

 skattepligtsbestemmelse i § 5.
Det foreslås, at indkomstskattepligten for et genoptagelsesbo kun omfatter  

 indtægter og udgifter af de nytilkomne aktiver og passiver, der har  

 forårsaget genoptagelsen.
Tidsmæssigt udstrækkes skattepligten til at omfatte  

 hele perioden fra dødsfaldet og frem til skæringsdagen i boopgørelsen i  

 genoptagelsesboet.
Skattepligtens ophør forrykkes dog som normalt ved a  

 conto-udlodning og ved eventuelle tilladelser til tillægsopgørelser.
Forslaget om indkomstskattepligtens varighed indebærer, at indeholdt  

 udbytteskat efter kildeskattelovens § 65 vedrørende aktier mv., der ikke har  

 været omfattet af det oprindelige bo, ikke skal tilbagebetales til  

 genoptagelsesboet.
Dette gælder, selv om begge boerne måtte være  

 skattefritaget efter § 6, stk. 1, og det gælder uden afbrydelse i den  

 oprindelige boperiode, i perioden frem til beslutningen om genoptagelse og i  

 genoptagelsesboets boperiode.
Dette udgør en afvigelse i forhold til de  

 nugældende regler.
Bestemmelsen i stk. 3 omhandler afgrænsningen af skattefritagne  

 genoptagelsesboer.
Det foreslås, at beløbsgrænserne i § 6, stk. 1, for så  

 vidt skal være gældende, men at de skal finde anvendelse på summen af det  

 genoptagne bo og genoptagelsesboet; sidstnævntes bomasse består som tidligere  

 nævnt kun af de nytilkomne aktiver og passiver.
Forslaget indebærer, at hvis det genoptagne bo var skattepligtigt, vil  

 genoptagelsesboet også altid være det.
Hvis det genoptagne bo var  

 skattefritaget, afhænger det genoptagne bos fritagelse af, hvorvidt de to  

 boer tilsammen overholder de beløbsmæssige begrænsninger i § 6, stk. 1, eller  

 ej.
Hvis summen af de to boer ligger over beløbsgrænserne i § 6, stk. 1,  

 foreslås det således, at genoptagelsesboet bliver skattepligtigt.
Derimod  

 foreslås det ikke, at det genoptagne bo bliver skattepligtigt, hvor det før  

 var skattefritaget, jf. herved stk. 4 . Forslaget herom er begrundet i  

 praktiske hensyn, idet det genoptagne bo kan være afsluttet så langt tilbage  

 i tiden, at det ville være uforholdsmæssigt ressourcekrævende at iværksætte  

 beskatning.
Til § 82 Bestemmelsen rummer nogle særregler for de genoptagelsesboer, der ikke er  

 skattefritaget efter § 6.
Stk. 1 omfatter tilfælde, hvor genoptagelsesboet er  

 skattepligtigt, fordi også det genoptagne bo var skattepligtigt.
Det  

 foreslås, at genoptagelsesboet kun kan opnå bofradrag efter § 30, stk. 2, i  

 det omfang, fradraget ikke er opbrugt i det genoptagne bo.
Hvis det  

 genoptagne bo både har oppebåret bofradrag og fradrag for mellemperioden  

 efter § 30, stk. 3, anses mellemperiodefradraget for opbrugt først.
Derimod  

 foreslås der ikke tildelt genoptagelsesboet selvstændigt fradrag for  

 mellemperioden efter § 30, stk. 3. Dette gælder, uanset hvor lang  

 mellemperioden måtte have været i det oprindelige bo, og uanset at  

 genoptagelsesboet i et vist omfang skal beskattes af afdødes indtægt i  

 mellemperioden, jf. § 81, stk. 2. Det maksimale fradag, der kan overføres fra  

 det genoptagne bo til genoptagelsesboet, er herefter det fulde bofradrag  

 efter § 30, stk. 2, i det indkomstår, der er relevant for det genoptagne bo.
 Det foreslås i stk. 2 , at hvis det genoptagne bo ikke var  

 skattepligtigt, men genoptagelsesboet er skattepligtigt, skal det genoptagne  

 bo have mulighed for at optjene fuldt bofradrag efter § 30, stk. 2. Derimod  

 gives der heller ikke i disse boer fradrag for mellemperioden efter § 30,  

 stk. 3.
Til § 83 Bestemmelsen omhandler tilfælde, hvor det genoptagne bo oprindelig er  

 afsluttet ved, at den efterlevende ægtefælle har overtaget det efter en af  

 bestemmelserne i § 58, stk. 1, eller stk. 2, 1. pkt.
Hvis det efterfølgende godtgøres, at man har forbigået en anden arving  

 efter førstafdøde, kan dette efter omstændighederne betyde, at betingelserne  

 for at udlevere boet efter § 58 ikke længere er til stede, og at den  

 efterlevende ægtefælle må udrede dele af sin formue til den forbigåede  

 arving.
Boet er imidlertid rent faktisk overtaget efter § 58, og den  

 efterlevende ægtefælle har været undergivet beskatning, også vedrørende  

 afkast af det, der oprindelig var afdødes formue, efter reglerne i kapitel  

 10.
 Ligeledes kan fremkomsten af oversete, ikke prækluderede passiver efter  

 boets udlevering til uskiftet bo betyde, at boet efter afdøde bliver  

 insolvent, og at den efterlevende ægtefælle derfor ønsker at gøre brug af sin  

 ret til at træde tilbage fra udleveringen, jf. herved arvelovens § 16, stk.  

 2, som affattet ved lov nr. 384 af 22. maj 1996.
 Det foreslås, at der i disse tilfælde skal ske ophævelse af beskatningen  

 efter kapitel 10 af den efterlevende ægtefælle, samtidig med, at  

 genoptagelsesboet, der her omfatter hele det oprindelig udleverede bo,  

 undergives beskatning efter afsnit II, herunder eventuelt beskatning som  

 insolvent efter konkursskattelovens regler, jf. § 52.
De foreslåede regler svarer til, hvad der antages at være gældende efter  

 det nuværende regelsæt.
Selv om reglerne i § 83 i praksis sjældent vil skulle  

 finde anvendelse, findes det væsentligt af hensyn til den efterlevende  

 ægtefælles retssikkerhed, at der indsættes en sådan regel.
Til afsnit VI, kapitel 15 Det foreslås i § 84 , at reglerne om værdiansættelse, herunder  

 reglerne om sagkyndige vurderinger og omvurderinger, der skal finde  

 anvendelse på boopgørelser mv., skal være sammenfaldende for så vidt angår  

 beregningen af boafgifter og boets skattemæssige forhold.
Hermed imødekommes det mindretal, der i tillægsbetænkningen til lovforslag  

 nr.
L 120 1995/96 (forslag til lov om skifte af dødsboer) præciserede, at  

 dets støtte til forslaget bl.a. var betinget af, at »Skatteministeriet,  

 når lovforslaget er vedtaget, vil tage initiativ til at ændre de  

 skattemæssige regler vedrørende værdiansættelser, således at det i  

 lovforslaget foreslåede enstrengede vurderingssystem indføres«.
 Det foreslås endvidere, at de fælles regler herom placeres i  

 boafgiftslovens § 12 fremfor i nærværende lov, idet værdiansættelsesspørgsmål  

 kan være afgørende for afgiftsberegningen, herunder for spørgsmålet om  

 afgiftspligt, i et meget stort antal små og mellemstore dødsboer, for hvilke  

 det er åbenbart, at der vil blive tale om skattefritagelse efter  

 dødsboskattelovens § 6.
Til afsnit VII Afsnittet indeholder bestemmelser om selvangivelser, tillægsskat, hæftelse  

 og proklama.
Afsnittet er opdelt i kapitel 16 om selvangivelser, kapitel 17  

 om tillægsskat og efterbetaling og kapitel 18 om hæftelse mv.
Til kapitel 16, § 85 Reglerne om selvangivelsesproceduren foreslås tilpasset dødsboskattelovens  

 øvrige regler.
Det foreslås i § 85 stk. 1, at et ikke skattefritaget dødsbo skal  

 selvangive vedrørende bobeskatningsindkomsten.
Dødsboer, der er  

 skattefritaget efter § 6, skal derimod ikke selvangive.
Da hele indkomsten i  

 bobeskatningsperioden opgøres under et, jf. forslaget til § 19, stk. 2,  

 foreslås det, at der kun indgives en selvangivelse for hele perioden.
Selvangivelsespligten følger efter forslaget den almindelige  

 selvangivelsespligt efter § 1, jf. § 2, i skattekontrolloven.
Dette indebærer  

 bl.a., at skatteministeren efter indstilling fra Ligningsrådet fastsætter  

 selvangivelseskravene.
Dette er en ændring i forhold til gældende ret,  

 hvorefter skatteministeren uden Ligningsrådets medvirken fastsætter disse  

 krav.
Skatteministeren kan i den forbindelse efter indstilling fra  

 Ligningsrådet bestemme, at selvangivelsespligten i særlige tilfælde kan  

 opfyldes på en særlig enkel måde, f.eks. ved en erklæring om, at boet ikke  

 har haft indtægter, der overstiger fradragene i § 30, stk. 2 og 3.
Selvangivelsespligten påhviler arvingerne, hvis boet er udleveret til  

 privat skifte, og bobestyreren, hvis der er tale om et bobestyrerskifte.
Ved  

 privat skifte af et uskiftet bo i den efterlevende ægtefælles levende live  

 påhviler selvangivelsespligten dog kun den efterlevende ægtefælle.
Dette har  

 sammenhæng med, at den eneste indkomst, der skal beskattes i et sådant bo, er  

 gevinst og tab ved udlodning af boets aktiver til andre arvinger og  

 legatarer, jf. § 72, stk. 1, og at den efterlevende ægtefælle frem til  

 udlodningen har haft fri rådighed over alle boets aktiver.
 Det foreslås i stk. 2 , at selvangivelsen af  

 bobeskatningsindkomsten indgives samtidig med, at boopgørelsen indsendes til  

 den kommunale skattemyndighed efter dødsboskiftelovens bestemmelser herom.
Dødsboskifteloven giver mulighed for, at man med skifterettens tilladelse  

 kan vente med at indsende opgørelse af nærmere afgrænsede dele af boet til  

 efter boets afslutning.
Det foreslås, at der i sådanne tilfælde samtidig med  

 tillægsopgørelsen skal indsendes et tillæg til selvangivelsen.
 Efter stk. 3 finder de almindelige regler i skattekontrolloven  

om adgangen til efter anmodning at give henstand med indgivelse af en  

 selvangivelse, om beregning af skattetillæg for ikke rettidig  

 selvangivelse, om adgangen til at søge en selvangivelse fremtvunget  

 ved pålæg af daglige bøder og om adgangen til at foretage  

 skatteansættelsen skønsmæssigt, hvis selvangivelsen ikke foreligger på  

 ansættelsestidspunktet, tilsvarende anvendelse på de særlige  

 selvangivelsesfrister efter stk. 2.
Til kapitel 17 Kapitlet viderefører i tilpasset form de regler om tillægsskat og  

 efterbetaling, som i dag findes i statsskattelovens § 43. Kapitlet er opdelt  

 i en bestemmelse vedrørende tillægsskat (§ 86) og en bestemmelse vedrørende  

 efterbetaling (§ 87).
Til § 86 Bestemmelsen omhandler krav om tillægsskat i anledning af, at afdøde har  

 overtrådt straffelovens § 289 eller §§ 13, 15 eller 16 i skattekontrolloven  

 (forskellige former for skattesvig eller lignende forbrydelse). Krav om  

 tillægsskat er typisk, men ikke nødvendigvis, ledsaget af et krav om  

 efterbeskatning efter § 87.
 Bestemmelsen erstatter den nuværende § 43, stk. 2-6, i statsskatteloven.
Efter bestemmelsen skal der betales en tillægsskat af samme størrelse som  

 skatten af den udeholdte indkomst i tilfælde, hvor afdøde har overtrådt en af  

 de nævnte lovbestemmelser.
Tillægsskatten har således en forebyggende  

 karakter, men er af administrative grunde udformet som et skattekrav.
Det  

 indebærer bl.a., at når et krav om tillægsskat først er anerkendt eller  

 fastslået ved dom, finder de almindelige regler for opkrævning mv. af  

 skattekrav tilsvarende anvendelse, jf. forslagene til §§ 87 og 89.
I stk. 1-3 sondres der mellem, om straf for de nævnte forhold er  

 fastsat før dødsfaldet, jf. stk. 2 og 3, eller om straf ikke er fastsat før  

 dødsfaldet.
Straf for de nævnte forhold kan være fastsat administrativt, jf.  

 § 20 i skattekontrolloven, eller idømt eller vedtaget i retten.
 Det foreslås i stk. 1 , at der indlægges et loft over  

 tillægsskattens størrelse, således at tillægsskatten ikke kan overstige  

 størrelsen af den eventuelle bøde, afdøde selv kunne være idømt for det  

 strafbare forhold, hvis dødsfaldet ikke var indtrådt.
 Forslagene i stk. 2 og 3 er en videreførelse af de gældende  

 bestemmelser i statsskattelovens § 43, stk. 3 og 4.
Det foreslås i stk. 4 , at kompetencen til at afgøre, om der skal  

 fremsættes krav om tillægsskat, henlægges til skatteministeren.
Det er  

 herefter hensigten at udlægge kompetencen til den lokale told- og  

 skatteregion.
Det foreslås i stk. 5 , at reglerne i § 20 i skattekontrolloven om  

 administrativ afgørelse af visse skattestraffesager skal finde tilsvarende  

 anvendelse på sager om tillægsskat.
Dette indebærer, at spørgsmålet om  

 tillægsskat kan afgøres administrativt af Ligningsrådet eller den, som  

 Ligningsrådet bemyndiger dertil, hvis dødsboet, arvinger eller en  

 efterlevende ægtefælle, der hæfter for tillægsskatten, anerkender, at afdøde  

 har begået den angivne forbrydelse, og erklærer sig indforstået med at betale  

 tillægsskatten inden for en nærmere angiven frist.
 Efter stk. 6 afgøres spørgsmålet om tillægsskat ved dom under  

 anvendelse af reglerne i strafferetsplejen, hvis dødsboet mv. ikke kan  

 anerkende et krav om tillægsskat i tilfælde, hvor der ved dødsfaldet ikke er  

 fastsat en straf, jf. stk. 1.
Det foreslås derimod, at skifteretten afgør spørgsmålet om tillægsskat i  

 tilfælde, hvor der ved dødsfaldet er fastsat en straf, der ikke er  

 fuldbyrdet, og et krav om tillægsskat ikke anerkendes.
Det findes fuldt  

 forsvarligt at henlægge denne kompetence til skifteretten med den deraf  

 følgende forenkling for både myndigheder og boet.
 Efter stk. 7 skal skattemyndighederne fremsætte et krav om  

 tillægsskat inden for de stramme tidsfrister, der gælder efter § 87, hvis  

 ikke kravet skal fortabes.
 I øvrigt forældes krav om tillægsskat som andre skattekrav efter reglerne  

 om den 5-årige forældelse i forældelsesloven af 1908.
Til § 87 Bestemmelsen vedrører hovedsagelig afdødes ubetalte skatter for årene før  

 dødsåret, jf. dog bemærkningerne til stk. 5.
Bestemmelsens anvendelsesområde er afgrænset i stk. 1 .  

 Bestemmelsen finder anvendelse, hvis den skattepligtige er afgået ved  

 døden, og det konstateres, at afdøde har betalt for lidt i skat.
Er  

 disse kriterier opfyldt, hæftes der efter § 88 for den manglende  

 skattebetaling.
Skattekravet/efterbetalingskravet kan være opgjort på grundlag af en  

 egentlig skatteansættelse eller på grundlag af et skøn over den manglende  

 skattebetaling.
Er skattekravet opgjort på grundlag af en egentlig  

 skatteansættelse, finder de almindelige regler om skatteansættelse i  

 skattestyrelsesloven anvendelse med de frist-modifikationer, der følger af  

 stk. 2 og 3 i denne bestemmelse.
Er skattekravet ikke opgjort på grundlag af  

 en egentlig skatteansættelse, men på grundlag af et skøn over størrelsen af  

 den manglende skattebetaling, forudsætter opkrævning af efterbetalingskravet,  

 at der enten er indgået forlig herom eller afsagt en civilretlig dom herom,  

 jf. statsskattelovens § 42. I begge situationer finder de almindelige  

 fristregler i skattestyrelseslovens § 35 for forhøjelse af en  

 skatteansættelse anvendelse.
Det indebærer, at skattekravet som udgangspunkt  

 ikke må vedrøre mere end tre år gamle indkomstår.
Efter stk. 2 ophører hæftelsen for en mangende skattebetaling som  

 udgangspunkt 3 måneder efter, at den kommunale skattemyndighed har modtaget  

 en opgørelse over afdødes aktiver og passiver på dødsdagen, hvis ikke  

 skattemyndighederne har anmeldt efterbetalingskravet inden udløbet af denne  

 frist.
Opgørelsen over afdødes aktiver og passiver ved dødsfaldet kan indgå i  

 en samlet opgørelse over et uskiftet bo.
I boer, der er udleveret til den  

 efterlevende ægtefælle efter dødsboskiftelovens § 22 (»150.000  

 kr.s-reglen« mv.), og hvor der derfor ikke foreligger en opgørelse over  

 afdødes aktiver og passiver ved dødsfaldet, regnes fristen på tre måneder dog  

 fra meddelelsen herom.
 Der stilles ikke krav om, at der er foretaget en endelig opgørelse af  

 efterbetalingskravet inden fristens udløb, f.eks. i form af en  

 »agterskrivelse« som nævnt i § 3, stk. 4, i skattestyrelsesloven,  

 men kravsanmeldelsen skal - for at kunne tillægges retsvirkning - angive det  

 faktiske og retlige grundlag for kravets fremsættelse.
Fristen på 3 måneder for fremsættelse af krav om efterbetaling gælder  

 ikke, hvis den manglende skattebetaling skyldes et forhold som nævnt i  

 skattestyrelseslovens § 35, stk. 4, dvs. et forhold, hvor den skattepligtige  

 eller nogen på dennes vegne forsætligt eller groft uagtsomt har bevirket, at  

 skattemyndighederne har foretaget en ansættelse på et urigtigt eller  

 ufuldstændigt grundlag.
I disse tilfælde reguleres fristen for at gøre et  

 efterbetalingskrav gældende af reglerne i forældelsesloven af 1908 om  

 forældelse af skattekrav.
 Der foreslås endvidere i stk. 3 den undtagelse fra  

 3-månedersfristen, at hvis boet mv. ikke har opfyldt en anmodning fra  

 skattemyndighederne om oplysninger efter § 6 B, stk. 1, i skattekontrolloven,  

 inden for en nærmere fastsat frist, udskydes 3-månedersfristen således, at  

 den først udløber 2 måneder efter, at skattemyndighederne har modtaget  

 oplysningerne.
Stk. 4 undtager visse efterbetalingskrav fra fristen i stk. 1. Det  

 drejer sig om efterbetalingskrav, der skyldes genbeskatning af afdødes  

 forskudsafskrivninger, indskud på etableringskonto og  

 investeringsfondshenlæggelser.
Når boet skiftes, kan disse i et vist omfang  

 overtages af afdødes efterlevende ægtefælle, arvinger eller legatarer i  

 forbindelse med boets udlodning, og i så fald skal der ikke ske  

 efterbetaling.
Ved udløbet af den i stk. 1 nævnte frist vil der ikke i alle  

 tilfælde være klarhed over, hvorvidt der skal ske overtagelse.
Det foreslås  

 derfor, at der i stedet for fristen i stk. 1 gælder en frist på 2 måneder fra  

 skattemyndighedernes modtagelse af meddelelse om, at overtagelse ikke skal  

 ske.
Skattemyndighederne bliver i alle tilfælde senest underrettet herom ved  

 modtagelsen af boopgørelsen.
Da det imidlertid må anses for hensigtsmæssigt,  

 at efterbetalingskravene kan være gjort op før boets afslutning, foreslås  

 bestemmelsen formuleret således, at boet tillige kan bringe fristen til at  

 løbe ved at give skattemyndigheden en særskilt meddelelse om, at  

 efterbetaling ønskes.
Haves der klarhed over forholdene, kan denne meddelelse  

 gives samtidig med indsendelsen af opgørelsen over afdødes aktiver og  

 passiver ved dødsfaldet.
 Det bemærkes, at der for så vidt angår tilfælde, hvor en efterlevende  

 ægtefælle overtager boet til uskiftet bo, skal gives meddelelse om, at den  

 efterlevende ægtefælle ikke vil overtage afdødes  

 forskudsafskrivninger, indskud på etableringskonto og  

 investeringsfondshenlæggelser, samtidig med indgivelsen af en opgørelse over  

 det uskiftede bos aktiver og passiver, jf. forslaget til § 59, stk. 3. I  

 disse tilfælde omfattes de særlige efterbetalingskrav således af de  

 almindelige fristregler i stk. 1.
Stk. 5 omhandler præklusion af skattekrav og finder i modsætning  

 til stk. 1-3 også anvendelse på mellemperioden.
Om de nye præklusionsregler i  

 dødsboskifteloven henvises til de almindelige bemærkninger i det samtidig  

 hermed fremsatte forslag til lov om ændring af forskellige skatte- og  

 afgiftslove og konkursloven (Ændringer som følge af dødsboskifteloven og  

 dødsboskatteloven m.v.).
Efter bestemmelsen finder reglerne i dødsboskifteloven om udstedelse af  

 proklama i dødsboer ikke anvendelse over for skattekrav, medmindre kravet er  

 opgjort på tidspunktet for proklamaets udstedelse.
Dette gælder, uanset om  

 skattekravet vedrører indkomstår forud for dødsåret, mellemperioden, eller  

 der er tale om tillægsskattekrav.
Skattekrav, der er under påklage, anses for  

 opgjort forud for proklamaets udstedelse, uanset at opgørelsen ikke er  

 endelig.
Sådanne krav er således omfattet af et proklama.
Denne fravigelse fra proklamareglerne i dødsboskifteloven skyldes, at der  

 ved udmåling af fristen for skattemyndighedernes anmeldelse af skattekrav i  

 boet må tages hensyn til, dels at skattemyndighederne ikke sjældent endnu  

 ikke har afsluttet ligningsarbejdet vedrørende tidligere indkomstår på  

 dødstidspunktet, dels at der i forbindelse med skiftebehandlingen kan komme  

 oplysninger frem om afdødes økonomiske forhold, der begrunder fremsættelse af  

 skattekrav vedrørende tidligere indkomstår.
Der må derfor gives  

 skattemyndighederne tid til at få kendskab til - og efterprøve - afdødes  

 økonomiske forhold i bl.a. dødsåret, før det kan afgøres, om der er et  

 skattekrav, der skal anmeldes i boet.
Under hensyn hertil er fristerne i  

 øvrigt fastsat så korte, som det er anset forsvarligt.
Grundet den foreslåede korte frist for skattemyndighedernes anmeldelse af  

 skattekrav forekommer det ubetænkeligt at foreslå, at uopgjorte skattekrav  

 ikke skal omfattes af et proklama.
Den her foreslåede anmeldelsesfrist  

 repræsenterer en afvejning af hensynet til skattemyndighedernes  

 kontrolarbejde over for hensynet til, at der forholdsvis hurtigt bør kunne  

 skabes klarhed over de økonomiske forhold i boet.
Til kapitel 18 Kapitlet indeholder regler om hæftelse for dødsboskatten og skattekrav mod  

 afdøde samt en henvisning til skattelovgivningens almindelige regler.
Til § 88 Bestemmelsen omfatter hæftelsesregler for dødsboskat, mellemperiodeskat,  

 afdødes restskat samt efterbetalings- og tillægsskattekrav.
Efter stk. 1 påhviler betalingen, når boet er undergivet skifte,  

 boet.
Det foreslås i forlængelse heraf, at dødsboskiftelovens § 27 skal finde  

 tilsvarende anvendelse.
Efter denne bestemmelse hæfter privatskiftende  

 arvinger, der har delt boet imellem sig uden at sikre sig, at boets  

 gældsposter er afviklet, som hovedregel personligt og solidarisk for gælden.  

 Det foreslås, at der skal gælde en tilsvarende hæftelsesbestemmelse for  

 uprækluderede skattekrav mod afdøde.
Stk. 2 omhandler uskiftet bo o.lign.
Her påhviler betalingen af  

 afdødes restskat samt eventuelle efterbetalings- og tillægsskattekrav den  

 efterlevende ægtefælle.
På grund af reglerne i kapitel 10 om beskatningen af  

 den efterlevende ægtefælle kommer dødsboskat og mellemperiodeskat ikke på  

 tale.
 Hvis afdøde ud over fællesboet også efterlod sig et særbo, som er skiftet,  

 hæfter særboet og den efterlevende ægtefælle solidarisk for afdødes restskat  

 samt efterbetalings- og tillægsskattekrav, hvorimod det foreslås, at særboet  

 alene hæfter for dødsboskatten eller for mellemperiodeskat, der vedrører  

 særboet.
Stk. 3 omhandler fuldstændigt skifte af uskiftet bo i den  

 efterlevende ægtefælles levende live.
Betalingen af boskatten påhviler her  

 både den efterlevende ægtefælle og boet, ved privat skifte dog suppleret af  

 bestemmelsen i dødsboskiftelovens § 27. Krav efter §§ 86-87 kommer yderst  

 sjældent på tale, eftersom den efterlevende ægtefælle er i live, og skiftet  

 ikke starter en ny frist for anmeldelse af krav mod afdøde, efter at den  

 almindelige frist herfor efter § 87, stk. 2, er udløbet.
Skattekrav mod den  

 efterlevende ægtefælle selv omfattes af de almindelige regler i bl.a.  

 kildeskatteloven.
Stk. 4 udgør en modifikation til stk. 1, hvorefter boet og ved  

 privat skifte eventuelt arvingerne hæfter for efterbetalingskrav omfattet af  

 § 87. Det drejer sig om efterbetalingskrav, der skyldes genbeskatning af  

 afdødes forskudsafskrivninger, indskud på etableringskonto og  

 investeringsfondshenlæggelser.
Disse kan i et vist omfang overtages af en  

 efterlevende ægtefælle, arvinger og legatarer i forbindelse med boets  

 udlodning.
Sker dette, og opfylder udlodningsmodtageren ikke siden kravene  

 til udnyttelse af det overtagne (bortset fra indskud på etableringskonto  

 foretaget efter den 15. februar 1987), skal efterbeskatningen foregå ved  

 genoptagelse af afdødes skatteansættelse for de indkomstår, hvori  

 dispositionen er foretaget.
 Det foreslås, at efterbetalingskravet i disse tilfælde ikke påhviler det  

 afsluttede bo eller dettes øvrige arvinger, men derimod alene den pågældende  

 udlodningsmodtager.
 Stk. 5 er en særregel, der fritager afdødes efterlevende ægtefælle  

 og arvinger for hæftelsen efter stk. 1-4, hvis boet efter afdøde overgår til  

 insolvensbehandling, og de pågældende tilbageleverer, hvad de har modtaget  

 efter reglerne i dødsboskiftelovens § 104. Reglen gælder, hvadenten  

 overgangen til insolvensbehandling sker under et skifte, jf. herved bl.a.  

 dødsboskiftelovens § 29, eller et en gang afsluttet bo genoptages med henblik  

 på insolvensbehandling, jf. herved bl.a. dødsboskiftelovens § 23 og  

 arvelovens § 16, stk. 2, om tilfælde, hvor boet er udleveret til den  

 efterlevende ægtefælle efter henholdsvis dødsboskiftelovens § 22  

 (»150.000 kr.s-reglen« mv.) eller til uskiftet bo ud fra en urigtig  

 antagelse om solvens.
Efter § 52, stk. 5 og 6, i nærværende lovforslag foreslås det, at en  

 eventuelt gennemført dødsbobeskatning eller mellemperiodebeskatning skal  

 ophæves.
Heraf følger, at nærværende bestemmelse kun har relevans for afdødes  

 restskat samt efterbetalings- og tillægsskattekrav.
Til § 89 Det foreslås, at dødsboskatten og de øvrige skattekrav, der er nævnt i  

 dødsboskatteloven, herunder krav om efterbetaling og krav om tillægsskat, i  

 relation til forfaldstidspunkt, forrentning, opkrævning og inddrivelse  

 omfattes af de almindelige regler herfor i lovgivningen om personskatter,  

 medmindre andet undtagelsesvis følger af dødsboskatteloven.
 Forslaget indebærer vedrørende forfaldstidspunktet, at eventuelle krav på  

 restskatter for indkomståret forud for dødsåret forfalder til betaling med en  

 tredjedel hver den 1. september, den 1. oktober og den 1. november i  

 dødsåret, jf. kildeskattelovens § 61.
 Forfaldstidspunktet for eventuelle skattekrav, der udspringer af dødsboets  

 skattepligt, afhænger af, hvornår skatteansættelsen foretages, jf.  

 kildeskattelovens § 62 A, men skatten vil i disse tilfælde typisk blive  

 opkrævet i tre rater i forlængelse af skatteansættelsens foretagelse.
 Forslaget fraviger de gældende regler i kildeskattelovens § 62 B,  

 hvorefter restskatter for tiden forud for dødsåret forfaldt til betaling den  

 1. i den tredje måned efter ophør af dødsboets skattepligt, mens dødsboets  

 skatter og eventuelle restskatter vedrørende mellemperioden forfaldt til  

 betaling den 1. oktober efter det pågældende indkomstårs udløb.
 Den foreslåede ændring af forfaldstidspunkter er ud over forenklingshensyn  

 også begrundet i, at der ikke gælder en fast kalenderårsfrist for  

 dødsboselvangivelser, hvorfor det i disse tilfælde ikke er nødvendigt med en  

 fast kalenderårsfrist for skattekravets forfaldstidspunkt.
 Vedrørende forrentning indebærer forslaget en præcisering af gældende  

 administrativ praksis.
 Vedrørende opkrævning og inddrivelse indebærer forslaget bl.a. en  

 præcisering af, at disse skattekrav - som andre skattekrav - er tillagt  

 udpantningsret, og at skatterne eventuelt kan inddrives ved lønindeholdelse  

 efter § 73 i kildeskatteloven.
Til afsnit VIII, kapitel 19 Afsnittet samler forskellige bestemmelser, der ikke lader sig indplacere  

 andetsteds i dødsboskattelovens systematik.
Til § 90 Bestemmelsen fastlægger anskaffelsessummen ved erhvervelser ved arv fra  

 dødsboer, der hverken har været fuldt eller begrænset skattepligtige til  

 Danmark.
Det vil sige udenlandske dødsboer samt dødsboer efter personer, der  

 var omfattet af skattefrihedsbestemmelsen i kildeskattelovens § 3, stk. 1  

 (medlemmer af kongehuset).
Det foreslås, at anskaffelsessummen sættes til den værdi, hvoraf der er  

 svaret arveafgift, boafgift el.lign. i udlandet.
Er der ikke svaret nogen  

 afgift, sættes anskaffelsessummen til aktivets handelsværdi ved erhvervelsen.
 Det er uden betydning, om det udenlandske bo efter udenlandske regler  

 behandles som et selvstændigt skattesubjekt eller ej.
Bestemmelsen svarer delvis til den gældende regel i kildeskattelovens § 33  

 B, der dog tillige finder anvendelse vedrørende danske dødsboer fra før  

 indførelsen af kildeskattelovens regelsæt.
For sådanne boer foreslås der  

 indsat en bestemmelse i § 99, stk. 2.
Til § 91 Efter bestemmelsen kan skatteministeren henlægge sine beføjelser til at  

 træffe afgørelser efter love til de statslige eller kommunale  

 skattemyndigheder.
Endvidere kan ministeren fastsætte regler om adgangen til  

 at klage over afgørelserne, herunder om, at afgørelserne ikke kan indbringes  

 for højere administrativ myndighed.
Formålet med at lade ministeren regulere  

 klagevejen er at afkorte denne, således at der som hovedregel bliver tale om  

 et toinstansprincip, jf. herved Skatteministeriets bekendtgørelse nr. 527 af  

 17. juni 1996 om sagsudlægning.
Til § 92 Det foreslås i stk. 1, at kommunen skal have en andel på 2/5 og  

 amtskommunen en andel på 1/5 af dødsboskatten og af mellemperiodeskatten, når  

 der foretages afsluttende skatteansættelse.
Københavns og Frederiksberg  

 kommuner anses for såvel kommune som amtskommune.
Fordelingsbestemmelsen afløser den nuværende bestemmelse i  

 personskattelovens § 17, hvorefter kommunen får 1/3 af dødsboskatten, mens  

 amtskommunen ikke får andel deri.
Såvel den ændrede fordelingsnøgle som  

 tilføjelsen af mellemperiodeskatten skyldes forslaget om, at mellemperioden  

 ikke som hidtil skal omfattes af personbeskatningsregler, men skal beskattes  

 efter tilsvarende regler som boperioden, dvs. med en 50 pct.s  

 proportionalskat.
Forslaget indebærer, at der ikke ændres på den  

 provenumæssige fordeling i forhold til kommunerne.
 I stk. 2 foreslås den gældende fordelingsregel i personskattelovens  

 § 17 videreført for så vidt angår de foreløbigt betalte skatter, der efter §  

 12, stk. 1, anses for den endelige skattebetaling vedrørende mellemperioden.
 Det foreslås endvidere i stk. 3, at udgifterne til udbetaling af  

 negativ skat efter § 31 fordeles på samme måde som dødsboskatten.
 Efter den gældende regel i kildeskattelovens § 31, stk. 3, 3. pkt., skal  

 fordelingen foretages efter regler, der fastsættes af skatteministeren.  

 Bemyndigelsen er udnyttet ved § 15, stk. 2, 1. pkt., i bekendtgørelse nr. 80  

 af 14. februar 1991, der svarer til fordelingsreglen i personskattelovens §  

 17.
 Det foreslås i stk. 4, at kommunens og amtskommunens andel af  

 dødsboskatten og mellemperiodeskatten afregnes af staten den 1. december i  

 året efter det kalenderår, hvori boet afsluttes.
 Bestemmelsen svarer til den gældende regel i kildeskattelovens § 64, stk.  

 2, men er tilpasset efter, at bobeskatningsperioden fremover ikke opdeles i  

 indkomstår, jf. § 19, stk. 2.
Til afsnit IX, kapitel 20 Kapitlet indeholder strafbestemmelser.
Til § 93 Der foreslås kun selvstændig kriminalisering af enkelte forhold, idet  

 strafbestemmelsen suppleres strafbestemmelserne i boafgiftslovens kapitel 10  

 (manglende indgivelse af boopgørelser) og skattekontrollovens afsnit III.
 Der foreslås i stk. 1, nr. 1, bødestraf for afgivelse af urigtige  

 eller vildledende oplysninger samt fortielse mv. med hensyn til spørgsmålet,  

 om et dødsbo er skattefritaget efter § 6 eller ej.
 Der foreslås endvidere i stk. 1, nr. 2, bødestraf for den, der  

 undlader at indsende den særlige boopgørelse i begrænset skattepligtige boer,  

 jf. § 57, stk. 1. Bestemmelsen anses for nødvendig, fordi disse boopgørelser  

 ikke omfattes af boafgiftsloven og dermed heller ikke af dennes  

 strafbestemmelser.
Der foreslås endvidere i stk. 2-4 bestemmelser om bødestraf i  

 forskrifter udstedt i medfør af loven, om skærpet straf ved forsæt til  

 skatteunddragelse og om bødeansvar for juridiske personer.
Bestemmelserne  

 svarer til de tilsvarende bestemmelser i skatte- og afgiftslovgivningen i  

 øvrigt.
Til §§ 94 og 95 Det foreslås, at straffesager efter denne lov kan afgøres administrativt,  

 hvis det skønnes, at overtrædelsen ikke vil medføre højere straf end bøde.
 Det foreslås endvidere, at den pågældende ved administrativ behandling af  

 straffesager vejledes om, at vedkommende, som mulig strafansvarlig, ikke har  

 pligt til at udtale sig om dette forhold.
 Det foreslås desuden, at ransagning i sager om overtrædelse af lovens  

 bestemmelser kan anvendes i samme omfang som i sager, der kan medføre  

 frihedsstraf.
 Bestemmelserne svarer til den gældende administrative praksis på  

 skattekontrolområdet, jf. også skattekontrollovens § 19, stk. 1. § 94, stk.  

 2, er udformet under hensyntagen til anklagemyndighedens struktur, således  

 som den er fastsat ved lov nr. 385 af 20. maj 1992 om ændring af  

 retsplejeloven.
Til afsnit X, kapitel 21 I § 96 foreslås samlet en række definitioner på begreber, der  

 anvendes generelt i denne lov, men hvis indhold ikke kan anses for alment  

 bekendt.
Begreber, der kun har relevans i særlige situationer eller i enkelte  

 bestemmelser eller kapitler i denne lov, er derimod defineret på det sted,  

 hvor de finder anvendelse.
Stk. 1 rummer definitionen på begrebet udlodning i denne lov.
Det  

 foreslås, at alle afståelser fra et bo til en efterlevende ægtefælle,  

 arvinger og legatarer skal anses for udlodninger i skattemæssig henseende.  

 Forslaget udgør en fravigelse af den i praksis hidtil anvendte terminologi,  

 idet der i et vist omfang har været sondret mellem på den ene side udlæg og  

 på den anden side arvingskøb.
Ved »udlæg« forstås i almindelig skifteretlig terminologi, at en  

 arving mv. modtager et af dødsboets aktiver som led i en fordeling af  

 aktiverne mellem arvingerne m.v.
Modtageren erlægger ingen modydelse, idet  

 aktivet modtages til fyldestgørelse af modtagerens arvekrav. (I skiftemæssig  

 sammenhæng anvendes i et vist omfang begrebet »udlodning« i stedet  

 for »udlæg«, når der sker fordeling af afdødes aktiver mellem  

 flere.) Ved »arvingskøb« forstås i almindelig skifteretlig terminologi,  

 at en arving køber et af boets aktiver af boet.
Arvingen erlægger en købesum,  

 der erstatter det solgte aktiv i bobeholdningen og således indgår i den  

 endelige fordeling af boet mellem lodtagerne.
Skattemæssigt har det imidlertid - forudsat at salget er sket til  

 handelsværdien - ingen betydning, om arvingen har ydet vederlag for aktivet  

 eller ej.
Det skattemæssigt relevante er, om arvingen succederer i dødsboets  

 (det vil som hovedregel sige afdødes) skattemæssige stilling eller ej.
Det foreslås derfor, at enhver afståelse af aktiver til en efterlevende  

 ægtefælle, arvinger eller legatarer i skattemæssig sammenhæng defineres som  

 en udlodning, uanset om der i det konkrete tilfælde er ydet vederlag eller  

 ej.
Definitionen gælder også, hvor den pågældende modtager mere end sin andel  

 i boet.
Mens der med »efterlevende ægtefælle« altid menes afdødes  

 efterlevende ægtefælle, falder afståelse til arvinger og legatarer ind under  

 begrebet udlodning, både når der er tale om afdødes arvinger og legatarer og  

 når der er tale om en eventuel fra afdøde afvigende arveladers arvinger og  

 legatarer.
Dette er bl.a. relevant, når afdøde var en person, der sad i  

 uskiftet bo, således at en del af formuen falder i arv efter den førstafdøde  

 ægtefælle.
Sker udlodningen med succession, er det imidlertid afdødes  

 skattemæssige stilling, der succederes i.
Selv om afdødes indtægter i mellemperioden beskattes ligesom boets  

 indtægter, er det kun boets afståelser, der falder ind under begrebet  

 udlodning.
Afdødes afståelser i mellemperioden er ikke udlodning, selv om det  

 efterfølgende konstateres, at modtageren falder ind under persongruppen.
Selv om »dødsboets afståelser« direkte kun omfatter afståelser  

 af aktiver, der før dødsfaldet tilhørte den afdøde, omfatter begrebet  

 udlodning efter 2. pkt. tillige den efterlevende ægtefælles afståelser  

 til andre arvinger og legatarer i boperioden.
Eventuel gevinst og tab herved  

 skal henregnes til dødsboet og ikke til den efterlevende ægtefælle, jf. § 4,  

 stk. 2, og § 42, stk. 2. Det vil sige, at der ikke sker beskatning, hvis boet  

 er skattefritaget efter § 6, og at udlodning kan ske med succession, hvis  

 boet ikke er skattefritaget.
 I 2. pkt. ligger derimod, at der ikke sker nogen udlodning vedrørende det,  

 der både før, under og efter skiftet tilhører den efterlevende ægtefælle.
Stk. 2 indeholder en definition af begrebet »dødsåret«.  

 Det fastslås, at der er tale om det indkomstår, hvori dødsfaldet skete.
Hvis  

 afdøde efter de almindelige regler herom har valgt at have et indkomstår, der  

 afviger fra kalenderåret, er dødsåret det af afdødes indkomstår, hvori  

 dødsfaldet skete, og ikke det kalenderår, hvori dødsfaldet skete.
Hvor afdøde havde bagudforskudt indkomstår, kan mellemperioden i nogle  

 tilfælde vare længere end et år, jf. nedenfor om stk. 3. Det foreslås derfor  

 i 2. pkt., at der ved dødsåret i disse tilfælde forstås perioden fra det  

 sidst afsluttede indkomstår til dødsdagen.
Uden 2. pkt. ville dødsåret være  

 det »nye« forskudte indkomstår, hvor den foreløbige skattebetaling  

 ikke er startet, jf. bemærkningerne til § 9, stk. 4. 2. pkt. sikrer, at der  

 foreligger en statusopgørelse ved begyndelsen af dødsåret.
Stk. 3 fastlægger en definition af begrebet mellemperiode.  

 Definitionen er i overensstemmelse med de gældende regler, jf. herved  

 kildeskattelovens § 14, stk. 2, 1. pkt.
Udtrykket »mellemperiode«  

 har ikke været anvendt i kildeskatteloven, men foreslås indarbejdet i  

 dødsboskatteloven, idet der er tale om et entydigt og blandt praktikere  

 velkendt begreb.
2. pkt. indeholder en definition af mellemperioden for de  

 tilfælde, hvor afdøde anvendte forskudt indkomstår.
Mellemperioden er her den  

 periode, der efter reglerne om forskudt indkomstår i kildeskatteloven anses  

 for mellemperiode.
 Afdødes indkomstår kan være forskudt således, at det starter tidligere end  

 det kalenderår, det træder i stedet for, f.eks. 1. oktober 1996 i stedet for  

 1. januar 1997 (bagudforskudt indkomstår), det vil sige, at indkomståret 1.  

 oktober 1996-30. september 1997 træder i stedet for året 1997.
 Afdødes indkomstår kan også være forskudt således, at det starter senere  

 end det kalenderår, det træder i stedet for, f.eks. 1. marts 1997 i stedet  

 for 1. januar 1997 (fremadforskudt indkomstår), det vil sige, at indkomståret  

 1. marts 1997-28. februar 1998 træder i stedet for året 1997.
Når indkomståret er bagudforskudt , starter mellemperioden efter  

 kildeskattelovens § 93 samtidig med det bagudforskudte indkomstår, der træder  

 i stedet for det kalenderår, hvori dødsfaldet er sket.
Hvis dødsfaldet er  

 sket før udløbet af det indkomstår, der træder i stedet for kalenderåret,  

 bliver mellemperioden kortere end et år.
I ovenstående eksempel: hvis  

 dødsfaldet er sket den 31. august 1997, bliver mellemperioden præcis 11  

 måneder: fra 1. oktober 1996 til og med dødsdagen, den 31. august 1997.
Hvis dødsfaldet er sket efter udløbet af det indkomstår, der træder i  

 stedet for kalenderåret, bliver mellemperioden derimod længere end et år.
Et  

 eksempel: hvis dødsfaldet er sket den 30. november 1997, bliver  

 mellemperioden (indkomståret 1997) præcis 14 måneder: fra 1. oktober 1996 til  

 og med dødsdagen, den 30. november 1997.
Når indkomståret er fremadforskudt , starter mellemperioden ved  

 begyndelsen af det fremadforskudte indkomstår, der træder i stedet for det  

 kalenderår, hvori dødsfaldet er sket.
Det vil sige, at mellemperioden her  

 ikke kan overstige 12 måneder.
I ovenstående eksempel: hvis dødsfaldet er  

 sket den 28. februar 1998, er mellemperioden (indkomståret 1997) på nøjagtig  

 12 måneder: fra 1. marts 1997 til og med dødsdagen, den 28. februar 1998. Er  

 dødsfaldet i stedet sket den 31. marts 1997, er mellemperioden (indkomståret  

 1997) på præcis 1 måned: 1.-31. marts 1997.
Stk. 4 indeholder en definition af begrebet »boperiode«,  

 som efter forslaget dækker perioden fra og med dagen efter dødsdagen til og  

 med skæringsdagen i boopgørelsen.
Selve dødsdagen er således omfattet af  

 mellemperioden, jf. stk. 3, og ikke af boperioden.
Den periode, der udgøres af mellemperioden og boperioden, defineres i §  

 19, stk. 2, som »bobeskatningsperioden«.
Da dette begreb kun er  

 relevant for bestemmelserne i kapitel 5 om de ikke skattefritagne boer,  

 foreslås definitionen placeret forrest i det nævnte kapitel i stedet for i  

 nærværende bestemmelse.
Til afsnit XI, kapitel 22 Kapitlet rummer ikrafttrædelses- og overgangsbestemmelser.
Til § 97 Det foreslås, at loven træder i kraft den 1. januar 1997 samtidig med lov  

 om skifte af dødsboer, jf. herved § 116 i lov nr. 383 af 22. maj 1996.
Det foreslås, at loven skal finde anvendelse på boer, hvor dødsfaldet er  

 sket den 1. januar 1997 eller senere.
Hvis afdøde var en person, der sad i  

 uskiftet bo efter en tidligere afdød ægtefælle, er tidspunktet for  

 længstlevendes død afgørende.
Ved skifte af et uskiftet bo i den efterlevende  

 ægtefælles levende live foreslås det, at loven skal finde anvendelse, hvis  

 der fremsættes anmodning om skifte efter lovens ikrafttræden.
Til § 98 Der er tale om en overgangsbestemmelse, der fastlægger anvendelsen af  

 kildeskatteloven og skatte- og afgiftslovgivningens øvrige bestemmelser om  

 dødsboer mv. efter den 1. juli 1997. Det foreslås - i konsekvens af § 97,  

 stk. 2 - at sådanne regler fortsat skal finde anvendelse på boer, hvor  

 dødsfaldet (i tilfælde af uskiftet bo længstlevendes dødsfald) er sket før  

 den 1. januar 1997, og hvor skifte af uskiftet bo i den efterlevende  

 ægtefælles levende live er begæret før den 1. januar 1997.
Til § 99 Bestemmelsen omfatter en række mere specifikke overgangsregler for  

 anvendelsen af nærværende lov.
Til stk. 1 Efter forslaget til § 31 kan dødsboer med negativ skattepligtig indkomst  

 få udbetalt et beløb.
Dette beløb begrænses dog af, hvad afdøde og dennes  

 eventuelle ægtefælle har betalt i skat i de to indkomstår før dødsfaldet og,  

 for ægtefællens vedkommende, i indkomstårene under boperioden.
I bestemmelsen  

 angives, at alene skat af skattepligtig indkomst og aktieindkomst medregnes.  

 Hverken særlig indkomstskat, der er afskaffet med virkning fra og med 1996,  

 eller formueskat, der er afskaffet med virkning fra og med 1997, er nævnt i  

 bestemmelsen.
Det foreslås, at betalt særlig indkomstskat og formueskat også skal indgå  

 i beregningen.
Bestemmelsen har kun relevans, når toårsperioden i § 31  

 omfatter 1995 og/eller 1996. Bestemmelsen vil derfor som altovervejende  

 hovedregel være uden betydning, når dødsfaldet er sket efter den 1. januar  

 1999.
Til stk. 2 I kildeskattelovens § 33 B gives der regler om arv fra dødsboer, der ikke  

 er omfattet af kildeskatteloven, herunder fra danske dødsboer, der er  

 afviklet forud for kildeskattelovens ikrafttræden.
Det antages, at alle  

 sådanne boer skattemæssigt er afsluttet forud for denne lovs ikrafttræden,  

 således at det ikke er nødvendigt at fastsætte overgangsregler for selve  

 boet.
I det omfang udlodning fra et sådant bo fortsat er relevant for  

 beskatningen af udlodningsmodtageren foreslås det, at § 35, skal finde  

 tilsvarende anvendelse, men dog således, at der ikke er adgang til  

 succession.
Det vil sige, at man ligesom efter kildeskattelovens § 33 B  

 anvender udlodningsværdien i boopgørelsen, dvs. den værdi, hvoraf der i sin  

 tid er beregnet arveafgift, som anskaffelsessum.
Til stk. 3 Det foreslås, at reglerne om genoptagelsesboer i §§ 81-83 også skal finde  

 anvendelse, hvis det genoptagne bo ikke var omfattet af denne lov.
Beskatning  

 efter reglerne om skiftede boer i kildeskattelovens §§ 17-19, herunder  

 skattefritagelse efter § 16, skal sidestilles med beskatning efter afsnit II,  

 mens beskatning efter kildeskattelovens § 29 skal sidestilles med beskatning  

 efter afsnit III.
 Efter forslaget til § 81, stk. 1, 2. pkt., skal der i genoptagelsesboer  

 anvendes de regulerede beløb, der var gældende for det genoptagne bo.
Da beløbsgrænserne for skattefritagelse er forhøjet væsentligt ved dette  

 lovforslag i forhold til grænserne i kildeskattelovens § 16 og  

 personskattelovens § 16, foreslås det, at det ved genoptagelse er  

 beløbsgrænserne for genoptagelsesåret, der skal være gældende.
Endvidere  

 foreslås det, at der gives bofradrag efter § 30, stk. 2, efter  

 genoptagelsesårets sats, i alle tilfælde, hvor det genoptagne bo er etableret  

 før den 1. januar 1997, uanset om det dengang overholdt beløbsgrænserne for  

 skattefrihed eller ej.
Skriftlig fremsættelse Skatteministeren (Carsten Koch):
 Jeg skal tillade mig for det høje Ting at fremsætte:
 Forslag til lov om beskatning ved dødsfald (dødsboskatteloven).
(Lovforslag nr.
L 90).
 Forslag til lov om ændring af lov om afgift af dødsboer og gaver.  

 (Ændringer som følge af dødsboskifteloven og dødsboskatteloven m.v.).
(Lovforslag nr.
L 91).
 Forslag til lov om ændring af forskellige skatte- og afgiftslove og  

 konkursloven. (Ændringer som følge af dødsboskifteloven og dødsboskatteloven  

 m.v.).
(Lovforslag nr.
L 92).
 De tre forslag udgør den skattemæssige opfølgning på dødsboskiftereformen,  

 som blev vedtaget af Folketinget i foråret 1996, jf. lov nr. 383 af 22. maj  

 1996 om skifte af dødsboer.
 Hovedformålene med de tre forslag er således at tilpasse skatte- og  

 afgiftslovgivningen til de nye dødsboskifteregler og i tilknytning hertil at  

 gennemføre en revision af reglerne om indkomstbeskatning af dødsboer.
Det mest iøjnefaldende element er forslaget om at samle reglerne om  

 indkomstbeskatning ved dødsfald i en lov, dødsboskatteloven.
Hidtil har  

 reglerne været placeret dels i kildeskatteloven, dels spredt andre steder i  

 skattelovgivningen.
Alle disse regler foreslås ophævet.
Alligevel medfører  

 samlingen en vis forøgelse af regelmængden, men til gengæld lettes  

 overskueligheden på et retsområde, der hidtil har været opfattet som  

 overordentlig kompliceret.
Der dør i Danmark årligt omkring 60.000 personer.
Af de omkring 60.000  

 dødsboer afsluttes godt 1/4 ved boudlæg (udlæg for  

 begravelsesomkostningerne), ca. 1/4 udleveres til afdødes efterlevende  

 ægtefælle til uskiftet bo el.lign., og resten, henved halvdelen, skiftes.
For  

 boer, der sluttes ved boudlæg, og boer, der udleveres til uskiftet bo  

 el.lign., foreslås der ingen væsentlige ændringer i beskatningen.
Derimod  

 foreslås der væsentlige ændringer for de boer, der skiftes.
Efter de gældende regler er boer under en vis størrelse (aktiver ved  

 dødsfaldet 836.600 kr. og nettoformue ved dødsfaldet 643.500 kr. i  

 1997-niveau) fritaget for at betale indkomstskat.
Skattefritagelsesreglen  

 betyder, at kun 3-5.000 af de henved 30.000 skiftede dødsboer er  

 skattepligtige.
Skattefritagelsesreglenforeslås bevaret og beløbsgrænserne  

 forhøjet til 1,3mill.kr. for aktiverne og 1 mill.kr. for nettoformuen i  

 1997-niveau, dog anvendt ved boets afslutning i stedet for ved dødsfaldet.
Efter de gældende regler har dødsboer, der ikke er fritaget for  

 beskatning, et bofradrag på 4.600 kr. pr. måned (1997-niveau). Fradraget  

 gives i den beregnede skat.
Bofradraget betyder, at kun ca. 1.000 ud af de  

 3-5.000 ikke skattefritagne boer konkret betaler dødsboskat.
Det er også  

 bofradraget, der betyder, at der er relativt store usikkerhed om, hvor mange  

 boer der egentlig er fritaget for beskatning, og hvor mange der blot ikke  

 betaler dødsboskat.
Bofradraget foreslås bevaret, men dog tilpasset dødsboskiftereformen,  

 således at der højst kan gives bofradrag i 12 måneder, idet et privat skiftet  

 bo efter dødsboskifteloven højst kan have en boperiode på 12 måneder, og  

 privat skifte forudsættes at være den altovervejende praktiske hovedregel  

 efter dødsboskiftereformen.
Skattereglerne bliver herved neutrale over for  

 valg af skifteform og favoriserer ikke offentligt skifte (bobestyrerskifte)  

 fremfor privat skifte.
 Samlet vil forslagene om forhøjet skattefritagelsesgrænse og videreførelse  

 af bofradraget betyde, at antallet af ikke-skattefritagne boer med indkomst,  

 der fuldt ud rummes i bofradraget, vil falde.
 For de ikke-skattefritagne boer foreslås der en samlet beskatning af  

 boperioden og mellemperioden (dvs. perioden fra begyndelsen af dødsåret og  

 frem til dødsfaldet). Det foreslås, at skatten ligesom dødsboskatten efter de  

 gældende regler skal være en 50 pct.s proportionalskat, og at der for  

 mellemperioden gives et fradrag i den beregnede skat på 1.300 kr. pr. måned  

 (1997-niveau). Dette fradrag træder i stedet for personfradrag.
Efter de gældende regler skal mellemperioden beskattes efter  

 personskatteregler (delår), og herefter skal dødsboet foretage selvangivelser  

 og skatteansættes for hvert enkelt indkomstår (såvel hele år som delår) i  

 boperioden.
Forslaget betyder, at der i hvert enkelt bo kun skal foretages  

 selvangivelse og skatteansættelse en gang, nemlig ved boets afslutning.
 For de skattefritagne boer foreslås det, at mellemperiodebeskatningen  

 ændres fra personbeskatning til en 50 pct.s proportionalskat svarende til  

 dødsboskatten, og at der i stedet for personfradrag gives et fradrag i den  

 beregnede skat på 1.300 kr. pr. påbegyndt måned (1997-niveau). Overgangen fra  

 personbeskatning til proportionalbeskatning betyder en enklere  

 indkomstopgørelse og skatteberegning i mellemperioden.
Efter de gældende regler skal der kun indbetales restskatter vedrørende  

 mellemperioden, hvis beløbet overstiger 10.000 kr., og der skal kun udbetales  

 for meget betalt skat vedrørende mellemperioden, hvis beløbet overstiger  

 1.000 kr.
Beløbsgrænserne reguleres ikke.
Det foreslås, at beløbsgrænserne  

 forhøjes til henholdsvis 16.800 kr. og 2.000 kr. (1997-niveau), og at  

 beløbsgrænserne fremover reguleres.
Forhøjelsen af beløbsgrænserne medfører, at der fremover vil komme færre  

 afsluttende skatteansættelser af mellemperioden end i dag.
Dette gælder, selv  

 om overgangen fra personbeskatning til proportionalbeskatning af  

 mellemperioden isoleret set ville føre til flere afvigelser mellem den  

 beregnede skat og de forudbetalte skattebeløb end de nuværende regler.
For de meget få dødsboer, der indeholder erhvervsvirksomheder, foreslås  

 der indført samme regler, hvor kapitalafkastordningen har været anvendt, som  

 hvor virksomhedsordningen har været anvendt.
I dag gælder der to noget  

 forskellige regelsæt.
Det foreslås, at man fremover beskatter indestående på  

 konto for virksomhedsopsparing eller konto for konjunkturudligning med tillæg  

 af den dertil svarende virksomhedsskat/konjunkturudligningsskat og med et  

 fradrag på 107.300 kr. (1997-niveau). Beløbsgrænsen foreslås fremover  

 reguleret.
Ifølge dødsboskifteloven vil insolvente dødsboer fremover blive undergivet  

 en modificeret konkursbehandling.
I forlængelse heraf foreslås det, at de i  

 skattemæssig henseende henføres til konkursskatteloven.
Samtidig foreslås  

 det, at konkursprivilegiet for dødsboskat i insolvente dødsboer bortfalder.
 I konsekvens af den ændrede dødsbobeskatning foreslås der i  

 arbejdsmarkedsfondsloven bl.a. indført regler om, at betalingen af foreløbige  

 og indeholdte arbejdsmarkedsbidrag, som forfaldt før dødsfaldet, anses for  

 endelige, ligesom der foreslås efterbetalings- og hæftelsesregler for  

 skyldige arbejdsmarkedsbidrag.
Dødsboskiftereformen vil medføre ændrede regler om præklusivt proklama og  

 en udvidet anvendelse heraf.
I enkelte tilfælde har det været nødvendigt at  

 foreslå, at skatte- og afgiftskrav skal være undtaget fra præklusivt proklama  

 og undergivet nogle alternative, længere frister.
Det gælder således  

 indkomstskattekrav vedrørende mellemperioden og indkomstskattekrav vedrørende  

 det seneste indkomstår før dødsåret, når dødsfaldet er sket i begyndelsen af  

 året.
Ved dødsboskiftereformen er det forudsat, at værdiansættelsesreglerne i  

 dødsboerne er udformet, så der ikke længere kan være uoverensstemmelse mellem  

 de skifteretlige og de skattemæssige værdiansættelser.
Harmoniseringen af  

 værdiansættelsesreglerne foreslås gennemført ved, at der ikke længere skal  

 kunne klages over værdiansættelser i det skattemæssige klagesystem.
Efter at boafgiftsloven har fungeret siden 1. juli 1995, er det fundet  

 nødvendigt at foreslå vissse justeringer deri.
Disse ændringer er for så vidt  

 uafhængige af dødsboskiftereformen.
Der foreslås bl.a. indført obligatorisk afgiftsberigtigelse ved brugs-,  

 rente- og indtægtsnydelser, fritagelse af enkepension og ægtefællepension til  

 fraskilte eller fraseparerede ægtefæller for boafgift, lempelse af reglerne  

 om sikkerhedsstillelse for boafgifterne, hvis der er udenlandske arvinger og  

 præcisering af, at den, der sidder i uskiftet bo, afgiftsmæssigt kan give  

 gaver af hele fællesboets midler.
Endvidere kan der i gaveafgift kun  

 fratrækkes stempeafgift, der vedrører gaven.
Da den nye dødsboskiftelov har virkning for dødsfald, der sker den 1.  

 januar 1997 og senere, foreslås det, at også ændringerne i skatte- og  

 afgiftslovgivningen skal have virkning for dødsfald, der sker den 1. januar  

 1997 og senere.
Dødsboskiftelovens regler om præklusivt proklama betyder, at  

 de her foreslåede lovændringer for at få virkning fra 1. januar 1997 må være  

 trådt i kraft inden årsskiftet.
Den samlede virkning af de tre forslag er provenuneutral.
Der sker en  

 omfordeling fra staten til amtskommunerne på 15 mill.kr.
For kommunerne er  

 forslaget neutralt.
De tre lovforslag skønnes at ville medføre engangsudgifter i Told*Skat på  

 2,5 mill.kr., hovedsagelig til edb-udvikling.
På længere sigt skønnes der at  

 være en mindre administrativ lettelse for kommunerne.
 Lovforslagene indeholder ikke miljømæssige eller EU-retlige aspekter.
 Med disse bemærkninger skal jeg anbefale forslaget til Folketingets  

 velvillige og hurtige behandling.
Efter 2. behandling den 17. december 1996 Afsnit I Lovens anvendelsesområde Kapitel 1 § 1. Denne lov finder anvendelse på indkomstbeskatning i  

 forbindelse med dødsfald.
Stk. 2. Pligt til at betale indkomstskat efter denne lovs  

 bestemmelser om beskatning af dødsboer påhviler dødsboer, der efter § 2, stk.  

 1 eller 2, i lov om skifte af dødsboer helt eller delvis behandles her i  

 landet.
Dødsboer, der overtages af en efterlevende ægtefælle efter denne lovs  

 § 58, stk. 1, eller stk. 2, 1. pkt., eller som afsluttes ved boudlæg uden  

 skiftebehandling efter kapitel 12 i lov om skifte af dødsboer, er dog ikke  

 skattepligtige.
 Stk. 3. Pligt til at betale indkomstskat efter denne lovs  

 bestemmelser om beskatning af dødsboer påhviler endvidere dødsboer, der  

 behandles i udlandet, og som oppebærer indkomst som nævnt i kildeskattelovens  

 § 2, som Danmark ikke efter en indgået dobbeltbeskatningsaftale er afskåret  

 fra at beskatte, bortset fra indkomst omfattet af kildeskattelovens § 2, stk.  

 1, litra h, § 65 A og § 65 C.
 Stk. 4. Pligt til at betale indkomstskat efter  

 kulbrinteskatteloven påhviler dødsboer, der behandles i udlandet, og som  

 oppebærer indkomst som nævnt i kulbrinteskatteloven, som Danmark ikke efter  

 en indgået dobbeltbeskatningsaftale er afskåret fra at beskatte.
 Stk. 5. Undtaget fra indkomstskattepligten efter stk. 2-4 er  

 dødsboer efter personer, der ved dødsfaldet var omfattet af kildeskattelovens  

 § 3, stk. 1.
 Stk. 6. For modtagere af boudlæg eller af udlodning samt for  

 personer, hvis ægtefælle er afgået ved døden, gælder skattelovgivningens  

 almindelige regler med de ændringer, der følger af denne lov.
Afsnit II Dødsboer, som er selvstændige skattesubjekter Kapitel 2 § 2. Reglerne i dette afsnit finder anvendelse i forbindelse med 1) dødsboer, som skiftes i umiddelbar forbindelse med dødsfaldet, bortset  

 fra dødsboer, der overtages af en efterlevende ægtefælle efter § 58, stk. 1,  

 nr. 2-4, eller stk. 2, 1. pkt., 2) dødsboer, der delvis udleveres til en efterlevende ægtefælle til  

 uskiftet bo, efter at der er skiftet med en eller flere livsarvinger efter  

 førstafdøde, jf. § 58, stk. 2, 2. pkt., 3) uskiftede boer, hvor den efterlevende ægtefælle i levende live skifter  

 med alle arvinger og legatarer efter førstafdøde (fuldstændigt skifte), i det  

 i § 71, stk. 3, angivne omfang, 4) dødsboer, der behandles i udlandet, og som er skattepligtige efter § 1,  

 stk. 3 eller 4, og 5) genoptagelsesboer, der ikke afsluttes ved boudlæg eller ved, at boet  

 overtages af en efterlevende ægtefælle efter § 58, stk. 1, eller stk. 2, 1.  

 pkt., i det i §§ 81-83 angivne omfang.
 Stk. 2. Uanset stk. 1, nr. 1, finder reglerne i dette afsnit i  

 forbindelse med dødsboer omfattet af § 67, stk. 1, kun anvendelse i det i §  

 67, stk. 2-6, angivne omfang.
 Stk. 3. Uanset stk. 1 og 2 finder reglerne i dette afsnit kun  

 anvendelse i det i § 52 angivne omfang, hvis skifteretten efter § 69 i lov om  

 skifte af dødsboer har besluttet, at et bo skal undergives  

 insolvensbehandling.
Kapitel 3 Dødsboets skattemæssige forhold § 3. Reglerne i dette kapitel finder anvendelse på 1) dødsboer, der omfattes af § 2, stk. 1, nr. 1 eller 2, 2) uskiftede boer som nævnt i § 2, stk. 1, nr. 3, jf. dog § 72, og 3) genoptagelsesboer som nævnt i § 2, stk. 1, nr. 5, jf. dog § 81, stk. 2  

 og 3.
Afgrænsning af dødsboets indkomst § 4. Som dødsboets indkomst anses indtægter og udgifter vedrørende  

 den formue, der tilhører dødsboet, og som er inddraget under skiftet.
 Stk. 2. Var afdøde gift ved dødsfaldet, anses gevinst og tab ved  

 udlodning af den efterlevende ægtefælles formue til andre arvinger eller  

 legatarer efter afdøde som dødsboets indkomst.
 Stk. 3. Ved afgørelsen af, hvilken ægtefælle et aktiv eller passiv  

 tilhørte ved dødsfaldet, lægges fordelingen i boopgørelsen samt den i § 76 i  

 lov om skifte af dødsboer nævnte opgørelse af den efterlevende ægtefælles  

 aktiver og passiver til grund.
 Stk. 4. Var afdøde gift ved dødsfaldet, anses afdødes andel af  

 ægtefællernes hidtidige fælleseje og skilsmissesæreje for et bo (fællesboet)  

 og afdødes hidtidige fuldstændige særeje for et bo (særboet). Undergives de  

 to boer en samlet skiftebehandling, anses afdøde dog ved anvendelsen af denne  

 lov kun for at efterlade sig et bo.
Stk. 5. Var afdøde gift ved dødsfaldet, henregnes afdødes  

 hidtidige fuldstændige særeje til fællesboet, i det omfang det inddrages  

 under skiftet i forbindelse med opfyldelsen af et vederlagskrav efter § 23 i  

 lov om ægteskabets retsvirkninger.
Fuldstændigt særeje omfattet af 1. pkt.  

 anses ved anvendelsen af denne lov som fælleseje.
Indkomstskattepligtens varighed § 5. Dødsboets indkomstskattepligt omfatter boperioden, jf. dog  

 stk. 2-4.
 Stk. 2. Ved acontoudlodning ophører dødsboets indkomstskattepligt  

 vedrørende det udloddede på udlodningsdagen, hvis boet senest 4 uger fra  

 udlodningsdagen oplyser følgende til den kommunale skattemyndighed:
 1) Udlodningsdagen.
 2) Hvad acontoudlodningen omfatter.
 3) Hvem der har modtaget acontoudlodning.
 4) Værdien af det udloddede på udlodningsdagen.
 Stk. 3. Skatteministeren kan fastsætte regler, der fritager visse  

 typer aktiver fra indberetningspligten efter stk. 2. Boets  

 indkomstskattepligt vedrørende sådanne aktiver ophører på udlodningsdagen.
 Stk. 4. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 boets indkomstskattepligt, for så vidt angår indtægter og udgifter, der kan  

 henføres til de omhandlede dele af boet, til og med skæringsdagen i  

 tillægsopgørelsen.
Skattefritagelse § 6. Et dødsbo er fritaget for at betale indkomstskat af den i §§  

 4 og 5 omhandlede indkomst, herunder skat af aktieindkomst som omhandlet i  

 personskattelovens § 4 a og skat af CFC-indkomst som omhandlet i  

 personskattelovens § 4 b, hvis boets aktiver og dets nettoformue efter  

 handelsværdien på skæringsdagen i boopgørelsen, dog ikke en tillægsopgørelse,  

 ikke overstiger et grundbeløb på henholdsvis 1.010.100 kr. og 777.000 kr.  

 Indeholdt udbytteskat efter kildeskattelovens § 65 tilbagebetales dog ikke  

 til boet.
 Stk. 2. Et dødsbo, der behandles ved bobestyrer, skal uanset stk.  

 1 altid beskattes, hvis skifteretten i medfør af § 66, stk. 2, i lov om  

 skifte af dødsboer har bestemt, at skæringsdagen for boopgørelsen udskydes.
Stk. 3. Et dødsbo, der er fritaget for beskatning efter stk. 1,  

 skal dog beskattes, hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, og hvis  

 summen af boets aktiver og dets nettoformue i henholdsvis boopgørelsen og  

 tillægsopgørelsen overstiger de i stk. 1 nævnte grænser for det indkomstår,  

 hvori skæringsdagen i boopgørelsen ligger.
Eventuel beskatning af  

 mellemperioden efter §§ 13-17 ophæves efter § 18.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, anvendes beløbsgrænserne i stk.  

 1 på summen af henholdsvis aktiver og nettoformue i de to boer.
 Stk. 5. Beløbene i stk. 1, der er angivet i 1987-niveau, reguleres  

 efter personskattelovens § 20.
Kapitel 4 Dødsboer, der er fritaget for beskatning § 7. Reglerne i dette kapitel finder anvendelse på afdødes  

 skattepligtige indkomst for mellemperioden, når afdødes bo er fritaget for  

 beskatning efter § 6.
 Mellemperiodens skattepligtige indkomst m.v.
§ 8. Afdødes skattepligtige indkomst, aktieindkomst og  

 CFC-indkomst for mellemperioden opgøres efter skattelovgivningens regler for  

 personer, medmindre andet følger af reglerne i dette kapitel.
CFC-indkomsten  

 er skattepligtig, men medregnes ikke ved opgørelsen af skattepligtig  

 indkomst, jf. § 17.
Skattepligtig indkomst § 9. Ved opgørelsen af den skattepligtige indkomst gælder  

 følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
4) Renter, der forfalder i mellemperioden, samt beregnede renter fra  

 sidste forfaldsdag til og med dødsdagen medregnes.
For renteudgifter som  

 nævnt i ligningslovens § 5, stk. 7, 1. pkt., finder ligningslovens § 5, stk.  

 7, dog anvendelse.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 Stk. 2. Skattemæssige afskrivninger for mellemperioden opgøres som  

 helårlige afskrivninger, der omregnes forholdsmæssigt. 1. pkt. gælder dog  

 ikke for aktiver, der afskrives i forhold til den del af perioden, hvori  

 aktivet har været ejet (pro anno-afskrivninger).
 Stk. 3. Indkomst, som den skattepligtige tidligere har valgt  

 beskattet efter kildeskattelovens § 48 E, er skattepligtig, men medregnes  

 ikke i den skattepligtige indkomst for mellemperioden efter stk. 1.
Stk. 4. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i mellemperioden.
Omregningen sker efter  

 forholdet mellem perioden fra begyndelsen af det kalenderår, hvori dødsfaldet  

 er sket, til og med dødsdagen, og hele mellemperioden.
Ved omregningen ses  

 bort fra indtægter og udgifter, der ikke hørte til den normale løbende  

 indkomst.
Disse indtægter og udgifter tillægges og fradrages den omregnede  

 indkomst.
Herved fremkommer den skattepligtige indkomst for mellemperioden.
Virksomhedsordningen § 10. Ved opgørelsen af den skattepligtige indkomst i  

 mellemperioden medregnes afdødes indestående på konto for opsparet overskud  

 ved udløbet af indkomståret forud for dødsåret med tillæg af den hertil  

 svarende virksomhedsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
Fradraget foretages først i overskud opsparet i indkomstårene  

 1987-90, dernæst i overskud opsparet i indkomståret 1991 og sidst i overskud  

 opsparet i indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der indgår i dødsboet,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 11, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. I  

 stedet for indestående på konto for opsparet overskud ved udløbet af  

 indkomståret forud for dødsåret medregnes en forholdsmæssig del heraf  

 beregnet efter forholdet mellem den del af kapitalafkastgrundlaget ved  

 udløbet af indkomståret forud for dødsåret, der kan henføres til den nævnte  

 virksomhed, og hele kapitalafkastgrundlaget ved udløbet af indkomståret forud  

 for dødsåret.
Den forholdsmæssige andel af kapitalafkastgrundlaget ved  

 udløbet af indkomståret forud for dødsåret beregnes efter forholdet mellem  

 værdien af aktiverne ved udløbet af indkomståret forud for dødsåret i den  

 nævnte virksomhed og samtlige aktiver indskudt i virksomhedsordningen.
Ved  

 beregningen af den forholdsmæssige andel ses bort fra finansielle aktiver.  

 Foreligger der flere konti for opsparet overskud, medregnes en forholdsmæssig  

 del af hver af disse.
 Stk. 4. Stk. 1 og 2 finder ikke anvendelse i det omfang,  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse i det omfang, den efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 11. Ved opgørelsen af den skattepligtige indkomst i  

 mellemperioden medregnes afdødes indestående på konjunkturudligningskonto ved  

 udløbet af indkomståret forud for dødsåret med tillæg af den hertil svarende  

 konjunkturudligningsskat og med fradrag af et grundbeløb på 83.300 kr.
Var  

 afdøde gift ved dødsfaldet, og skiftes afdødes andel af fællesboet og afdødes  

 særbo hver for sig, fordeles grundbeløbet forholdsmæssigt under hensyn til de  

 ved indkomstopgørelserne medregnede indeståender med tillæg af hertil  

 svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der indgår i dødsboet,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 10, stk. 1.
Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder.
I stedet for indestående på  

 konjunkturudligningskonto ved udløbet af indkomståret forud for dødsåret  

 medregnes en forholdsmæssig del heraf beregnet efter forholdet mellem den del  

 af kapitalafkastgrundlaget ved udløbet af indkomståret forud for dødsåret,  

 der kan henføres til den nævnte virksomhed, og hele kapitalafkastgrundlaget  

 ved udløbet af indkomståret forud for dødsåret.
Kapitalafkastgrundlaget ved  

 udløbet af indkomståret forud for dødsåret opgøres som værdien af aktiver,  

 der udelukkende benyttes erhvervsmæssigt, ved udløbet af indkomståret forud  

 for dødsåret.
Virksomhedsskattelovens § 22 a, stk. 6 og 7, finder dog  

 tilsvarende anvendelse.
 Stk. 4. Stk. 1 og 2 finder ikke anvendelse i det omfang,  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Forskudsskattens endelighed § 12. Medmindre der foretages afsluttende skatteansættelse efter §  

 13, anses afdødes indkomstskatter for mellemperioden og eventuelle  

 restskatter, der er overført til dødsåret efter kildeskattelovens § 61, stk.  

 3, for endeligt afgjort med betalingen af de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som afdøde havde optjent før dødsfaldet.
Eventuelt overført beløb efter  

 kildeskattelovens § 62 C, stk. 2, 2. pkt., anses for indregnet i de  

 foreløbige indkomstskattebeløb.
Stk. 2. Hvis afdøde anvendte et andet indkomstår end kalenderåret  

 (forskudt indkomstår), regnes som foreløbige skatter i dødsåret de beløb, som  

 forfaldt før dødsfaldet, men i det kalenderår, hvori dødsfaldet fandt sted.  

 Endvidere medregnes indkomstskatter, som skulle indeholdes af indtægter  

 indtjent i det nævnte tidsrum.
Hvis afdøde anvendte et forskudt indkomstår,  

 der udløb efter udgangen af det kalenderår, det trådte i stedet for  

 (fremadforskudt indkomstår), og hvis dødsfaldet er indtruffet den 1. januar  

 eller senere i det forskudte indkomstår, medregnes tillige de foreløbige  

 indkomstskattebeløb, som forfaldt til betaling, eller som skulle indeholdes  

 af indtægter, der er indtjent i kalenderåret forud for det år, hvori  

 dødsfaldet fandt sted.
Afsluttende skatteansættelse § 13. Afsluttende skatteansættelse af indkomsten i mellemperioden  

 kan kræves af den kommunale skattemyndighed og af dødsboet.
Var afdøde gift  

 ved dødsfaldet, og skiftes afdødes andel af fællesboet og afdødes særbo hver  

 for sig, kan hvert af boerne for sit vedkommende kræve afsluttende  

 skatteansættelse efter 1. pkt.
Stk. 2. Dødsboets krav om afsluttende skatteansættelse skal  

 fremsættes senest 6 måneder efter dødsfaldet.
Hvis boets behandlingsmåde  

 først afgøres senere end 4 måneder efter dødsfaldet, skal kravet dog først  

 fremsættes senest 2 måneder efter, at afgørelsen er truffet.
Kravet skal  

 ledsages af selvangivelse af indkomsten for mellemperioden.
 Stk. 3. Den kommunale skattemyndigheds krav om afsluttende  

 skatteansættelse skal fremsættes senest 3 måneder efter modtagelsen af en  

 opgørelse over afdødes aktiver og passiver på dødsdagen, jf. dog § 87, stk. 2  

 og 3. Fremsætter skattemyndigheden krav om afsluttende ansættelse, skal boet  

 senest 3 måneder herefter indgive selvangivelse af indkomsten for  

 mellemperioden.
Stk. 4. Der kan ikke kræves afsluttende skatteansættelse  

 vedrørende indkomst, som afdøde tidligere har valgt beskattet efter  

 kildeskattelovens § 48 E.
Skat vedrørende sådan indkomst bliver endelig ved  

 den skattepligtiges død.
Stk. 5. Der skal foretages afsluttende skatteansættelse for  

 mellemperioden, hvis 1) afdøde ved udgangen af indkomståret forud for dødsåret anvendte  

 virksomhedsordningen, jf. virksomhedsskattelovens afsnit I, og indestående på  

 konto for opsparet overskud ved udgangen af indkomståret forud for dødsåret  

 med tillæg af den hertil svarende virksomhedsskat overstiger det i § 10, stk.  

 1, nævnte grundbeløb, 2) afdøde ved udgangen af indkomståret forud for dødsfaldet anvendte  

 kapitalafkastordningen, jf. virksomhedsskattelovens afsnit II, og indestående  

 på konjunkturudligningskonto ved udgangen af indkomståret forud for dødsåret  

 med tillæg af den hertil svarende konjunkturudligningsskat overstiger det i §  

 11, stk. 1, nævnte grundbeløb, 3) en efterlevende ægtefælle i mellemperioden har drevet eller i  

 væsentligt omfang deltaget i driften af en erhvervsvirksomhed, der tilhørte  

 afdøde, og boet efter § 44, stk. 1, kræver et beløb beskattet hos den  

 efterlevende ægtefælle, eller 4) afdøde i mellemperioden har drevet eller i væsentligt omfang deltaget i  

 driften af en erhvervsvirksomhed, der tilhørte afdødes efterlevende  

 ægtefælle, og ægtefællen efter § 9, stk. 1, nr. 7, kræver et beløb beskattet  

 hos afdøde.
 Stk. 6. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen eller  

 kapitalafkastordningen på en erhvervsvirksomhed, der indgår i dødsboet,  

 medregnes ægtefællens indestående på konto for opsparet overskud eller  

 indestående på konjunkturudligningskontoen ved udgangen af indkomståret forud  

 for dødsåret med tillæg af den dertil svarende virksomhedsskat eller den  

 dertil svarende konjunkturudligningsskat ved afgørelsen af, om der skal  

 foretages afsluttende skatteansættelse efter stk. 5, nr. 1 eller 2.
 Stk. 7. I de i stk. 5, nr. 1-3, nævnte tilfælde skal der  

 selvangives for mellemperioden inden for de frister, der er nævnt i stk. 2. I  

 de i § 5, nr. 4, nævnte tilfælde skal der selvangives for mellemperioden  

 senest ved udløbet af den selvangivelsesfrist, der gælder for den  

 efterlevende ægtefælle for dødsåret.
 Stk. 8. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2, 3 og 7.
Mellemperiodeskat § 14. Af afdødes skattepligtige indkomst i mellemperioden betales  

 mellemperiodeskat med 50 pct.
 Stk. 2. I mellemperiodeskatten gives for hver påbegyndt måned fra  

 begyndelsen af dødsåret til og med den måned, hvori dødsfaldet er sket, et  

 fradrag med et grundbeløb på 1.000 kr.
 Stk. 3. Grundbeløbet i stk. 2, der er angivet i 1987-niveau,  

 reguleres efter personskattelovens § 20.
 § 15. Der opgøres et samlet beløb, der udgør summen af  

 mellemperiodeskatten som opgjort efter § 14 samt eventuel overført restskat  

 m.v. efter kildeskattelovens § 61, stk. 3, og med fradrag af eventuelt  

 overført beløb efter kildeskattelovens § 62 C, stk. 2, 2. pkt., og  

 personskattelovens § 8 a, stk. 5, samt i de i §§ 10 og 11 nævnte tilfælde den  

 til det beskattede overskud svarende virksomhedsskat og den til den  

 beskattede henlæggelse til konjunkturudligning svarende  

 konjunkturudligningsskat.
Stk. 2. Hvis differencen mellem det i stk. 1 nævnte beløb og de  

 foreløbige indkomstskattebeløb, der er forfaldet før dødsfaldet, eller som  

 skulle indeholdes af indtægter, som er indtjent før dødsfaldet, jf. dog § 16,  

 udgør et grundbeløb på 13.000 kr. eller derover, skal dødsboet betale det  

 manglende skattebeløb.
Var afdøde gift ved dødsfaldet, og skiftes afdødes  

 andel af fællesboet og afdødes særbo hver for sig, skal det manglende  

 skattebeløb fordeles mellem de to boer efter forholdet mellem den  

 skattepligtige indkomst i mellemperioden, der kan henføres til hvert af de to  

 boer.
Hvis afdøde anvendte et andet indkomstår end kalenderåret (forskudt  

 indkomstår), finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
Stk. 3. Hvis differencen mellem de foreløbige indkomstskattebeløb,  

 der er forfaldet før dødsfaldet, eller som skulle indeholdes af indtægter,  

 som er indtjent før dødsfaldet, og det i stk. 1 nævnte beløb udgør et  

 grundbeløb på 1.500 kr. eller derover, skal det for meget betalte beløb  

 udbetales til dødsboet.
Stk. 2, 2. pkt., finder tilsvarende anvendelse.
Hvis  

 afdøde anvendte et andet indkomstår end kalenderåret (forskudt indkomstår),  

 finder § 12, stk. 2, anvendelse ved opgørelsen af de foreløbige  

 indkomstskattebeløb, jf. dog § 16.
 Stk. 4. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
Aktieindkomst § 16. Afdødes aktieindkomst i mellemperioden, der ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår ikke  

 i den skattepligtige indkomst, men beskattes endeligt efter reglerne i  

 personskattelovens § 8 a, stk. 1.
Stk. 2. Aktieindkomst, der overstiger den i personskattelovens § 8  

 a, stk. 1 og 2, nævnte beløbsgrænse, medregnes til den skattepligtige  

 indkomst i mellemperioden med 75 pct. af det overskydende beløb.
Den  

 udbytteskat, der er indeholdt i denne del af udbyttet i medfør af  

 kildeskattelovens § 65, modregnes i mellemperiodeskatten, før der foretages  

 opgørelse efter § 15, stk. 1.
 Stk. 3. Overstiger den indeholdte udbytteskat efter  

 kildeskattelovens § 65 den i personskattelovens § 8 a, stk. 1, nævnte procent  

 af den samlede aktieindkomst, modregnes det overskydende beløb i  

 mellemperiodeskatten, før der foretages opgørelse efter § 15, stk. 1. Er  

 aktieindkomsten negativ, modregnes hele den indeholdte udbytteskat i  

 mellemperiodeskatten, før der foretages opgørelse efter § 15, stk. 1.
 Stk. 4. Er aktieindkomsten negativ, fradrages 50 pct. af beløb,  

 der ikke overstiger beløbsgrænsen i personskattelovens § 8 a, stk. 1 og 2, og  

 75 pct. af beløb, der overstiger beløbsgrænsen, i den skattepligtige indkomst  

 for mellemperioden.
CFC-indkomst § 17. Afdødes CFC-indkomst i mellemperioden beskattes særskilt med  

 34 pct. § 92, stk. 1 og 2, finder tilsvarende anvendelse.
Ophævelse af mellemperiodebeskatning § 18. Er der foretaget afsluttende skatteansættelse af en afdød  

 efter §§ 13-17, og konstateres det efterfølgende, at dødsboet ikke er  

 fritaget for beskatning efter § 6, ophæves eventuel beskatning efter §§  

 13-17.
 Stk. 2. Eventuelle af boet indbetalte beløb efter § 15, stk. 2,  

 godskrives boet ved opkrævning af den beregnede dødsboskat efter § 30. I det  

 omfang, sådan godskrivning ikke kan ske, udbetales beløbet til boet.
 Stk. 3. Eventuelle til boet udbetalte beløb efter § 15, stk. 3,  

 opkræves sammen med den beregnede dødsboskat efter § 30 og behandles som en  

 del af denne med hensyn til hæftelse og inddrivelse.
Kapitel 5 Dødsboer, der ikke er fritaget for beskatning § 19. Reglerne i dette kapitel finder anvendelse, når afdødes bo  

 ikke er fritaget for beskatning efter § 6.
 Stk. 2. Afdødes og dødsboets skattepligtige indkomst opgøres under  

 et for perioden fra udløbet af afdødes sidste indkomstår forud for dødsfaldet  

 til og med skæringsdagen i boopgørelsen (bobeskatningsperioden). Indkomst som  

 nævnt i 1. pkt. benævnes bobeskatningsindkomst.
Dødsboets indtræden i afdødes eller den efterlevende ægtefælles  

 skattemæssige stilling § 20. Dødsboet indtræder i afdødes skattemæssige stilling med  

 hensyn til aktiver og passiver, der tilhørte afdøde, og som er inddraget  

 under skiftet.
Ved opgørelsen af bobeskatningsindkomsten anses boets aktiver  

 og passiver for erhvervet af boet på de tidspunkter, til de beløb og under de  

 omstændigheder, hvorved de i sin tid er erhvervet af afdøde.
Er der i afdødes  

 ejertid sket skattemæssigt relevante ændringer i et aktivs eller passivs  

 status, overtages aktivet eller passivet af boet med hensyntagen til sådanne  

 ændringer.
Stk. 2. I det omfang gevinst og tab ved udlodning af aktiver, der  

 tilhører den efterlevende ægtefælle, skal anses som boets indkomst, jf. § 4,  

 stk. 2, indtræder dødsboet i den efterlevende ægtefælles skattemæssige  

 stilling.
Stk. 1, 2. og 3. pkt., finder tilsvarende anvendelse.
 Stk. 3. Underskud, som afdøde kunne have fremført til fradrag i  

 sin skattepligtige indkomst i dødsåret, kan fradrages i  

 bobeskatningsindkomsten.
Indkomstopgørelsen i bobeskatningsperioden § 21. Bobeskatningsindkomsten opgøres efter skattelovgivningens  

 regler for personer, medmindre andet følger af reglerne i dette kapitel.
Stk. 2. Aktieindkomsten og CFC-indkomsten i bobeskatningsperioden  

 opgøres efter skattelovgivningens regler for personer, medmindre andet følger  

 af reglerne i dette kapitel.
Bobeskatningsperiodens CFC-indkomst er  

 skattepligtig, men medregnes ikke ved opgørelsen af bobeskatningsindkomsten,  

 jf. § 33.
 Stk. 3. Opgørelsen af bobeskatningsindkomsten, aktieindkomsten og  

 CFC-indkomsten foretages efter de regler, der gælder for dødsåret.
Bobeskatningsindkomsten § 22. Ved opgørelsen af bobeskatningsindkomsten gælder følgende:
 1) Virksomhedsordningen og kapitalafkastordningen, jf.  

 virksomhedsskattelovens afsnit I og II, kan ikke anvendes.
 2) Indskud på etableringskonto, jf. lov om indskud på etableringskonto,  

 kan ikke foretages efter dødsfaldet.
 3) Henlæggelse til investeringsfond, jf. lov om investeringsfonds, kan  

 ikke foretages.
 4) Renter, der forfalder i bobeskatningsperioden, samt beregnede renter  

 fra sidste forfaldsdag til og med skæringsdagen i boopgørelsen medregnes.  

 Renteudgifter, der på grund af afdødes forhold var omfattet af ligningslovens  

 § 5, stk. 7, 1. pkt., skal dog alene fradrages, i det omfang de er betalt af  

 afdøde i dødsåret, eller betales af boet.
 5) Der gives ikke procentnedslag som nævnt i ligningslovens § 7 O, stk. 3,  

 og § 7 P.
6) Hvis afdødes efterlevende ægtefælle i mellemperioden har drevet en  

 erhvervsvirksomhed, der tilhørte afdøde, kan der fradrages et beløb, der  

 svarer til den betaling, der skulle være ydet andre for udførelsen af et  

 arbejde af samme art og omfang.
Tilsvarende gælder, hvis den efterlevende  

 ægtefælle i mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af afdøde.  

 Ved anvendelsen af 1. og 2. pkt. er det en betingelse, at den efterlevende  

 ægtefælle beskattes efter § 44, stk. 1.
 7) Hvis afdøde i mellemperioden har drevet en erhvervsvirksomhed, der  

 tilhørte afdødes efterlevende ægtefælle, kan den efterlevende ægtefælle  

 bestemme, at der skal medregnes et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Tilsvarende gælder, hvis afdøde i mellemperioden har deltaget i væsentligt  

 omfang i driften af en erhvervsvirksomhed, der tilhørte og i overvejende grad  

 blev drevet af den efterlevende ægtefælle.
 8) Vederlag, som afdøde har modtaget ved afhændelse af et forsknings-  

 eller udviklingsarbejde, og som i henhold til ligningslovens § 27 E, stk. 2,  

 ikke var medregnet til afdødes skattepligtige indkomst ved udgangen af  

 indkomståret forud for dødsåret, medregnes.
 9) Uanset bestemmelsen i afskrivningslovens § 21, stk. 2, 2. pkt., kan  

 fradrag for udgifter til ombygning eller forbedring af  

 afskrivningsberettigede bygninger og installationer i sådanne bygninger, der  

 henregnes til dødsboet på skæringsdagen i boopgørelsen, foretages efter  

 bestemmelserne i afskrivningslovens § 21, stk. 2-4 (straksfradrag).
 Stk. 2. Indskud på afdødes etableringskonto kan ikke hæves i  

 forbindelse med dødsboets etablering af selvstændig erhvervsvirksomhed som  

 omhandlet i lov om indskud på etableringskonto.
 Stk. 3. Afdødes investeringsfondshenlæggelser kan ikke hæves til  

 forlods afskrivning på dødsboets anskaffelser.
 Stk. 4. Forskudsafskrivninger, jf. afskrivningslovens afsnit IV A,  

 kan ikke foretages vedrørende dødsboets kontraherede eller planlagte  

 anskaffelser.
 Stk. 5. Indkomst, som afdøde tidligere har valgt beskattet efter  

 kildeskattelovens § 48 E, er skattepligtig, men medregnes ikke ved opgørelsen  

 af bobeskatningsindkomsten.
Stk. 6. Hvis afdøde anvendte et forskudt indkomstår, der udløber  

 inden udgangen af det kalenderår, det træder i stedet for (bagudforskudt  

 indkomstår), omregnes indkomsten i bobeskatningsperioden.
Omregningen sker  

 efter forholdet mellem perioden fra begyndelsen af det kalenderår, hvori  

 dødsfaldet er sket, til og med skæringsdagen i boopgørelsen, og hele  

 bobeskatningsperioden.
Ved omregningen ses bort fra indtægter og udgifter,  

 der ikke hører til den normale løbende indkomst.
Disse indtægter og udgifter  

 tillægges og fradrages den omregnede indkomst.
Herved fremkommer  

 bobeskatningsindkomsten.
Skattemæssige afskrivninger § 23. Der kan foretages skattemæssige afskrivninger efter stk. 2-4  

 på aktiver, der henregnes til dødsboet på skæringsdagen i boopgørelsen, i det  

 omfang aktiverne udloddes med succession efter § 36, stk. 1. Der kan  

 endvidere foretages skattemæssige afskrivninger efter stk. 2 og 3 på  

 afskrivningsberettigede bygninger og installationer, der henregnes til  

 dødsboet på skæringsdagen i boopgørelsen, hvis udlodning uden succession ikke  

 medfører beskatning af genvundne afskrivninger.
 Stk. 2. Hvis bobeskatningsperioden er kortere end et år, opgøres  

 skattemæssige afskrivninger som helårlige afskrivninger, der omregnes  

 forholdsmæssigt. 1. pkt. gælder dog ikke aktiver, der afskrives i forhold til  

 den del af perioden, hvori aktivet har været ejet (pro anno-afskrivninger).
 Stk. 3. Hvis bobeskatningsperioden er længere end et år, opgøres  

 andre afskrivninger end de i afskrivningslovens afsnit I-III nævnte som  

 helårlige afskrivninger, der omregnes i forhold til den del af  

 bobeskatningsperioden, hvori aktivet har været i afdødes eller boets eje.  

 Uanset 1. pkt. kan der dog foretages skattemæssige afskrivninger svarende til  

 et helt års afskrivninger, hvis de pågældende aktiver ikke efter almindelige  

 regler afskrives ved anvendelse af pro anno-afskrivninger.
 Stk. 4. Hvis bobeskatningsperioden er længere end et år, foretages  

 afskrivninger på driftsmidler og skibe efter reglerne i afskrivningslovens  

 afsnit I-III uden omregning.
Virksomhedsordningen § 24. Ved opgørelsen af bobeskatningsindkomsten medregnes afdødes  

 indestående på konto for opsparet overskud ved udløbet af indkomståret forud  

 for dødsåret med tillæg af den hertil svarende virksomhedsskat og med fradrag  

 af et grundbeløb på 83.300 kr.
Var afdøde gift ved dødsfaldet, og skiftes  

 afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
Fradraget  

 foretages først i overskud opsparet i indkomstårene 1987-90, dernæst i  

 overskud opsparet i indkomståret 1991 og sidst i overskud opsparet i  

 indkomståret 1992 og senere indkomstår.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på en virksomhed, der tilhører afdøde,  

 medregnes ægtefællens indestående på konto for opsparet overskud ved udgangen  

 af indkomståret forud for dødsåret med tillæg af den dertil svarende  

 virksomhedsskat ved opgørelsen af det beløb, der skal beskattes efter stk. 1  

 eller efter § 25, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder, jf. virksomhedsskattelovens § 2, stk. 3. §  

 10, stk. 3, 2.-5. pkt., finder tilsvarende anvendelse.
 Stk. 4. Stk. 1 og 2 finder ikke anvendelse, i det omfang  

 indestående på konto for opsparet overskud overtages efter § 39, stk. 2. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konto for opsparet overskud i medfør af § 45, stk. 2.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Kapitalafkastordningen § 25. Ved opgørelsen af bobeskatningsindkomsten medregnes afdødes  

 indestående på konjunkturudligningskonto ved udløbet af indkomståret forud  

 for dødsåret med tillæg af den hertil svarede konjunkturudligningsskat og med  

 fradrag af et grundbeløb på 83.300 kr.
Var afdøde gift ved dødsfaldet, og  

 skiftes afdødes andel af fællesboet og afdødes særbo hver for sig, fordeles  

 grundbeløbet forholdsmæssigt under hensyn til de ved indkomstopgørelserne  

 medregnede indeståender med tillæg af hertil svarende skat.
 Stk. 2. Anvendte en efterlevende ægtefælle ved udgangen af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på en virksomhed, der tilhører afdøde,  

 medregnes ægtefællens indestående på konjunkturudligningskonto ved udgangen  

 af indkomståret forud for dødsåret med tillæg af den dertil svarende  

 konjunkturudligningsskat ved opgørelsen af det beløb, der skal beskattes  

 efter stk. 1 eller efter § 24, stk. 1.
 Stk. 3. Stk. 1 og 2 finder tilsvarende anvendelse, når dødsboet  

 omfatter en af flere virksomheder. § 11, stk. 3, 2.-4. pkt., finder  

 tilsvarende anvendelse.
 Stk. 4. Stk. 1 og 2 finder ikke anvendelse, i det omfang  

 indestående på konjunkturudligningskontoen overtages efter § 39, stk. 3. Stk.  

 1 finder endvidere ikke anvendelse, i det omfang en efterlevende ægtefælle  

 indtræder i afdødes skattemæssige stilling med hensyn til indestående på  

 konjunkturudligningskontoen i medfør af § 45, stk. 4.
 Stk. 5. Grundbeløbet i stk. 1, der er angivet i 1987-niveau,  

 reguleres efter personskattelovens § 20.
Andre regler § 26. Renter, som en efterlevende ægtefælle, arving eller legatar  

 har tilsvaret et dødsbo som følge af en acontoudlodning, er ikke  

 skattepligtige.
 Stk. 2. Beløb, som et dødsbo udbetaler som renter eller udbytte af  

 boslod, arvelod eller legat, kan ikke fradrages i bobeskatningsindkomsten,  

 men behandles skattemæssigt som henholdsvis boslod, arvelod eller legat.
 Stk. 3. Hvis den efterlevende ægtefælle, en arving eller en  

 legatar udfører arbejde for dødsboet, kan der ved opgørelsen af  

 bobeskatningsindkomsten fradrages et beløb, der svarer til den betaling, der  

 skulle være ydet andre for udførelsen af et arbejde af samme art og omfang.  

 Dette gælder, uanset hvilket vederlag boet har betalt den pågældende.
Dødsboets salg og andre afståelser § 27. Dødsboets salg og andre afståelser behandles efter  

 skattelovgivningens almindelige regler, jf. dog stk. 2 og 3. For udlodning  

 gælder §§ 28 og 29.
 Stk. 2. Gevinst ved et dødsbos afståelse af en ejerlejlighed  

 medregnes ikke ved opgørelsen af bobeskatningsindkomsten efter lov om  

 beskatning af fortjeneste ved førstegangsafståelse af visse ejerlejligheder  

 m.v.
Stk. 3. Gevinst eller tab ved et dødsbos afståelse af en ejendom  

 omfattet af ejendomsavancebeskatningslovens § 8 eller § 9, stk. 4, skal ikke  

 medregnes ved opgørelsen af bobeskatningsindkomsten, hvis en afståelse før  

 dødsfaldet ville have været skattefri efter disse bestemmelser.
I gevinst ved  

 et dødsbos afståelse af en ejendom omfattet af ejendomsavancebeskatningsloven  

 § 9, stk. 1, gives der et fradrag efter ejendomsavancebeskatningsloven § 9,  

 stk. 1-3, hvis der ved afståelse før dødsfaldet skulle være givet et sådant  

 fradrag.
Stk. 4. Ved opgørelsen af gevinst eller tab ved boets afståelse af  

 en ejendom, der er anskaffet af afdøde eller, når dødsboet er indtrådt i en  

 efterlevende ægtefælles skattemæssige stilling efter § 20, stk. 2, ægtefællen  

 som led i den pågældendes næringsvej, kan boet fradrage frigørelsesafgift,  

 som er pålagt i afdødes eller ægtefællens besiddelsestid.
Dette gælder dog  

 ikke, hvis frigørelsesafgiften er tilbagebetalt eller bortfaldet efter  

 frigørelsesafgiftslovens § 8 A.
 Stk. 5. Ved opgørelsen af et dødsbos gevinst eller tab ved  

 afståelse af aktier m.v., der tidligere er blevet beskattet efter  

 aktieavancebeskatningslovens § 13 a, finder aktieavancebeskatningslovens § 13  

 a, stk. 6, tilsvarende anvendelse.
 Stk. 6. I tilfælde, hvor gevinst eller tab ved udlodning omfattes  

 af stk. 1, anses de beløb, hvortil aktiverne er opført i boopgørelsen, som  

 afståelsessum, jf. dog boafgiftslovens § 12.
Udlodning § 28. Gevinst ved udlodning med succession efter § 36, stk. 1,  

 medregnes ikke ved opgørelsen af bobeskatningsindkomsten.
 Stk. 2. Tab ved udlodning behandles skattemæssigt som tab  

 konstateret ved dødsboets salg, jf. § 27. Ved opgørelsen af, hvorvidt en  

 udlodning er sket med gevinst eller tab, anses de beløb, hvortil aktiverne er  

 opført i boopgørelsen, som afståelsessum, jf. dog boafgiftslovens § 12.
 Stk. 3. Uanset stk. 1 kan dødsboet vælge helt eller delvis at lade  

 sig beskatte som ved salg, jf. § 27. Dette gælder tillige, i det omfang  

 gevinst ved afståelse af aktiver, der tilhører en efterlevende ægtefælle,  

 skal anses som boets indkomst, jf. § 4, stk. 2.
 § 29. Gevinst ved udlodning af en ejendom omfattet af  

 ejendomsavancebeskatningsloven medregnes ved opgørelsen af  

 bobeskatningsindkomsten, jf. § 27, stk. 1, idet § 27, stk. 3, dog finder  

 anvendelse. 1. pkt. gælder dog ikke, hvis ejendommen helt eller delvis blev  

 anvendt i afdødes eller en efterlevende ægtefælles erhvervsvirksomhed.  

 Udlejning af anden fast ejendom end fast ejendom som nævnt i vurderingslovens  

 § 33, stk. 4 og 7, anses ikke i denne forbindelse for erhvervsvirksomhed.
Stk. 2. Gevinst ved udlodning af børsnoterede aktier omfattet af  

 aktieavancebeskatningslovens § 2 eller § 4 medregnes ved opgørelsen af  

 bobeskatningsindkomsten, i det omfang gevinsten vedrører den del af  

 udlodningen til den enkelte modtager, der ikke overstiger en kursværdi på  

 83.300 kr.
Indgår der i en udlodning aktier med anskaffelsessummer, der  

 vedrører forskellige tidspunkter, anses de aktier, der har ældst  

 anskaffelsessum, for fortrinsvis at indgå i den del af udlodningen, der  

 beskattes efter 1. pkt.
 Stk. 3. Beløbsgrænsen i stk. 2, der er angivet i 1987-niveau,  

 reguleres efter personskattelovens § 20.
Dødsboskat § 30. Af bobeskatningsindkomsten betales dødsboskat med 50 pct.
Stk. 2. I dødsboskatten gives et bofradrag med et grundbeløb på  

 3.500 kr. for hver påbegyndt måned efter den måned, hvori dødsfaldet er sket,  

 til og med den måned, hvori skæringsdagen i boopgørelsen, dog ikke en  

 tillægsopgørelse, ligger.
Der gives dog højst bofradrag i 12 måneder.
 Stk. 3. I dødsboskatten gives endvidere for hver påbegyndt måned  

 fra begyndelsen af dødsåret til og med den måned, hvori dødsfaldet er sket,  

 et fradrag med et grundbeløb på 1.000 kr.
 Stk. 4. Var afdøde gift ved dødsfaldet, og skiftes afdødes andel  

 af fællesboet og afdødes særbo hver for sig, fordeles fradragene efter stk. 2  

 og 3 mellem de to boer efter forholdet mellem bobeskatningsindkomsten i de to  

 boer.
 Stk. 5. I de i §§ 24 og 25 nævnte tilfælde fradrages i  

 dødsboskatten den til det beskattede opsparede overskud svarende  

 virksomhedsskat og den til den beskattede henlæggelse til konjunkturudligning  

 svarende konjunkturudligningsskat.
 Stk. 6. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i dødsboskatten.
 Stk. 7. Foreløbige indkomstskattebeløb vedrørende indtjeningen i  

 dødsåret, der er forfaldet før dødsfaldet, eller som skulle indeholdes af  

 indtægter, som er indtjent før dødsfaldet, jf. dog § 32, godskrives dødsboet.  

 Skat vedrørende indkomst, som afdøde tidligere har valgt beskattet efter  

 bestemmelsen i kildeskattelovens § 48 E, bliver dog endelig ved dødsfaldet.
 Stk. 8. Hvis afdøde anvendte et forskudt indkomstår, der udløb  

 efter udgangen af det kalenderår, det trådte i stedet for (fremadforskudt  

 indkomstår), godskrives dødsboet tillige de i stk. 8 nævnte foreløbige  

 indkomstskattebeløb vedrørende indtjeningen efter dødsåret.
 Stk. 9. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
Underskud § 31. Hvis bobeskatningsindkomsten udviser et underskud, udbetales  

 et beløb svarende til 30 pct. af det resterende beløb til dødsboet.
Beløbet  

 kan dog ikke overstige summen af de skatter, afdøde har betalt af  

 skattepligtig indkomst og aktieindkomst i de to senest afsluttede indkomstår  

 forud for dødsfaldet, samt de skatter, en efterlevende ægtefælle har betalt  

 af skattepligtig indkomst og aktieindkomst i de to senest afsluttede  

 indkomstår forud for dødsfaldet, i dødsåret og i indkomstår, der fuldt ud  

 omfattes af boperioden.
Skat af indkomst, som er valgt beskattet efter  

 bestemmelsen i kildeskattelovens § 48 E, indgår ikke ved opgørelsen af  

 betalte skatter efter 2. pkt. 1.-3. pkt. finder ikke anvendelse, hvis  

 dødsboets skattefritagelse er bortfaldet i medfør af § 6, stk. 2.
Aktieindkomst § 32. Hvis bobeskatningsperiodens aktieindkomst ikke overstiger  

 den i personskattelovens § 8 a, stk. 1 og 2, nævnte beløbsgrænse, indgår  

 aktieindkomsten ikke i bobeskatningsindkomsten, men beskattes endeligt efter  

 reglerne i personskattelovens § 8 a, stk. 1.
Stk. 2. Hvis bobeskatningsperiodens aktieindkomst overstiger den i  

 personskattelovens § 8 a, stk. 1 og 2, nævnte beløbsgrænse, indgår  

 aktieindkomsten i bobeskatningsindkomsten med 75 pct. af det overskydende  

 beløb.
Den udbytteskat, der er indeholdt i denne del af udbyttet i medfør af  

 kildeskattelovens § 65, modregnes i dødsboskatten efter reglerne i  

 kildeskattelovens § 67.
 Stk. 3. Hvis den indeholdte udbytteskat efter kildeskattelovens §  

 65 overstiger den i personskattelovens § 8 a, stk. 1, nævnte procent af den  

 samlede aktieindkomst i bobeskatningsperioden, modregnes det overskydende  

 beløb i dødsboskatten efter reglerne i kildeskattelovens § 67. Er  

 aktieindkomsten negativ, modregnes hele den indeholdte udbytteskat i  

 dødsboskatten efter reglerne i kildeskattelovens § 67.
 Stk. 4. Hvis bobeskatningsperiodens aktieindkomst er negativ,  

 fradrages 50 pct. af beløb, der ikke overstiger beløbsgrænsen i  

 personskattelovens § 8 a, stk. 1, og 75 pct. af beløb, der overstiger  

 beløbsgrænsen, i bobeskatningsindkomsten.
CFC-indkomst § 33. Bobeskatningsperiodens CFC-indkomst beskattes særskilt med  

 34 pct. § 92, stk. 1, 2 og 4, finder tilsvarende anvendelse.
Kapitel 6 Beskatningen af udlodning hos modtageren § 34. Reglerne i dette kapitel finder anvendelse ved udlodning fra  

 boer, der omfattes af § 3.
§ 35. Indkomstskattepligten af udloddede aktiver påhviler  

 modtageren fra og med dagen efter den dag, hvor boets indkomstskattepligt  

 ophører efter § 5. Ved udlodning af rentebærende aktiver kan modtageren i det  

 første indkomstår, hvori renteindtægter af aktivet forfalder, fradrage  

 beregnede renteindtægter fra sidste forfaldsdag forud for ophøret af boets  

 indkomstskattepligt efter § 5 til og med den dag, hvor boets  

 indkomstskattepligt er ophørt.
Ved den efterfølgende beskatning af modtageren  

 gælder i øvrigt skattelovgivningens almindelige regler med de ændringer, der  

 følger af §§ 36-40.
 Stk. 2. Medmindre andet følger af §§ 36-38, anses et udloddet  

 aktiv for anskaffet af modtageren på tidspunktet for skattepligtens overgang  

 til denne efter stk. 1, 1. pkt., til den værdi, hvormed aktivet er medtaget i  

 boopgørelsen, jf. dog boafgiftslovens § 12.
Succession § 36. Konstateres der ved udlodning af aktiver fra et bo, der ikke  

 er fritaget for beskatning efter § 6, en gevinst, indtræder modtageren i  

 boets skattemæssige stilling (succederer), medmindre andet følger af §§ 37 og  

 38. Indtræden i boets skattemæssige stilling (succession) kan dog ikke ske i  

 det omfang, gevinsten skal beskattes i boet efter § 28, stk. 3, eller § 29.
Stk. 2. Ved den efterfølgende beskatning af modtageren af  

 udlodning med succession anses et udloddet aktiv for erhvervet af modtageren  

 på det tidspunkt, til det beløb og under de omstændigheder, hvorved det i sin  

 tid er erhvervet af afdøde, boet eller, når boet er indtrådt i den  

 efterlevende ægtefælles skattemæssige stilling efter § 20, stk. 2,  

 ægtefællen.
Er der i afdødes, boets eller ægtefællens ejertid sket  

 skattemæssigt relevante ændringer i et aktivs status, overtages aktivet af  

 modtageren med hensyntagen til sådanne ændringer.
Er der ved udlodningen  

 beregnet passivpost efter boafgiftslovens § 13 a vedrørende det pågældende  

 aktiv, lægges de omstændigheder med hensyn til anskaffelsestid,  

 anskaffelsessum og anskaffelseshensigt, som blev lagt til grund ved  

 beregningen af passivposten, til grund for beskatningen af aktivet hos  

 modtageren. 3. pkt. finder dog ikke anvendelse på børsnoterede aktier, hvis  

 modtageren efter udlodningen omfattes af aktieavancebeskatningslovens § 7,  

 stk. 1.
 Stk. 3. Ved afståelse af aktier, der er erhvervet ved udlodning  

 med succession, skal en modtager, der er skattepligtig efter  

 selskabsskattelovens § 1, stk. 1, nr. 1-2 c, eller 3 a-5 b, eller  

 fondsbeskatningsloven, uanset aktieavancebeskatningslovens § 4, stk. 6, 1.  

 pkt., opgøre gevinst eller tab efter reglerne i aktieavancebeskatningslovens  

 § 4, stk. 1, 3 og 4.
 Stk. 4. Ved afståelse af aktier, der er erhvervet ved udlodning  

 med succession, skal modtageren ved beregning af nedslag efter  

 aktieavancebeskatningslovens § 7 a, stk. 1, i stedet for afståelsessummen  

 anvende den værdi, hvortil aktierne er medtaget i boopgørelsen, jf. dog  

 boafgiftslovens § 12.
Stk. 5. Ved opgørelsen af gevinst eller tab ved afståelse af en  

 ejendom, der er erhvervet ved udlodning med succession, og som er anskaffet  

 af afdøde eller, når boet er indtrådt i en efterlevende ægtefælles stilling  

 efter § 20, stk. 2, ægtefællen som led i dennes næringsvej, kan modtageren  

 fradrage frigørelsesafgift, som er pålagt, mens ejendommen var i afdødes,  

 boets eller ægtefællens besiddelse.
Ved beregningen af passivpost efter  

 boafgiftslovens § 13 a vedrørende ejendommen skal der tages hensyn til dette  

 fradrag. 1. og 2. pkt. gælder dog ikke, hvis frigørelsesafgiften er  

 tilbagebetalt eller bortfaldet i medfør af frigørelsesafgiftslovens § 8 A.
§ 37. Udloddes der værdier, der overstiger modtagerens andel i  

 boet, kan udlodning med succession efter § 36, stk. 1, med hensyn til den  

 fulde værdi kun ske, hvis modtageren er arveladerens efterlevende ægtefælle,  

 barn, barnebarn, bror eller søster, brors eller søsters barn eller barnebarn.  

 Adoptivforhold og stedbarnsforhold sidestilles med naturligt  

 slægtskabsforhold.
Hvis modtageren ikke omfattes af den i 1. og 2. pkt.  

 nævnte personkreds, kan udlodning med succession efter § 36, stk. 1, kun ske,  

 for så vidt angår værdier, der svarer til modtagerens andel af boet.  

 Overskydende udlodning anses for omfattet af § 27 og § 35. Indgår der i en  

 udlodning aktiver, der er erhvervet på forskellige tidspunkter, anses de  

 aktiver, der er erhvervet sidst, for fortrinsvis at indgå i den del af  

 udlodningen, med hensyn til hvilken der efter 3. pkt. kan succederes.
 Stk. 2. Ved afgørelsen af, om en afståelse til en arving eller  

 legatar, der ikke omfattes af den i stk. 1, 1. og 2. pkt., nævnte  

 personkreds, overstiger vedkommendes andel af boet, skal der tages hensyn til  

 beregnede passivposter efter boafgiftslovens § 13 a.
 § 38. En udlodningsmodtager, der ikke er hjemmehørende i Danmark,  

 herunder efter en indgået dobbeltbeskatningsoverenskomst, kan kun succedere  

 efter § 36, stk. 1, i det omfang, aktiverne efter udlodningen kan beskattes  

 her i landet, herunder efter en indgået dobbeltbeskatningsoverenskomst.
Erhvervsvirksomhed § 39. Ved udlodning af en erhvervsvirksomhed kan modtageren eller,  

 hvis erhvervsvirksomheden udloddes til flere, en af disse 1) overtage forskudsafskrivninger, som afdøde eller, hvis boet er indtrådt  

 i den efterlevende ægtefælles stilling efter § 20, stk. 2, ægtefællen havde  

 foretaget efter afskrivningslovens afsnit IV A, på de for vedkommende  

 gældende betingelser, og 2) overtage investeringsfondshenlæggelser, som afdøde eller, hvis boet er  

 indtrådt i den efterlevende ægtefælles stilling efter § 20, stk. 2,  

 ægtefællen havde foretaget, på de for vedkommende gældende betingelser.
Stk. 2. Anvendte afdøde eller den efterlevende ægtefælle ved  

 udgangen af indkomståret forud for dødsåret virksomhedsordningen, jf.  

 virksomhedsskattelovens afsnit I, kan den, til hvem virksomheden udloddes,  

 overtage indestående på konto for opsparet overskud ved udløbet af  

 indkomståret forud for dødsåret.
Den, til hvem en del af virksomheden eller  

 en af flere virksomheder, jf. virksomhedsskattelovens § 2, stk. 3, udloddes,  

 kan overtage den til den pågældende del af erhvervsvirksomheden eller den  

 pågældende virksomhed svarende del af indestående på konto for opsparet  

 overskud. § 10, stk. 3, 2.-5. pkt., finder tilsvarende anvendelse.  

 Overtagelse efter 1. og 2. pkt. forudsætter, at modtageren selv opfylder  

 kravene i virksomhedsskattelovens afsnit I.
Stk. 3. Anvendte afdøde eller den efterlevende ægtefælle ved  

 udgangen af indkomståret forud for dødsåret kapitalafkastordningen, jf.  

 virksomhedsskattelovens afsnit II, kan den, til hvem virksomheden udloddes,  

 overtage indestående på konjunkturudligningskonto ved udløbet af indkomståret  

 forud for dødsåret.
Den, til hvem en del af virksomheden eller en af flere  

 virksomheder udloddes, kan overtage en forholdsmæssig del af indestående på  

 konjunkturudligningskontoen. § 11, stk. 3, 2.-4. pkt., finder tilsvarende  

 anvendelse.
Overtagelse efter 1. og 2. pkt. forudsætter, at modtageren selv  

 opfylder kravene i virksomhedsskattelovens afsnit II.
 Stk. 4. En modtager, der falder uden for den i § 37, stk. 1, 1. og  

 2. pkt., nævnte personkreds, kan højst overtage et indestående på konto for  

 opsparet overskud efter stk. 2 eller et indestående på  

 konjunkturudligningskonto efter stk. 3, der svarer til vedkommendes andel i  

 boet.
Andre regler § 40. Renter, som modtageren har tilsvaret boet som følge af en  

 acontoudlodning, er ikke fradragsberettigede i modtagerens skattepligtige  

 indkomst.
 Stk. 2. Beløb, som et bo udbetaler som renter eller udbytte af  

 boslod, arvelod eller legat, er ikke skattepligtige for modtageren.
 Stk. 3. Hvis en modtager af udlodning fra et bo udfører arbejde  

 for boet, skal den pågældende i hvert enkelt indkomstår beskattes af et  

 arbejdsvederlag, der svarer til den betaling, som det ville være muligt at  

 opnå ved arbejde af samme art og omfang udført for andre.
Stk. 4. Hvis en modtager af udlodning fra et bo under skiftet  

 bebor en ejendom, for hvilken afdøde er beskattet af lejeværdi efter reglerne  

 i ligningslovens §§ 15 A-15 L, skal modtageren medregne lejeværdi af  

 ejendommen i sin skattepligtige indkomst, idet modtageren ved anvendelsen af  

 ligningslovens §§ 15 A-15 L stilles som en ejer.
Modtageren kan endvidere  

 foretage fradrag for vedligeholdelsesudgifter efter samme regler som en ejer  

 af ejendommen, jf. ligningslovens § 15 P.
Eventuel faktisk betalt leje  

 modregnes i den beregnede lejeværdi efter 1. pkt.
Hvis den faktisk betalte  

 leje overstiger den beregnede lejeværdi, kan det overskydende beløb ikke  

 modregnes i anden skattepligtig indkomst.
Stk. 5. Gevinst ved afståelse af ejerlejligheder, som er udloddet  

 fra et bo, medregnes ikke ved opgørelsen af modtagerens skattepligtige  

 indkomst efter lov om beskatning af fortjeneste ved førstegangsafståelse af  

 visse ejerlejligheder.
Ophørte lejeforhold i sådanne ejerlejligheder  

 medregnes ikke ved opgørelsen af antal ophørte lejeforhold efter den nævnte  

 lovs § 1, stk. 4.
Kapitel 7 Beskatningen af en efterlevende ægtefælle § 41. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og boet efter afdøde omfattes af § 3.
 Stk. 2. Anvendelsen af § 43, stk. 3, og § 50 forudsætter tillige,  

 at ægtefællen levede sammen med afdøde ved dødsfaldet.
 § 42. I dødsåret og de efterfølgende år gælder skattelovgivningens  

 almindelige regler for personer med de ændringer, der følger af stk. 2 og §§  

 43-50.
Stk. 2. Den efterlevende ægtefælle beskattes ikke af gevinst og  

 tab ved udlodning af den efterlevende ægtefælles formue til andre arvinger  

 eller legatarer efter afdøde.
Indtil udlodningstidspunktet anses indtægter og  

 udgifter vedrørende det udloddede som den efterlevende ægtefælles indkomst.
 § 43. Den efterlevende ægtefælle omfattes af §§ 34-40.
 Stk. 2. Hvis den efterlevende ægtefælle har betalt renteudgifter  

 m.v., der på grund af afdødes forhold var omfattet af ligningslovens § 5,  

 stk. 7, 1. pkt., kan udgifterne fuldt ud fradrages af den efterlevende  

 ægtefælle i det indkomstår, hvori betalingen sker.
 Stk. 3. Hvis afdøde opfyldte de aldersmæssige betingelser for at  

 få opgjort lejeværdien af egen bolig i en fast ejendom efter ligningslovens §  

 15 E, stk. 2, eller betingelserne for nedsættelse af lejeværdien efter  

 ligningslovens § 15 F, beregnes lejeværdien for den efterlevende ægtefælle  

 efter disse regler, uanset om ægtefællen selv opfylder de nævnte betingelser.  

 Hvis den efterlevende ægtefælle indgår nyt ægteskab, ophører retten til  

 nedsættelse af lejeværdien efter 1. pkt. med virkning fra begyndelsen af det  

 første påbegyndte indkomstår efter ægteskabets indgåelse.
 Stk. 4. Den efterlevende ægtefælle kan overtage afdødes indskud på  

 etableringskonto på de for afdøde gældende betingelser.
 Stk. 5. Ved udlodning af fast ejendom gælder kursgevinstlovens §  

 5, stk. 8.
Erhvervsvirksomhed § 44. Hvis den efterlevende ægtefælle i mellemperioden har drevet  

 en erhvervsvirksomhed, der tilhørte afdøde, kan boet bestemme, at den  

 efterlevende ægtefælle til sin skattepligtige indkomst i dødsåret skal  

 medregne et beløb, der svarer til den betaling, der skulle være ydet andre  

 for udførelsen af et arbejde af samme art og omfang.
Tilsvarende gælder, hvis  

 den efterlevende ægtefælle i mellemperioden har deltaget i væsentligt omfang  

 i driften af en erhvervsvirksomhed, der tilhørte og i overvejende grad blev  

 drevet af afdøde.
Stk. 2. Hvis afdøde i mellemperioden har drevet en  

 erhvervsvirksomhed, der tilhørte afdødes efterlevende ægtefælle, kan den  

 efterlevende ægtefælle i sin skattepligtige indkomst for dødsåret fradrage et  

 beløb, der svarer til den betaling, der skulle være ydet andre for udførelsen  

 af et arbejde af samme art og omfang.
Tilsvarende gælder, hvis afdøde i  

 mellemperioden har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af den  

 efterlevende ægtefælle.
Ved anvendelsen af 1. og 2. pkt. er det en  

 betingelse, at et tilsvarende beløb medregnes ved en selvstændig  

 skatteansættelse af afdødes indkomst i mellemperioden efter § 13, jf. § 9,  

 stk. 1, nr. 7, eller medregnes til bobeskatningsindkomsten efter § 22, stk.  

 1, nr. 7.
§ 45. Hvis afdøde ved udgangen af indkomståret forud for dødsåret  

 drev en erhvervsvirksomhed, der tilhørte den efterlevende ægtefælle, kan den  

 efterlevende ægtefælle med virkning fra begyndelsen af dødsåret 1) overtage forskudsafskrivninger, som afdøde havde foretaget efter  

 afskrivningslovens afsnit IV A, på de for afdøde gældende betingelser, og 2) overtage investeringsfondshenlæggelser, som afdøde havde foretaget, på  

 de for afdøde gældende betingelser.
 Stk. 2. Anvendte afdøde virksomhedsordningen, jf.  

 virksomhedsskattelovens afsnit I, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konto for opsparet overskud, indskudskonto og mellemregningskonto ved  

 udløbet af indkomståret forud for dødsåret.
 Stk. 3. Stk. 2 finder tilsvarende anvendelse, når den pågældende  

 virksomhed udgør en af flere virksomheder, jf. virksomhedsskattelovens § 2,  

 stk. 3. I stedet for indestående på konto for opsparet overskud,  

 indskudskonto og mellemregningskonto ved udløbet af indkomståret forud for  

 dødsåret medregnes en forholdsmæssig del heraf beregnet efter forholdet  

 mellem den del af kapitalafkastgrundlaget ved udløbet af indkomståret forud  

 for dødsåret, der kan henføres til den nævnte virksomhed, og hele  

 kapitalafkastgrundlaget ved udløbet af indkomståret forud for dødsåret. § 10,  

 stk. 3, 3.-5. pkt., finder tilsvarende anvendelse.
 Stk. 4. Anvendte afdøde kapitalafkastordningen, jf.  

 virksomhedsskattelovens afsnit II, ved udløbet af indkomståret forud for  

 dødsåret på indkomst fra en virksomhed, der tilhører den efterlevende  

 ægtefælle, kan den efterlevende ægtefælle med virkning fra begyndelsen af  

 dødsåret indtræde i afdødes skattemæssige stilling med hensyn til indestående  

 på konjunkturudligningskontoen ved udløbet af indkomståret forud for  

 dødsåret.
 Stk. 5. Stk. 4 finder tilsvarende anvendelse, når den pågældende  

 virksomhed udgør en af flere virksomheder. § 11, stk. 3, 2.-4. pkt., finder  

 tilsvarende anvendelse.
§ 46. Anvendte den efterlevende ægtefælle ved udløbet af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2.-4.  

 pkt.
Kapitalafkastgrundlaget ved udløbet af indkomståret forud for dødsåret  

 nedsættes med en forholdsmæssig del beregnet efter reglerne i § 10, stk. 3,  

 3. og 4. pkt.
Indestående på konto for opsparet overskud og indskudskonto ved  

 udløbet af indkomståret forud for dødsåret nedsættes med en forholdsmæssig  

 del beregnet efter forholdet mellem den del af kapitalafkastet ved udløbet af  

 indkomståret forud for dødsåret, der kan henføres til den overførte  

 virksomhed, og hele kapitalafkastgrundlaget ved udløbet af indkomståret forud  

 for dødsåret. § 10, stk. 3, 3.-5. pkt., finder tilsvarende anvendelse.
Stk. 2. Anvendte den efterlevende ægtefælle ved udløbet af  

 indkomståret forud for dødsåret kapitalafkastordningen, jf.  

 virksomhedsskattelovens afsnit II, på såvel indkomst fra en  

 erhvervsvirksomhed, der tilhørte afdøde, som indkomst fra en  

 erhvervsvirksomhed, der tilhører den efterlevende ægtefælle, gælder 2. og 3.  

 pkt.
Indestående på konjunkturudligningskonto ved udløbet af indkomståret  

 forud for dødsåret deles under hensyn til den del af kapitalafkastgrundlaget  

 ved udløbet af indkomståret forud for dødsåret, der kan henføres til  

 henholdsvis den af afdøde ejede virksomhed og den resterende virksomhed. §  

 11, stk. 3, 3. og 4. pkt., finder tilsvarende anvendelse.
§ 47. Hvis afdødes virksomhed, for hvilken der i indkomståret  

 forud for dødsåret er sket beskatning efter reglerne i  

 virksomhedsskattelovens afsnit I, udloddes til den efterlevende ægtefælle,  

 kan denne overtage indestående på indskudskontoen.
Udloddes en del af  

 virksomheden eller en af flere virksomheder, jf. virksomhedsskattelovens § 2,  

 stk. 3, til den efterlevende ægtefælle, kan ægtefællen overtage den til den  

 pågældende del af virksomheden eller den pågældende virksomhed svarende del  

 af indskudskontoen. § 45, stk. 3, 2. og 3. pkt., finder tilsvarende  

 anvendelse.
Hvis den efterlevende ægtefælle i forbindelse med udlodning af en  

 virksomhed, en del af en virksomhed eller en af flere virksomheder overtager  

 indestående på konto for opsparet overskud, jf. § 39, stk. 2, skal ægtefællen  

 tillige overtage indestående på indskudskontoen som nævnt i 1. og 2. pkt.
 § 48. Anvendte den efterlevende ægtefælle ved udgangen af  

 indkomståret forud for dødsåret virksomhedsordningen, jf.  

 virksomhedsskattelovens afsnit I, eller kapitalafkastordningen, jf.  

 virksomhedsskattelovens afsnit II, på indkomst fra en erhvervsvirksomhed, der  

 tilhører den efterlevende ægtefælle selv, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2 og 3.
 Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for dødsåret med  

 tillæg af hertil svarende virksomhedsskat til det beløb, der skal beskattes  

 efter § 10, stk. 1, eller § 11, stk. 1, henholdsvis § 24, stk. 1, eller § 25,  

 stk. 1. 1. pkt. og § 10, stk. 3, 2.-5. pkt., finder tilsvarende anvendelse,  

 når udlodningen omfatter en del af en erhvervsvirksomhed eller en af flere  

 virksomheder, jf. virksomhedsskattelovens § 2, stk. 3. § 10, stk. 4, 1. pkt.,  

 henholdsvis § 24, stk. 4, 1. pkt., og § 46, stk. 1, 2.-4. pkt., finder  

 tilsvarende anvendelse.
 Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på  

 konjunkturudligningskonto ved udløbet af indkomståret forud for dødsåret med  

 tillæg af hertil svarende konjunkturudligningsskat til det beløb, der skal  

 beskattes efter § 10, stk. 1, eller § 11, stk. 1, henholdsvis § 24, stk. 1,  

 eller § 25, stk. 1. 1. pkt. og § 11, stk. 3, 2.-4. pkt., finder tilsvarende  

 anvendelse, når udlodningen omfatter en del af en erhvervsvirksomhed eller en  

 af flere erhvervsvirksomheder. § 11, stk. 4, 1. pkt., henholdsvis § 25, stk.  

 4, 1. pkt., og § 46, stk. 2, 2. og 3. pkt., finder tilsvarende anvendelse.
Underskud § 49. Underskud i bobeskatningsindkomsten eller i afdødes  

 skattepligtige indkomst for mellemperioden kan ikke fradrages i den  

 efterlevende ægtefælles skattepligtige indkomst.
 Stk. 2. Underskud i den efterlevende ægtefælles skattepligtige  

 indkomst i dødsåret og de efterfølgende indkomstår kan ikke fradrages i  

 bobeskatningsindkomsten eller i afdødes skattepligtige indkomst for  

 mellemperioden.
Skatteberegning i dødsåret § 50. Ved beregning af den efterlevende ægtefælles indkomstskatter  

 for dødsåret er den efterlevende ægtefælle berettiget til det dobbelte af det  

 personfradrag, som tilkommer ægtefællen efter personskattelovens § 10, stk.  

 1. Uudnyttet personfradrag hos den efterlevende ægtefælle kan ikke overføres  

 til skatteansættelsen af bobeskatningsperioden eller til skatteansættelsen af  

 afdødes indkomst i mellemperioden.
 Stk. 2. Ved beregningen af den efterlevende ægtefælles skat efter  

 personskattelovens § 5, nr. 2, i dødsåret er den efterlevende ægtefælle  

 berettiget til to fradrag efter personskattelovens § 6 a, stk. 1.
 Stk. 3. Stk. 1 og 2 finder ikke anvendelse, hvis den efterlevende  

 ægtefælle er samlevende med en ny ægtefælle ved udgangen af dødsåret.
Indtrædelse i henstandsordninger § 51. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, forfalder henstandsbeløbet  

 uanset frigørelsesafgiftslovens § 7, stk. 1, ikke, såfremt ejendommen  

 udloddes til den efterlevende ægtefælle.
Kapitel 8 Insolvente dødsboer § 52. Stk. 2-4 finder anvendelse, når skifteretten har truffet  

 beslutning om insolvensbehandling af et bo, der omfattes af § 2, stk. 1, nr.  

 1, 2, 3 eller 5, jf. § 69 i lov om skifte af dødsboer.
 Stk. 2. Dødsboet omfattes af konkursskattelovens kapitel 3 A.
Stk. 3. Er der foretaget afsluttende skatteansættelse af en afdød  

 efter §§ 13-16, og træffer skifteretten efterfølgende bestemmelse om  

 insolvensbehandling efter § 69 i lov om skifte af dødsboer, ophæves eventuel  

 beskatning efter §§ 13-16. Eventuelle af boet indbetalte beløb efter § 16,  

 stk. 2, godskrives boet ved opkrævning af den beregnede skat af  

 konkursindkomst.
I det omfang, sådan godskrivning ikke kan ske, udbetales  

 beløbet til boet.
Stk. 4. Er der foretaget beskatning efter §§ 4-51 eller §§ 58-65,  

 ophæves sådan beskatning, hvis skifteretten træffer bestemmelse om, at  

 dødsboet som helhed skal genoptages og undergives insolvensbehandling.
Stk.  

 3, 2. pkt., finder tilsvarende anvendelse.
Stk. 5. Træffer skifteretten bestemmelse om ophævelse af  

 insolvensbehandling, finder reglerne i denne lov anvendelse i samme omfang,  

 som det ville have været tilfældet, hvis insolvensbehandlingen ikke var  

 blevet iværksat.
Eventuel konkursbeskatning ophæves.
Kapitel 9 Begrænset skattepligtige dødsboer § 53. Reglerne i dette kapitel finder anvendelse, når et dødsbo  

 omfattes af § 2, stk. 1, nr. 4.
 Stk. 2. I de i stk. 1 nævnte tilfælde finder reglerne i §§ 3-51  

 samt §§ 84-96 tilsvarende anvendelse, jf. dog §§ 54-57.
 § 54. Som dødsboets indkomst anses uanset § 4, stk. 1, alene  

 indkomst, som omfattes af kildeskattelovens § 2 eller kulbrinteskatteloven,  

 og som Danmark ikke efter en indgået dobbeltbeskatningsaftale er afskåret fra  

 at beskatte.
 Stk. 2. Var afdøde gift ved dødsfaldet, anses afdødes andel af  

 fællesboet og afdødes særbo uanset § 4, stk. 4, altid for et bo.
 Stk. 3. Dødsboets indkomstskattepligt omfatter uanset § 5, stk. 1,  

 indkomst fra dagen efter dødsdagen til og med den dag, hvor det sidste aktiv,  

 der er omfattet af kildeskattelovens § 2, stk. 1, litra d eller e, eller af  

 kulbrinteskatteloven, udloddes.
 Stk. 4. Ved bedømmelsen af, om betingelserne for skattefritagelse  

 efter § 6, stk. 1, er opfyldt, medregnes alene aktiver og passiver omfattet  

 af kildeskattelovens § 2, stk. 1, litra d eller e, eller af  

 kulbrinteskatteloven, som Danmark ikke efter en indgået  

 dobbeltbeskatningsaftale er afskåret fra at beskatte.
 Stk. 5. Uanset stk. 4 skal dødsboet altid beskattes, hvis den  

 særlige boopgørelse som nævnt i § 57 ikke er indsendt senest 2 år og 3  

 måneder efter dødsfaldet.
Skattefritagne dødsboer § 55. Hvis dødsboet er fritaget for beskatning efter § 6, jf. §  

 54, stk. 4, finder §§ 7-18 og §§ 34-51 tilsvarende anvendelse, jf. dog stk. 2  

 og 3.
 Stk. 2. Der kan ikke kræves afsluttende skatteansættelse efter §  

 13 af indkomst som omhandlet i kildeskattelovens § 2, stk. 5, § 48 B, § 48 C,  

 § 65 A og § 65 C samt kulbrinteskattelovens § 21, stk. 2. Skat vedrørende  

 indkomst som nævnt i 1. pkt. bliver endelig ved den skattepligtiges død.
 Stk. 3. De i § 13, stk. 2, og stk. 3, 1. pkt., angivne frister for  

 at kræve afsluttende skatteansættelse gælder ikke, jf. § 57, stk. 2, nr. 4.  

 Den kommunale skattemyndighed kan fremsætte krav om afsluttende  

 skatteansættelse senest 3 måneder efter modtagelsen af den særlige  

 boopgørelse som nævnt i § 57.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Ikke skattefritagne dødsboer § 56. Hvis dødsboet ikke er fritaget for beskatning efter § 6, jf.  

 § 54, stk. 4, finder §§ 19-51 tilsvarende anvendelse, jf. dog stk. 2-4.
Stk. 2. Indkomst som omhandlet i kildeskattelovens § 2, stk. 5, §  

 48 B, § 48 C, § 65 A og § 65 C samt kulbrinteskattelovens § 21, stk. 2,  

 indgår ikke ved opgørelsen af bobeskatningsindkomsten.
Skat vedrørende  

 indkomst som nævnt i 1. pkt. bliver endelig ved den skattepligtiges død.
Stk. 3. Ved opgørelsen af betalte skatter efter § 31, 2. pkt.,  

 medregnes alene dansk skat.
Ved opgørelsen medregnes betalte skatter som  

 nævnt i stk. 2, 2. pkt.
 Stk. 4. Var afdøde gift ved dødsfaldet, finder § 50 ikke  

 anvendelse ved beregningen af den efterlevende ægtefælles indkomstskatter for  

 dødsåret.
Boopgørelse og selvangivelse § 57. Senest 3 måneder efter udlodningen af det sidste aktiv  

 omfattet af kildeskattelovens § 2, stk. 1, litra d eller e, eller  

 kulbrinteskatteloven skal boet indsende en særlig boopgørelse til den  

 kommunale skattemyndighed.
 Stk. 2. Boopgørelsen skal indeholde:
 1) Angivelse af afdødes identitet og af dødsdagen.
 2) Opgørelse af boets skattepligtige aktiver og nettoformue med angivelse  

 af værdien ved udlodningen samt en angivelse af, hvornår de enkelte aktiver  

 er udloddet.
 3) Oplysning om, til hvem aktiverne er udloddet.
 4) For boer, der ifølge boopgørelsen er fritaget for beskatning efter § 6,  

 jf. § 54, stk. 4, angivelse af, om der kræves afsluttende skatteansættelse af  

 mellemperioden efter § 13. Kræves der afsluttende skatteansættelse, skal der  

 samtidig foretages en selvangivelse for mellemperioden.
 Stk. 3. Boer, der ifølge boopgørelsen ikke er fritaget for  

 beskatning efter § 6, jf. § 54, stk. 4, skal samtidig med boopgørelsen  

 foretage en selvangivelse, jf. § 85.
Stk. 4. Ved anvendelsen af denne lovs bestemmelser om boopgørelser  

 på den i stk. 1 nævnte boopgørelse træder tidspunktet for udlodningen af det  

 sidste aktiv i stedet for skæringsdagen.
Tidligere foretagne udlodninger  

 anses for acontoudlodninger, idet bestemmelsen om indberetning af  

 acontoudlodninger i § 5, stk. 2, dog ikke finder anvendelse.
Afsnit III Uskiftet bo m.v.
Kapitel 10 Beskatningen af den efterlevende ægtefælle § 58. Reglerne i dette kapitel finder anvendelse, når afdøde  

 efterlader sig en ægtefælle, som afdøde ikke var separeret fra ved  

 dødsfaldet, og når 1) ægtefællernes hidtidige fællesbo og skilsmissesæreje udleveres til den  

 efterlevende ægtefælle til uskiftet bo, 2) dødsboet efter førstafdøde udleveres til den efterlevende ægtefælle i  

 medfør af § 22 i lov om skifte af dødsboer, 3) dødsboet efter førstafdøde udleveres til den efterlevende ægtefælle i  

 medfør af § 34 i lov om skifte af dødsboer eller 4) den efterlevende ægtefælle i øvrigt er eneste legale arving efter  

 førstafdøde.
Stk. 2. Reglerne i dette kapitel finder endvidere anvendelse, når  

 et påbegyndt egentligt skifte omfattet af denne lovs afsnit II afsluttes ved,  

 at boet efter førstafdøde overtages af den efterlevende ægtefælle til  

 uskiftet bo, eller ved, at den efterlevende ægtefælle overtager hele boet i  

 medfør af arvelovens § 7 a eller § 7 b. 1. pkt. gælder dog ikke, hvis der før  

 en overtagelse til uskiftet bo er skiftet med en eller flere livsarvinger  

 efter førstafdøde.
Er der sket beskatning af afdødes indkomst i  

 mellemperioden efter §§ 13-16, ophæves sådan beskatning.
Eventuelle af boet  

 indbetalte beløb efter § 15, stk. 2, godskrives den efterlevende ægtefælle.  

 Eventuelle til boet udbetalte beløb efter § 15, stk. 3, opkræves sammen med  

 den efterlevende ægtefælles indkomstskatter for det indkomstår, hvor  

 overtagelsen af boet er sket, og behandles som en del af disse med hensyn til  

 hæftelse og inddrivelse.
Stk. 3. Når afdøde efterlader sig såvel fælleseje, herunder  

 skilsmissesæreje, som fuldstændigt særeje, anses ægtefællernes hidtidige  

 fælleseje og skilsmissesæreje for et bo (fællesboet) og afdødes hidtidige  

 fuldstændige særeje for et bo (særboet). Hvis såvel fællesboet som særboet  

 overtages af den efterlevende ægtefælle efter stk. 1 eller stk. 2, 1. pkt.,  

 gælder dog reglerne i dette kapitel, idet afdøde i så fald kun anses for at  

 efterlade sig et bo.
Hvis et af boerne overtages af den efterlevende  

 ægtefælle efter stk. 1 eller stk. 2, 1. pkt., mens det andet sluttes ved  

 boudlæg i medfør af § 18 i lov om skifte af dødsboer, gælder reglerne i dette  

 kapitel, jf. dog § 80. Hvis fællesboet overtages af den efterlevende  

 ægtefælle efter stk. 1 eller stk. 2, 1. pkt., mens særboet skiftes, gælder  

 reglerne i dette kapitel med de ændringer, der følger af §§ 67-70.
 Stk. 4. I det omfang udlevering efter stk. 1 omfatter aktiver og  

 passiver, der hidrører fra førstafdødes fuldstændige særeje, anses disse ved  

 anvendelsen af reglerne i denne lov som hidrørende fra førstafdødes andel af  

 ægtefællernes hidtidige fælleseje.
Den efterlevende ægtefælles indtræden i afdødes skattemæssige  

 stilling § 59. Den efterlevende ægtefælle indtræder i afdødes skattemæssige  

 stilling med hensyn til aktiver og passiver, der har tilhørt afdøde.
Ved  

 beskatningen af den efterlevende ægtefælle anses aktiver og passiver, der før  

 dødsfaldet tilhørte afdøde, for erhvervet af den efterlevende ægtefælle på de  

 tidspunkter, til de beløb og under de omstændigheder, hvorved de i sin tid er  

 erhvervet af afdøde.
Er der i afdødes ejertid sket skattemæssigt relevante  

 ændringer i et aktivs eller passivs status hos ejeren, overtages aktivet  

 eller passivet af den efterlevende ægtefælle med hensyntagen til sådanne  

 ændringer.
 Stk. 2. Den efterlevende ægtefælle kan uanset stk. 1 vælge ikke at  

 indtræde i afdødes skattemæssige stilling med hensyn til:
 1) Afdødes forskudsafskrivninger efter afskrivningslovens afsnit IV A.
 2) Afdødes investeringsfondshenlæggelser.
 3) Afdødes indskud på etableringskonto.
 Stk. 3. Erklæring om, at den efterlevende ægtefælle efter stk. 2  

 ikke ønsker at indtræde i afdødes skattemæssige stilling, skal afgives  

 samtidig med indgivelsen af en opgørelse over afdødes eller det uskiftede bos  

 aktiver og passiver på dødsdagen.
 Stk. 4. Hvis afdøde ved udgangen af indkomståret forud for  

 dødsåret drev en erhvervsvirksomhed, der tilhørte den efterlevende ægtefælle,  

 indtræder den efterlevende ægtefælle med virkning fra begyndelsen af dødsåret  

 i afdødes skattemæssige stilling med hensyn til virksomheden.
 Stk. 5. Underskud i den førstafdøde ægtefælles indkomst i årene  

 forud for dødsåret kan overføres til fradrag i den efterlevende ægtefælles  

 indkomst efter de regler, der ville have været gældende for førstafdøde.
Indkomstopgørelsen for den efterlevende ægtefælle § 60. Den efterlevende ægtefælles indkomst opgøres efter  

 skattelovgivningens almindelige regler, medmindre andet følger af stk. 2  

 eller § 61.
 Stk. 2. Indkomst i mellemperioden, der vedrører en  

 erhvervsvirksomhed, medregnes ved indkomstopgørelsen for den af ægtefællerne,  

 der har drevet eller i overvejende grad har drevet virksomheden, jf. dog §  

 59, stk. 4.
§ 61. Hvis afdøde opfyldte de aldersmæssige betingelser for at få  

 opgjort lejeværdien af boligen efter ligningslovens § 15 E, stk. 2, eller  

 betingelserne for nedsættelse af lejeværdien efter ligningslovens § 15 F,  

 beregnes lejeværdien for ægtefællen efter disse regler, uanset om ægtefællen  

 selv opfylder de nævnte betingelser.
Hvis den efterlevende ægtefælle indgår  

 nyt ægteskab, ophører retten til nedsættelse af lejeværdien efter 1. pkt. med  

 virkning fra begyndelsen af det første påbegyndte indkomstår efter  

 ægteskabets indgåelse.
 Stk. 2. Ved den efterlevende ægtefælles overtagelse af fast  

 ejendom gælder kursgevinstlovens § 5, stk. 8.
Afdødes indkomst i mellemperioden § 62. Afdødes indkomst i mellemperioden beskattes hos den  

 efterlevende ægtefælle.
Den efterlevende ægtefælle beskattes dog ikke af  

 indkomst, som afdøde har valgt beskattet efter kildeskattelovens § 48 E.
 Stk. 2. Afdødes indkomst i mellemperioden opgøres efter  

 skattelovgivningens almindelige regler, jf. dog § 59, stk. 4, og § 60, stk.  

 2.
 Skatteberegning i dødsåret m.v.
§ 63. Ved beregning af den efterlevende ægtefælles indkomstskatter  

 for det indkomstår, hvori dødsfaldet er sket, foretages dels en  

 skatteansættelse af afdødes indkomst og dels en skatteansættelse af den  

 efterlevende ægtefælles indkomst.
Der beregnes indkomstskat på grundlag af  

 hver af de to ansættelser, og den efterlevende ægtefælle svarer herefter skat  

 med summen af de beregnede skattebeløb.
 Stk. 2. Den beregnede indkomstskat vedrørende afdødes  

 mellemperiode og den beregnede indkomstskat for den efterlevende ægtefælle  

 nedsættes hver med skatteværdien af et personfradrag.
 Stk. 3. Uudnyttede personfradrag efter stk. 2 kan overføres til  

 den anden ægtefælles skatteansættelse.
 Stk. 4. Ved beregningen af skat efter personskattelovens § 5, nr.  

 2, i dødsåret kan uudnyttede fradrag hos en af ægtefællerne overføres til  

 forhøjelse af den anden ægtefælles fradrag efter personskattelovens § 6 a,  

 stk. 1.
 Stk. 5. Hvis aktieindkomsten i dødsåret for en af ægtefællerne er  

 lavere end det i personskattelovens § 8 a, stk. 1 og 2, nævnte grundbeløb,  

 forhøjes den anden ægtefælles grundbeløb med forskelsbeløbet, dog højst med  

 grundbeløbet.
 Stk. 6. Stk. 3-5 finder ikke anvendelse, hvis ægtefællerne ikke  

 var samlevende ved dødsfaldet, eller hvis den efterlevende ægtefælle er  

 samlevende med en ny ægtefælle ved udgangen af dødsåret.
§ 64. Afdødes resterende virksomhedsskat kan overføres til den  

 efterlevende ægtefælle efter § 10, stk. 3, i virksomhedsskatteloven.
Afdødes  

 resterende konjunkturudligningsskat kan overføres til den efterlevende  

 ægtefælle efter § 22 b, stk. 5, i virksomhedsskatteloven.
 Stk. 2. Afdødes negative skat efter personskattelovens § 8 a, stk.  

 5, kan, i det omfang den ikke har kunnet modregnes i afdødes slutskat for  

 årene forud for dødsåret, fremføres til modregning i den efterlevende  

 ægtefælles skat.
Stk. 3. Foreløbige indkomstskattebeløb, der er betalt af en af  

 ægtefællerne inden dødsfaldet, godskrives den efterlevende ægtefælle.
Skat  

 vedrørende indkomst i dødsåret, som afdøde har valgt beskattet efter  

 kildeskattelovens § 48 E, bliver dog endelig ved dødsfaldet.
 Stk. 4. Når dødsboet efter førstafdøde er udleveret til den  

 efterlevende ægtefælle i medfør af § 22 i lov om skifte af dødsboer, jf. §  

 58, stk. 1, nr. 2, tilfalder overskydende skat for dødsåret og tidligere  

 indkomstår ægtefællen uden om dødsboet.
Indtræden i henstandsordninger § 65. I tilfælde, hvor skatteministeren har bevilget henstand med  

 betaling af skatter pålignet efter reglerne i aktieavancebeskatningslovens §  

 13 a, kan skatteministeren tillade, at den efterlevende ægtefælle indtræder i  

 henstandsordningen på de vilkår, der gjaldt for afdøde.
 Stk. 2. Har afdøde i medfør af frigørelsesafgiftslovens § 6 fået  

 udsættelse med betaling af frigørelsesafgift, gælder frigørelsesafgiftslovens  

 § 7, stk. 1, kun, hvis den pågældende ejendom udloddes til andre end den  

 efterlevende ægtefælle.
Udlodning § 66. Den efterlevende ægtefælles indkomstskattepligt vedrørende  

 indtægter og udgifter af aktiver, der udloddes til andre arvinger eller  

 legatarer efter afdøde, ophører på skæringsdagen i boopgørelsen, jf. dog stk.  

 2 og 4. Renter, der forfalder før skæringsdagen, samt beregnede renter fra  

 sidste forfaldsdag til og med skæringsdagen, medregnes i den efterlevende  

 ægtefælles indkomst.
Hvis boets aktiver og nettoformue efter handelsværdien  

 på skæringsdagen i boopgørelsen overstiger de i § 6, stk. 1, nævnte  

 grundbeløb, finder §§ 28 og 29, for så vidt angår de udloddede aktiver,  

 tilsvarende anvendelse på den efterlevende ægtefælles indkomstopgørelse.
 Stk. 2. Ved acontoudlodning ophører den efterlevende ægtefælles  

 indkomstskattepligt dog vedrørende det udloddede, hvis ægtefællen inden 4  

 uger fra udlodningen til den kommunale skattemyndighed oplyser:
 1) Udlodningsdagen.
 2) Hvilke aktiver og passiver acontoudlodningen omfatter.
 3) Hvem der har modtaget acontoudlodning.
 4) Værdien af de udloddede aktiver og passiver på udlodningsdagen.
 Stk. 3. Ved acontoudlodning efter stk. 2 finder stk. 1, 2. og 3.  

 pkt., tilsvarende anvendelse.
 Stk. 4. Skatteministeren kan fastsætte regler, der fritager visse  

 typer aktiver for indberetningspligten efter stk. 2. Den efterlevende  

 ægtefælles indkomstskattepligt vedrørende sådanne aktiver ophører på  

 udlodningsdagen.
Stk. 5. Hvis skifteretten i medfør af § 31, stk. 2, eller § 66,  

 stk. 3, i lov om skifte af dødsboer har tilladt, at opgørelse vedrørende  

 nærmere afgrænsede dele af boet foretages efter boets afslutning, vedvarer  

 den efterlevende ægtefælles skattepligt, for så vidt angår indtægter og  

 udgifter, der kan henføres til de omhandlede dele af boet, til og med  

 skæringsdagen i tillægsopgørelsen.
Stk. 1, 2. og 3. pkt., finder tilsvarende  

 anvendelse.
Stk. 6. Indkomstskattepligten af udloddede aktiver påhviler  

 modtageren fra og med dagen efter den dag, hvor den efterlevende ægtefælles  

 indkomstskattepligt ophører efter stk. 1-5. §§ 35, 39 og 40 finder  

 tilsvarende anvendelse.
Hvis boets aktiver og nettoformue efter  

 handelsværdien på skæringsdagen i boopgørelsen overstiger de i § 6, stk. 1,  

 nævnte grundbeløb, finder endvidere §§ 36-38 tilsvarende anvendelse.
Kapitel 11 Skifte af førstafdødes særbo § 67. Reglerne i dette kapitel finder anvendelse på afdødes særbo,  

 når dette skiftes, uden at den efterlevende ægtefælle overtager det efter §  

 58, stk. 1, eller stk. 2, 1. pkt., mens fællesboet overtages af den  

 efterlevende ægtefælle efter § 58, stk. 1, eller stk. 2, 1. pkt.
 Stk. 2. Reglerne i §§ 3-6 finder anvendelse på de i stk. 1 nævnte  

 dødsboer.
 Stk. 3. Hvis boet er fritaget for beskatning efter § 6, finder §§  

 7-18 anvendelse med de ændringer, der følger af § 68.
 Stk. 4. Hvis boet ikke er fritaget for beskatning efter § 6,  

 finder §§ 19-33 anvendelse med de ændringer, der følger af § 69.
 Stk. 5. For modtagere af udlodning fra et bo, der er omfattet af  

 stk. 1, gælder §§ 34-40.
 Stk. 6. For den efterlevende ægtefælle gælder §§ 59-65 med de  

 ændringer, der følger af § 70. I det omfang den efterlevende ægtefælle  

 modtager udlodning fra et bo, der er omfattet af stk. 1, gælder dog i stedet  

 §§ 41-48 samt § 51.
Skattefritagne boer § 68. Reglerne i §§ 8-18 finder kun anvendelse på afdødes  

 indtægter og udgifter, i det omfang de hidrører fra afdødes fuldstændige  

 særeje.
 Stk. 2. Ved opgørelsen af foreløbige indkomstskattebeløb efter §  

 15, stk. 2 og 3, medregnes kun en andel af de foreløbige indkomstskattebeløb,  

 som svarer til forholdet mellem på den ene side afdødes indtægter og udgifter  

 i mellemperioden, i det omfang de hidrører fra afdødes fuldstændige særeje,  

 og på den anden side afdødes samlede indtægter og udgifter i mellemperioden.
Ikke skattefritagne boer § 69. Reglerne i §§ 19-33 finder kun anvendelse på afdødes  

 indtægter og udgifter i det omfang, de hidrører fra afdødes fuldstændige  

 særeje.
 Stk. 2. Ved anvendelsen af § 30, stk. 7, godskrives boet kun en  

 andel af afdødes skatter for dødsåret, der svarer til forholdet mellem på den  

 ene side afdødes indtægter og udgifter i mellemperioden, i det omfang de  

 hidrører fra afdødes fuldstændige særeje, og på den anden side afdødes  

 samlede indtægter og udgifter i mellemperioden.
Den efterlevende ægtefælle § 70. Den efterlevende ægtefælle er uanset § 62, stk. 1, ikke  

 skattepligtig af afdødes indtægter og udgifter i mellemperioden, i det omfang  

 de hidrører fra afdødes fuldstændige særeje.
 Stk. 2. Ved anvendelsen af § 63, stk. 7, godskrives den  

 efterlevende ægtefælle kun den del af afdødes forudbetalte skatter for  

 dødsåret, der ikke skal henregnes til afdøde efter § 68, stk. 2, eller  

 godskrives boet efter § 69, stk. 2. 1. pkt. finder dog anvendelse, selv om  

 der ikke foretages afsluttende skatteansættelse af mellemperioden.
Kapitel 12 Skifte af uskiftet bo i den efterlevende ægtefælles levende live § 71. Reglerne i dette kapitel finder anvendelse i forbindelse med  

 skifte af uskiftet bo i den efterlevende ægtefælles levende live.
 Stk. 2. Ved anvendelsen af de øvrige bestemmelser i denne lov på  

 boer omfattet af dette kapitel træder datoen for imødekommelsen af  

 skiftebegæringen, der benævnes imødekommelsesdagen, i stedet for dødsdagen.
 Stk. 3. Hvis den efterlevende ægtefælle skifter med alle arvinger  

 og legatarer efter førstafdøde (fuldstændigt skifte), finder §§ 3-6 og §§  

 19-52 anvendelse, jf. dog §§ 72-75.
 Stk. 4. Hvis den efterlevende ægtefælle skifter med en eller flere  

 arvinger eller legatarer efter førstafdøde og boet derefter på ny overtages  

 til uskiftet bo, eller hvis skiftet afsluttes ved, at den efterlevende  

 ægtefælle overtager hele boet i medfør af arvelovens § 7 a eller § 7 b,  

 finder §§ 59-66 anvendelse, jf. dog stk. 5.
 Stk. 5. Hvis der før den første overtagelse til uskiftet bo er  

 skiftet med en eller flere livsarvinger efter førstafdøde, finder §§ 41-51  

 anvendelse, for så vidt angår den efterlevende ægtefælle, mens §§ 34-40  

 finder anvendelse for modtagere af udlodning.
Fuldstændigt skifte § 72. Som det uskiftede bos indkomst anses uanset § 4, stk. 1,  

 alene gevinst og tab ved udlodning til andre arvinger og legatarer efter  

 førstafdøde end den efterlevende ægtefælle.
Stk. 2. Det uskiftede bo er fritaget for beskatning, hvis det  

 opfylder betingelserne herfor, jf. § 6. Hvis et særbo efter førstafdøde er  

 skiftet i umiddelbar forbindelse med dødsfaldet, anvendes beløbsgrænserne i §  

 6, stk. 1, dog på summen af det uskiftede bo og afdødes særbo.
Der regnes med  

 aktivernes og nettoformuernes værdi på skæringsdagen i boopgørelserne, idet §  

 6, stk. 3, dog finder anvendelse. 2. og 3. pkt. gælder dog ikke i det omfang,  

 den efterlevende ægtefælles arv af førstafdødes særbo er indgået i det  

 uskiftede bo.
Stk. 3. Et uskiftet bo, der ikke er fritaget for beskatning efter  

 § 6, beskattes uanset § 19, stk. 2, alene af indkomst som nævnt i stk. 1 i  

 boperioden.
Indkomsten opgøres under et for hele boperioden.
Stk. 4. I dødsboskatten gives et bofradrag med et grundbeløb på  

 42.850 kr.
Der gives ikke fradrag som nævnt i § 30, stk. 2 og 3.
 Stk. 5. Grundbeløbet i stk. 4, der er angivet i 1987-niveau,  

 reguleres efter personskattelovens § 20.
 § 73. Den efterlevende ægtefælle beskattes i boperioden af  

 indtægter og udgifter vedrørende den formue, der er inddraget under skiftet.  

 Den efterlevende ægtefælle beskattes dog ikke af gevinst og tab ved udlodning  

 til andre arvinger og legatarer efter førstafdøde.
 § 74. Anvendte den efterlevende ægtefælle ved udløbet af  

 indkomståret forud for imødekommelsesåret virksomhedsordningen eller  

 kapitalafkastordningen på en virksomhed, der indgår i boet, gælder reglerne i  

 virksomhedsskattelovens afsnit I henholdsvis afsnit II med de ændringer, der  

 følger af stk. 2 og 3.
Stk. 2. Udloddes en erhvervsvirksomhed som nævnt i stk. 1 til  

 andre arvinger eller legatarer efter afdøde, medregnes indestående på konto  

 for opsparet overskud ved udløbet af indkomståret forud for  

 imødekommelsesåret med tillæg af hertil svarende virksomhedsskat og med  

 fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret. § 10, stk. 1, 3. pkt., finder  

 tilsvarende anvendelse.
Omfatter udlodningen en del af en erhvervsvirksomhed  

 eller en af flere virksomheder, jf. virksomhedsskattelovens § 2, stk. 3,  

 finder 1. og 2. pkt. og § 10, stk. 3, 2.-5. pkt., tilsvarende anvendelse. §  

 10, stk. 4, 1. pkt., henholdsvis § 24, stk. 4, 1. pkt., og § 46, stk. 1,  

 2.-4. pkt., finder tilsvarende anvendelse.
Stk. 3. Udloddes en erhvervsvirksomhed som nævnt i stk. 1 til  

 andre arvinger eller legatarer efter førstafdøde, medregnes indestående på  

 konjunkturudligningskonto ved udløbet af indkomståret forud for  

 imødekommelsesåret med tillæg af hertil svarende konjunkturudligningsskat og  

 med fradrag af et grundbeløb på 83.300 kr. til den efterlevende ægtefælles  

 personlige indkomst for imødekommelsesåret.
Omfatter udlodningen en del af en  

 erhvervsvirksomhed eller en af flere virksomheder, finder 1. pkt. og § 11,  

 stk. 3, 2.-4. pkt., tilsvarende anvendelse. § 11, stk. 4, 1. pkt.,  

 henholdsvis § 25, stk. 4, 1. pkt., og § 46, stk. 2, 2. og 3. pkt., finder  

 tilsvarende anvendelse.
 Stk. 4. I de i stk. 2 og 3 nævnte tilfælde fradrages i den  

 efterlevende ægtefælles slutskat m.v. vedrørende imødekommelsesåret den til  

 det beskattede overskud svarende virksomhedsskat henholdsvis den til den  

 beskattede henlæggelse svarende konjunkturudligningsskat.  

 Virksomhedsskattelovens § 10, stk. 3, 3. pkt., henholdsvis § 22 b, stk. 5, 2.  

 pkt., finder tilsvarende anvendelse.
 Stk. 5. Grundbeløbene i stk. 2 og 3, der er angivet i 1987-niveau,  

 reguleres efter personskattelovens § 20.
 § 75. Underskud, som den efterlevende ægtefælle kan fremføre til  

 fradrag i sin skattepligtige indkomst i imødekommelsesåret og i senere  

 indkomstår, der fuldt ud omfattes af skiftet, kan, i det omfang de ikke kan  

 udnyttes fuldt ud ved overførsel til den efterlevende ægtefælles senere  

 indkomstår efter personskattelovens og virksomhedsskattelovens regler,  

 fradrages i boets skattepligtige indkomst.
Stk. 2. Underskud i den efterlevende ægtefælles skattepligtige  

 indkomst for det indkomstår, hvori skæringsdagen i boopgørelsen ligger, kan  

 ikke overføres til fradrag i boets skattepligtige indkomst.
Hvis  

 skæringsdagen i boopgørelsen er sammenfaldende med udløbet af den  

 efterlevende ægtefælles indkomstår, kan underskud i den efterlevende  

 ægtefælles skattepligtige indkomst dog fradrages i boets skattepligtige  

 indkomst.
 Stk. 3. Underskud i boets skattepligtige indkomst kan fradrages i  

 den efterlevende ægtefælles skattepligtige indkomst i dennes seneste  

 afsluttede indkomstår forud for skæringsdagen i den endelige boopgørelse.  

 Hvis skæringsdagen i den endelige boopgørelse er sammenfaldende med udløbet  

 af den efterlevende ægtefælles indkomstår, kan underskud i boets  

 skattepligtige indkomst dog fradrages i den efterlevende ægtefælles  

 skattepligtige indkomst i dette indkomstår.
 Stk. 4. Hvis boets skattepligtige indkomst udviser et underskud,  

 skal der, i det omfang underskuddet ikke kan udnyttes ved overførsel til den  

 efterlevende ægtefælle efter stk. 3, udbetales et beløb svarende til 30 pct.  

 af underskuddet. § 31, 2. pkt., finder tilsvarende anvendelse.
Afsnit IV Boudlæg Kapitel 13 § 76. Reglerne i dette afsnit finder anvendelse, hvis boet efter  

 en afdød person er sluttet ved boudlæg i medfør af § 18 i lov om skifte af  

 dødsboer, jf. dog denne lovs § 58, stk. 3, 3. pkt.
Hvis afdøde ved dødsfaldet  

 var enlig, gælder § 77. Hvis afdøde ikke var enlig, gælder §§ 78 og 79. For  

 modtagere af boudlæg gælder § 80.
Enlige § 77. Hvis afdøde var ugift, separeret eller efterlader sig en  

 ægtefælle, der ikke var samlevende med afdøde enten ved udløbet af det  

 seneste indkomstår forud for dødsfaldet eller ved dødsfaldet, foretages der  

 ingen skatteansættelse vedrørende det seneste afsluttede indkomstår forud for  

 dødsfaldet eller vedrørende mellemperioden.
Overskydende skat for  

 indkomståret forud for dødsfaldet, der ikke er forfalden til udbetaling ved  

 dødsfaldet, udbetales ikke.
Ikke enlige § 78. Var afdøde ved dødsfaldet gift og ikke separeret, og  

 samlevede afdøde med ægtefællen ved udgangen af det seneste indkomstår forud  

 for dødsfaldet, foretages der skatteansættelse vedrørende afdødes seneste  

 afsluttede indkomstår forud for dødsfaldet efter de almindelige regler herom.  

 Skattekontrollovens § 5, stk. 3, finder tilsvarende anvendelse.
Den  

 efterlevende ægtefælle hæfter ikke for eventuelle skattekrav mod afdøde.  

 Eventuel overskydende skat, der ikke er forfalden forud for dødsfaldet,  

 udbetales til den efterlevende ægtefælle uden om boet.
Hvis afdøde anvendte  

 et andet indkomstår end kalenderåret (forskudt indkomstår), gælder 4. pkt.  

 for overskydende skat vedrørende kalenderåret forud for det kalenderår, hvori  

 dødsfaldet er sket.
Stk. 2. Var afdøde ved dødsfaldet gift, ikke separeret og  

 samlevende med den efterlevende ægtefælle, finder §§ 7-18 tilsvarende  

 anvendelse.
Afsluttende skatteansættelse af mellemperioden, jf. § 13, kan dog  

 kun kræves af den efterlevende ægtefælle.
Den efterlevende ægtefælle hæfter  

 ikke for eventuelle skattekrav mod afdøde.
Eventuel overskydende skat  

 tilfalder den efterlevende ægtefælle uden om boet.
Den efterlevende ægtefælle § 79. I dødsåret og efterfølgende indkomstår er den efterlevende  

 ægtefælle indkomstskattepligtig efter skattelovgivningens almindelige regler  

 for personer, jf. dog stk. 2.
Stk. 2. Ved beregning af den efterlevende ægtefælles indkomstskat  

 for dødsåret finder § 50, stk. 1 og 2, tilsvarende anvendelse.
Dette gælder  

 dog kun, hvis den efterlevende ægtefælle var samlevende med afdøde ved  

 dødsfaldet og ikke er samlevende med en ny ægtefælle ved udgangen af  

 dødsåret.
 Udlevering af aktiver m.v.
§ 80. Indkomst af aktiver, der udleveres fra et dødsbo i medfør af  

 § 18 i lov om skifte af dødsboer, beskattes hos modtageren af boudlægget fra  

 og med dødsdagen.
Ved beskatningen af indkomst som nævnt i 1. pkt., herunder  

 ved modtagerens afståelse af et aktiv, der er udleveret efter § 18 i lov om  

 skifte af dødsboer, gælder skattelovgivningens almindelige regler.
 Stk. 2. Ved boudlæg til afdødes efterlevende ægtefælle kan denne  

 overtage afdødes indskud på etableringskonto på de for afdøde gældende  

 betingelser.
Afsnit V Genoptagelse Kapitel 14 § 81. Ved genoptagelse af et bo gælder reglerne i afsnit II eller  

 III, jf. dog stk. 2-4 og §§ 82 og 83. Ved anvendelsen af beløbsgrænser efter  

 denne lov, der reguleres efter personskattelovens § 20, anvendes de  

 regulerede beløb, der var eller ville have været gældende for det genoptagne  

 bo.
 Stk. 2. Indkomstskattepligten for et genoptagelsesbo, der er  

 omfattet af § 3, omfatter indtægter og udgifter af den formue, der omfattes  

 af genoptagelsesboet, i perioden fra dødsfaldet til skæringsdagen i  

 boopgørelsen i genoptagelsesboet, idet § 5, stk. 2-4, dog finder tilsvarende  

 anvendelse.
Stk. 3. Et genoptagelsesbo, der er omfattet af § 3, er fritaget  

 for beskatning, hvis det opfylder betingelserne herfor, jf. § 6.  

 Beløbsgrænserne i § 6, stk. 1, anvendes dog på summen af genoptagelsesboet og  

 det genoptagne bo.
Der regnes med aktivernes og nettoformuernes værdi på  

 skæringsdagen i boopgørelserne, idet § 6, stk. 3, dog finder tilsvarende  

 anvendelse.
 Stk. 4. Hvis det genoptagne bo var fritaget for beskatning efter §  

 6, påvirkes skattefritagelsen af dette bo ikke af, at genoptagelsesboet er  

 skattepligtigt efter stk. 3.
Ikke skattefritagne genoptagelsesboer § 82. Hvis hverken det genoptagne bo eller genoptagelsesboet var  

 fritaget for beskatning efter § 6, gives der i genoptagelsesboets skat kun  

 bofradrag efter § 30, stk. 2, i det omfang der ikke er givet bofradrag eller  

 dette ikke er udnyttet ved beregningen af skatten i det genoptagne bo.
Hvis  

 det genoptagne bo både har oppebåret bofradrag efter § 30, stk. 2, og fradrag  

 efter § 30, stk. 3, anses fradrag efter § 30, stk. 3, for opbrugt først.
Der  

 gives ikke fradrag efter § 30, stk. 3, i genoptagelsesboets skat, og  

 uudnyttet fradrag efter § 30, stk. 3, kan ikke overføres til  

 genoptagelsesboet.
 Stk. 2. Hvis det genoptagne bo var fritaget for beskatning efter §  

 6, gives der i genoptagelsesboets skat bofradrag efter § 30, stk. 2. Der  

 gives ikke fradrag efter § 30, stk. 3.
 Genoptagelse af uskiftet bo m.v.
 § 83. Genoptages et bo, der er overtaget af den efterlevende  

 ægtefælle efter § 58, stk. 1, eller stk. 2, 1. pkt., og sker der ikke fornyet  

 overtagelse efter § 58, stk. 1 eller 2, foretages der i det hele beskatning  

 efter reglerne i §§ 3-57. Beskatning efter §§ 58-66 ophæves.
Afsnit VI Værdiansættelse Kapitel 15 § 84. For værdiansættelser i dødsboer gælder boafgiftslovens § 12.
Afsnit VII Selvangivelse, tillægsskat, hæftelse og proklama Kapitel 16 Selvangivelse § 85. Et bo omfattet af § 3, der ikke er fritaget for beskatning  

 efter § 6, er selvangivelsespligtigt efter § 1, jf. § 2, i  

 skattekontrolloven.
Hvis boet omfattes af kapitel 15 i lov om skifte af  

 dødsboer, påhviler selvangivelsespligten arvingerne, i de i denne lovs § 72,  

 stk. 3, nævnte tilfælde dog den efterlevende ægtefælle.
Hvis boet omfattes af  

 kapitel 16 i lov om skifte af dødsboer, påhviler selvangivelsespligten  

 bobestyreren.
Stk. 2. Selvangivelse skal foretages senest samtidig med  

 indsendelse af boopgørelsen, jf. § 32 og § 68, stk. 3, i lov om skifte af  

 dødsboer.
Hvis skifteretten i medfør af § 31, stk. 2, eller § 66, stk. 3, i  

 lov om skifte af dødsboer har tilladt, at opgørelse vedrørende nærmere  

 afgrænsede dele af boet foretages efter boets afslutning, skal der  

 selvangives herom senest samtidig med indsendelse af tillægsopgørelsen.
 Stk. 3. Skattekontrollovens § 4, stk. 4, om henstand med  

 selvangivelsesfristen og § 5 om sanktioner ved ikke rettidig eller manglende  

 selvangivelse finder tilsvarende anvendelse på selvangivelsesfristerne efter  

 stk. 2.
Kapitel 17 Tillægsskat § 86. Har afdøde overtrådt straffelovens § 289 eller  

 skattekontrollovens §§ 13, 15 eller 16, og er der ikke før dødsfaldet fastsat  

 nogen straf for forholdet, skal der efter reglerne i § 88 ud over eventuel  

 restskat betales en tillægsskat svarende til skatten af den udeholdte  

 indkomst.
Tillægsskatten kan dog ikke overstige størrelsen af en eventuel  

 bøde for det strafbare forhold.
 Stk. 2. Er en straf for et af de forhold, der er nævnt i stk. 1,  

 fastsat, men ikke fuldbyrdet ved den pågældendes død, fastsættes der i stedet  

 for straffen en tillægsskat efter reglerne i stk. 1. Er der alene tale om  

 bødestraf, kan tillægsskatten ikke overstige det fastsatte bødebeløb.
Stk. 3. Er en straf for et af de forhold, der er nævnt i stk. 1,  

 delvis fuldbyrdet ved den pågældendes død, nedsættes tillægsskatten  

 forholdsmæssigt.
Er der alene tale om bødestraf, må tillægsskatten sammenlagt  

 med det af afdøde betalte bødebeløb ikke overstige hverken skatten af den  

 udeholdte indtægt eller den fastsatte bøde.
 Stk. 4. Skatteministeren kan bestemme, at der ikke skal stilles  

 krav om tillægsskat efter stk. 1-3.
Stk. 5. Stilles der krav om tillægsskat, finder § 20 i  

 skattekontrolloven tilsvarende anvendelse.
Skatteministeren kan fastsætte en  

 frist for anerkendelse af kravet.
Stk. 6. Hvis den, der efter § 88 hæfter for en eventuel restskat,  

 ikke kan anerkende et krav om tillægsskat efter stk. 1, afgøres spørgsmålet  

 under en sag i strafferetsplejens former.
Hvis et krav om tillægsskat efter  

 stk. 2 eller 3 ikke kan anerkendes, afgør skifteretten spørgsmålet.
 Stk. 7. Fristen i § 87, stk. 2, jf. stk. 3, finder tilsvarende  

 anvendelse på fremsættelse af krav om tillægsskat.
Efterbetaling § 87. Har afdøde betalt for lidt i skat vedrørende indkomstår  

 forud for dødsåret, hæftes der for den skyldige skat efter reglerne i § 88.
Stk. 2. Skattekravet skal fremsættes over for den, der hæfter for  

 skattekrav mod afdøde, senest 3 måneder efter modtagelsen af en opgørelse  

 over afdødes eller et uskiftet bos aktiver og passiver på dødsdagen,  

 medmindre der foreligger et forhold som nævnt i § 35, stk. 4, i  

 skattestyrelsesloven.
I de i § 58, stk. 1, nr. 2, nævnte tilfælde skal kravet  

 dog fremsættes over for den efterlevende ægtefælle senest 3 måneder efter  

 modtagelsen af meddelelsen om, at boet er udleveret i medfør af § 22 i lov om  

 skifte af dødsboer, medmindre der foreligger et forhold som nævnt i § 35,  

 stk. 4, i skattestyrelsesloven.
Overholdes fristen ikke, bortfalder ansvaret  

 for betaling af skatten.
 Stk. 3. Har skattemyndighederne fremsat en anmodning om  

 oplysninger efter § 6 B, stk. 1, i skattekontrolloven, og efterkommes  

 anmodningen ikke inden for en i anmodningen nærmere fastsat frist, forlænges  

 fristen efter stk. 2 med 2 måneder regnet fra den dag, hvor oplysningerne  

 modtages.
 Stk. 4. Efterbetalingskrav, der hidrører fra afdødes  

 forskudsafskrivninger, investeringsfondshenlæggelser eller indskud på  

 etableringskonto, skal uanset fristen i stk. 1 fremsættes senest 2 måneder  

 efter, at skattemyndighederne har modtaget meddelelse om, at afdødes  

 efterlevende ægtefælle, arvinger eller legatarer ikke skal overtage  

 forskudsafskrivninger, investeringsfondshenlæggelser eller indskud på  

 etableringskonto efter § 39, stk. 1, og § 43, stk. 4.
 Stk. 5. Skattekrav omfattes ikke af et af dødsboet udstedt  

 proklama, medmindre kravet er opgjort på tidspunktet for proklamaets  

 udstedelse.
Kapitel 18 Hæftelsesregler m.v.
 § 88. Betaling af dødsboskat, mellemperiodeskat samt skat som  

 nævnt i §§ 86 og 87 påhviler i de i § 2 nævnte tilfælde boet, jf. dog stk. 4  

 og 5 samt kildeskattelovens § 70. Hvis afdøde var gift og afdødes andel af  

 fællesboet skiftes adskilt fra afdødes særbo, hæfter de to boer solidarisk.  

 Er boet udleveret til privat skifte, herunder til forenklet privat skifte i  

 medfør af § 33 i lov om skifte af dødsboer, finder § 27 i lov om skifte af  

 dødsboer tilsvarende anvendelse.
 Stk. 2. I de i § 58, stk. 1, og stk. 2, 1. pkt., nævnte tilfælde  

 påhviler betalingen af skat som nævnt i §§ 86 og 87 den efterlevende  

 ægtefælle, jf. dog stk. 4 og 5. Hvis afdødes særbo skiftes, mens fællesboet  

 overtages af den efterlevende ægtefælle efter § 58, stk. 1, eller stk. 2, 1.  

 pkt., hæfter ægtefællen og særboet solidarisk for skat som nævnt i §§ 86 og  

 87, mens særboet alene hæfter for dødsboskat eller mellemperiodeskat efter  

 reglerne i stk. 1.
 Stk. 3. Ved fuldstændigt skifte af uskiftet bo i den efterlevende  

 ægtefælles levende live, jf. § 71, stk. 3, hæfter boet, jf. dog stk. 1, 3.  

 pkt., og den efterlevende ægtefælle solidarisk for betalingen af  

 dødsboskatten og for eventuelle skattekrav mod den førstafdøde ægtefælle  

 efter §§ 86 og 87.
 Stk. 4. I det omfang et efterbetalingskrav efter § 87 hidrører fra  

 afdødes forskudsafskrivninger, investeringsfondshenlæggelser eller indskud på  

 etableringskonto, som i forbindelse med udlodningen er overtaget af en  

 efterlevende ægtefælle, arving eller legatar, jf. § 39, stk. 1, og § 43, stk.  

 4, påhviler betalingen kun den pågældende udlodningsmodtager.
 Stk. 5. Hvis skifteretten træffer bestemmelse om  

 insolvensbehandling af afdødes bo efter § 69 i lov om skifte af dødsboer,  

 gælder stk. 1-4 ikke, i det omfang afdødes efterlevende ægtefælle og arvinger  

 opfylder deres forpligtelser efter § 104 i lov om skifte af dødsboer.
 § 89. Skattelovgivningens almindelige regler om forfaldstidspunkt,  

 forrentning, opkrævning og inddrivelse af personskatter finder tilsvarende  

 anvendelse på de skatter, der omhandles i denne lov.
Afsnit VIII Forskellige bestemmelser Kapitel 19 § 90. Hvis et aktiv er erhvervet ved arv, men ikke hidrører fra et  

 dødsbo, der helt eller delvis er behandlet her i landet eller har været  

 skattepligtigt her til landet efter denne lovs § 1, stk. 3 og 4,  

 kildeskattelovens § 2 eller kulbrinteskatteloven, skal modtageren benytte den  

 værdi, der er lagt til grund ved beregningen af udenlandske boafgifter,  

 arveafgifter el.lign., som anskaffelsessum ved foretagelsen af skattemæssige  

 afskrivninger og nedskrivninger og ved beregningen af gevinst eller tab ved  

 senere afståelse af aktivet.
Hvis erhvervelsen ikke var afgiftspligtig,  

 anvendes aktivets handelsværdi på erhvervelsestidspunktet som  

 anskaffelsessum.
§ 91. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan påklages til anden administrativ myndighed.
§ 92. Af dødsboskatten som nævnt i § 30 og af mellemperiodeskatten  

 som nævnt i § 14 tilfalder 2/5 den kommune, hvortil afdøde svarede  

 kommuneskat på dødsfaldstidspunktet, og 1/5 den amtskommune, hvortil afdøde  

 svarede amtskommuneskat på dødsfaldstidspunktet.
Var afdøde ikke pligtig at  

 svare kommuneskat på dødsfaldstidspunktet, tilfalder den kommunale andel af  

 skatten den kommune, der har taget stilling til spørgsmålet om boets  

 skattefritagelse efter § 6, mens den amtskommunale andel af skatten tilfalder  

 den amtskommune, hvortil den pågældende kommune hører.
Stk. 2. Af afdødes foreløbigt betalte skatter i mellemperioden,  

 som bliver endelige efter § 12, stk. 1 og 2, tilfalder 1/3 den kommune,  

 hvortil afdøde svarede kommuneskat på dødsfaldstidspunktet.
Var afdøde ikke  

 pligtig at svare kommuneskat på dødsfaldstidspunktet, tilfalder den kommunale  

 andel af skatten den kommune, der har taget stilling til spørgsmålet om boets  

 skattefritagelse efter § 6.
 Stk. 3. Af udgifterne ved udbetaling af negativ skat efter § 31  

 afholdes 2/5 af den kommune og 1/5 af den amtskommune, som ville være  

 berettiget til andel i dødsboskatten efter stk. 1.
Stk. 4. Kommunens og amtskommunens andel af dødsboskatten som  

 nævnt i § 30 og af mellemperiodeskatten som nævnt i § 14 afregnes af staten  

 den 1. december i året efter det kalenderår, hvori skæringsdagen i  

 boopgørelsen ligger.
Den 1. december hvert år sker der desuden afregning af  

 kommunernes og amtskommunernes andele af de beløb af dødsboskatten og  

 mellemperiodeskatten, der som følge af ændringer i skatteansættelser er ført  

 i tilgang eller til afgang siden forrige afregning.
Afsnit IX Straffebestemmelser Kapitel 20 § 93. Med bøde straffes den, der forsætligt eller ved grov  

 uagtsomhed 1) afgiver urigtige eller vildledende oplysninger til brug for bedømmelsen  

 af, hvorvidt et dødsbo er fritaget for beskatning efter § 6, eller i  

 forbindelse hermed fortier eller nægter at give oplysninger af betydning for  

 bedømmelsen eller 2) undlader rettidigt at afgive den særlige boopgørelse som nævnt i § 57,  

 stk. 1.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Er en af de i stk. 1 nævnte overtrædelser begået med  

 forsæt til at unddrage det offentlige skat, eller foreligger der i øvrigt  

 skærpende omstændigheder, kan straffen stige til hæfte eller fængsel indtil 2  

 år.
 Stk. 4. Der kan pålægges selskaber m.v. (juridiske personer)  

 strafansvar for overtrædelserne efter reglerne i straffelovens 5. kapitel.
 § 94. I sager om overtrædelse af denne lov, der behandles  

 administrativt efter § 95, finder retsplejelovens § 752, stk. 1, tilsvarende  

 anvendelse.
 Stk. 2. Ransagning i sager om overtrædelse af bestemmelserne i  

 denne lov kan ske i overensstemmelse med retsplejelovens regler om ransagning  

 i sager, som efter loven kan medføre frihedsstraf.
 § 95. Skønnes overtrædelsen ikke at ville medføre højere straf end  

 bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 hvis den pågældende erkender sig skyldig i overtrædelsen og erklærer sig rede  

 til inden for en nærmere angivet frist, der efter anmodning kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejeloven om indholdet af  

 anklageskrift i politisager tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
Afsnit X Definitioner Kapitel 21 § 96. Ved udlodning fra et bo forstås i denne lov alle afståelser  

 fra et bo til arveladerens efterlevende ægtefælle, arvinger eller legatarer.  

 Var afdøde gift ved dødsfaldet, forstås ved udlodning fra boet tillige  

 afståelser fra afdødes efterlevende ægtefælle til andre arvinger eller  

 legatarer i boperioden, jf. dog § 5, stk. 4, i det omfang de afståede aktiver  

 hidrører fra den efterlevende ægtefælles andel af det hidtidige fælleseje  

 eller skilsmissesæreje. § 4, stk. 5, finder tilsvarende anvendelse.
Stk. 2. Ved dødsåret forstås i denne lov det indkomstår, med de af  

 afdøde valgte begyndelses- og afslutningstidspunkter, hvori dødsfaldet er  

 sket.
Hvis afdøde anvendte et forskudt indkomstår, der udløb inden udgangen  

 af det kalenderår, det trådte i stedet for (bagudforskudt indkomstår), og  

 dødsfaldet er sket efter udløbet af det forskudte indkomstår og inden  

 udgangen af det pågældende kalenderår, forstås dødsåret dog som perioden fra  

 det sidst afsluttede indkomstår til og med dødsdagen.
Stk. 3. Ved mellemperioden forstås i denne lov perioden fra  

 udløbet af afdødes seneste indkomstår forud for dødsfaldet til og med  

 dødsdagen.
Hvis afdøde anvendte et andet indkomstår end kalenderåret  

 (forskudt indkomstår), anses som mellemperiode den periode, som efter  

 reglerne i kildeskattelovens §§ 92 og 93 træder i stedet for mellemperioden.
 Stk. 4. Ved boperioden forstås i denne lov perioden fra og med  

 dagen efter dødsfaldet til og med skæringsdagen i boopgørelsen.
Afsnit XI Ikrafttrædelses- og overgangsbestemmelser Kapitel 22 § 97. Loven træder i kraft den 1. januar 1997.
 Stk. 2. Loven finder anvendelse på boer og mellemperioder  

 vedrørende personer, som er afgået ved døden efter lovens ikrafttræden, på  

 beskatningen af efterlevende ægtefæller og modtagere af udlodning og boudlæg  

 efter personer, der er afgået ved døden efter lovens ikrafttræden, samt på  

 skifte af uskiftede boer i den efterlevende ægtefælles levende live, når  

 anmodning om skifte indgives efter lovens ikrafttræden.
§ 98. Kildeskattelovens bestemmelser finder uændret anvendelse på  

 dødsboer og mellemperioder vedrørende personer, som er afgået ved døden før  

 lovens ikrafttræden, på beskatningen af efterlevende ægtefæller og modtagere  

 af udlæg og begravelsesudlæg efter personer, der er afgået ved døden før  

 denne lovs ikrafttræden, samt på skifte af uskiftede boer, hvor anmodning om  

 skifte er indgivet før denne lovs ikrafttræden.
Tilsvarende gælder de øvrige  

 bestemmelser i skatte- og afgiftslovgivningen, der finder anvendelse på  

 dødsboer m.v.
 § 99. Ved anvendelsen af § 15, stk. 1, fradrages resterende  

 virksomhedsskat henholdsvis resterende konjunkturudligningsskat, som afdøde  

 kunne have fremført til fradrag i dødsårets slutskat m.v. efter § 10, stk. 3,  

 eller § 22 b, stk. 5, i virksomhedsskatteloven, jf. lovbekendtgørelse nr. 659  

 af 28. juli 1995, som ændret ved § 3 i lov nr. 488 af 12. juni 1996.
 Stk. 2. Ved anvendelsen af § 30 fradrages i dødsboskatten  

 resterende virksomhedsskat henholdsvis resterende konjunkturudligningsskat,  

 som afdøde kunne have fremført til fradrag i dødsårets slutskat m.v. efter §  

 10, stk. 3, eller § 22 b, stk. 5, i virksomhedsskatteloven, jf.  

 lovbekendtgørelse nr. 659 af 28. juli 1995, som ændret ved § 3 i lov nr. 488  

 af 12. juni 1996.
 Stk. 3. Ved anvendelsen af § 31, 2. pkt., medregnes, for så vidt  

 angår indkomståret 1995, beløb, som de pågældende personer har betalt i  

 særlig indkomstskat, og, for så vidt angår indkomstårene 1995 og 1996,  

 formueskattebeløb, som de pågældende personer har betalt.
Stk. 4. § 35 finder tilsvarende anvendelse på aktiver, der er  

 erhvervet ved udlæg fra et dødsbo, der er skiftet her i landet forud for  

 kildeskattelovens ikrafttræden.
Uanset § 35, stk. 2, finder §§ 36-38 dog ikke  

 tilsvarende anvendelse.
 Stk. 5. Ved anvendelsen af § 74, stk. 4, 2. pkt., gælder, at hvis  

 den efterlevende ægtefælle vælger først at anvende virksomhedsskattelovens §  

 10, stk. 3, 3. pkt., som affattet ved det af Folketinget den 20. december  

 1996 vedtagne forslag til lov om ændring af forskellige skattelove.  

 (Forenkling af virksomhedsordningen, afskaffelse af 25 pct.s tillægget m.v.)  

 fra og med indkomståret 1998, fremføres virksomhedsskat, der ikke kan rummes  

 i slutskat m.v. for indkomståret 1997, efter reglerne i § 10, stk. 3, 4.  

 pkt., i virksomhedsskatteloven, jf. lovbekendtgørelse nr. 659 af 28. juli  

 1995, som ændret ved § 3 i lov nr. 488 af 12. juni 1996.
Stk. 6. §§ 81-83 finder tilsvarende anvendelse i tilfælde, hvor  

 det genoptagne bo ikke var omfattet af denne lov.
Var det genoptagne bo  

 omfattet af de hidtil gældende regler i kildeskatteloven, sidestilles boer,  

 der var omfattet af kildeskattelovens §§ 16-19, med boer, der omfattes af  

 denne lovs § 3. Uanset § 81, stk. 1, 2. pkt., skal der anvendes de regulerede  

 beløb, der er gældende for det kalenderår, hvori genoptagelsen sker.
Uanset §  

 82 gives der fuldt bofradrag efter § 30, stk. 2. Tilfælde, hvor den  

 efterlevende ægtefælle er beskattet efter kildeskattelovens § 29, sidestilles  

 med tilfælde, hvor det genoptagne bo er udleveret til den efterlevende  

 ægtefælle efter denne lovs § 58, stk. 1.
 § 100. Loven gælder ikke for Færøerne og Grønland.
