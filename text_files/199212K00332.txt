Nr LSF 332 Forslag til Lov om folkebiblioteker m.v.
Fremsat af kulturministeren (Jytte Hilden) den 26. maj 1993 Kapitel 1 Folkebibliotekernes formål og materialevalg § 1. Folkebibliotekernes formål er at fremme oplysning, uddannelse  

 og kulturel aktivitet ved at stille bøger og andet egnet materiale  

 vederlagsfrit til rådighed.
 Stk. 2. Folkebibliotekerne skal formidle kommunal og statslig  

 information og information om samfundsforhold i øvrigt.
§ 2. Folkebibliotekerne bør bestræbe sig på 1) at stille musikbærende og andre audiovisuelle materialer til rådighed, 2) at stille edb-programmer og andre elektroniske materialer til rådighed, 3) at etablere biblioteksbetjening af de børn og voksne, der er afskåret  

 fra selv at komme på biblioteket, og 4) at tilpasse åbningstiderne til brugernes behov.
§ 3. Folkebibliotekernes formål skal opfyldes gennem kvalitet,  

 alsidighed og aktualitet i udvalget af det materiale, der stilles til  

 rådighed.
Ved udvælgelsen må alene disse kriterier, ikke de i materialet  

 indeholdte religiøse, moralske eller politiske synspunkter, være afgørende.
 Stk. 2. Den ledende bibliotekar foretager materialevalget under  

 medvirken af de øvrige bibliotekarer og under ansvar over for  

 kommunalbestyrelsen.
 Stk. 3. Kulturministeren kan efter forhandling med Kommunernes  

 Landsforening fastsætte nærmere bestemmelser om folkebibliotekernes  

 materialer.
Kapitel 2 Lokale folkebiblioteker § 4. Enhver kommune er forpligtet til enten alene eller i  

 fællesskab med andre kommuner at opretholde et folkebibliotek med afdelinger  

 for såvel børn som voksne.
 Stk. 2. En kommune kan indgå overenskomst med en anden kommune om  

 hel eller delvis biblioteksbetjening.
 § 5. Et folkebiblioteks virkeområde er en kommune eller et  

 biblioteksforbund omfattende to eller flere kommuner, jf. § 4.
Stk. 2. Folkebibliotekerne skal dog stå til rådighed for enhver,  

 der har bopæl i Danmark.
Hvor særlige forhold gør sig gældende, kan  

 kulturministeren tillade en begrænsning af denne forpligtelse.
 Stk. 3. Hvor virkeområdets størrelse og karakter gør det  

 nødvendigt, bør det tilstræbes, at folkebiblioteket opretter filialer.
 Stk. 4. Folkebiblioteket kan i øvrigt oprette og drive afdelinger  

 i virksomheder og institutioner inden for sit virkeområde eller træffe  

 aftaler om biblioteksmæssigt samarbejde med sådanne.
 Stk. 5. Udgiften til biblioteksbetjening af statslige,  

 amtskommunale og andre institutioner, der ikke henhører under kommunerne,  

 afholdes af institutionerne.
Stk. 6. Folkebiblioteket samarbejder med kommunens  

 skolebiblioteker.
Der benyttes de samme katalogiseringssystemer m.v. indenfor  

 folke -og skolebiblioteksområdet.
 Stk. 7. Kulturministeren kan efter forhandling med Kommunernes  

 Landsforening fastsætte nærmere bestemmelser om benyttelse af  

 folkebibliotekernes materialer.
 § 6. Lederen af et folkebibliotek skal være faguddannet  

 bibliotekar.
Kapitel 3 Centralbiblioteker m.v.
§ 7. Centralbiblioteket skal støtte de lokale folkebiblioteker i  

 centralbiblioteksområdet ved at udlåne eller fremskaffe bøger og andet egnet  

 materiale, som de pågældende folkebiblioteker ikke selv ejer, og ved at yde  

 råd og biblioteksteknisk bistand i nødvendigt omfang.
Centralbiblioteket  

 fungerer tillige som lokalt folkebibliotek for sit virkeområde.
 Stk. 2. Centralbiblioteksområdet omfatter kommunerne i et amt.
 § 8. Kulturministeren afgør efter indhentet udtalelse fra  

 kommunalbestyrelserne i centralbiblioteksområdet hvilket bibliotek, der skal  

 virke som centralbibliotek.
 Stk. 2. Ved afgørelsen skal der tages hensyn til, at  

 centralbibliotekets lokaler, bogbestand og personale er af en sådan standard,  

 at den særlige centralbiblioteksopgave kan løses på forsvarlig måde.
 § 9. Kulturministeren indgår aftale om  

 centralbiblioteksvirksomheden med den kommune, hvis bibliotek varetager  

 centralbiblioteksopgaven.
 Stk. 2. Staten afholder udgifterne til  

 centralbiblioteksvirksomheden jf. dog stk. 3.
 Stk. 3. Kulturministeren fastsætter de nærmere regler vedrørende  

 centralbibliotekernes ydelser herunder om betaling for visse ydelser.
§ 10. Kulturministeren nedsætter et rådgivende udvalg for hvert  

 centralbibliotek.
Det rådgivende udvalg består af:
 1 repræsentant for centralbibliotekskommunen udpeget efter indstilling fra  

 kommunalbestyrelsen.
 6 repræsentanter for de øvrige kommuner i centralbiblioteksområdet udpeget  

 efter indstilling fra kommuneforeningen i amtet.
 Stk. 2. Udvalgets medlemmer modtager diæter, erstatning for  

 dokumenteret tabt arbejdsfortjeneste og befordringsgodtgørelse m.v. efter  

 reglerne i § 16 i lov om kommunernes styrelse.
 Stk. 3. Udgifterne til udvalgets virksomhed afholdes af  

 centralbibliotekets budget.
 Stk. 4. Kulturministeren kan fastsætte nærmere regler for  

 udvalgets virksomhed.
 Stk. 5. Den ledende bibliotekar ved et centralbibliotek ansættes  

 af kommunalbestyrelsen i hjemstedskommunen efter indhentet udtalelse fra det  

 rådgivende udvalg.
 § 11. Der ydes statstilskud til Københavns og Frederiksberg  

 Kommuner til den del af biblioteksvirksomheden, der svarer til  

 centralbibloteksvirksomheden.
Kapitel 4 Øvrige statslige opgaver på folkebiblioteksområdet § 12. På folkebiblioteksområdet afholder staten udgifter til:
1) en særlig overbygningsfunktion for bogligt materiale jf. § 13, stk. 1, 2) en særlig overbygningsfunktion for lydbogsmateriale m.v. til  

 læsehandicappede jf. § 13, stk. 2, 3) en central depotbiblioteksfunktion, 4) en central indvandrerbiblioteksfunktion.
 § 13. Statsbiblioteket virker som overcentral for bogligt  

 materiale ved at stille bøger, tidsskrifter og andet pligtafleveret materiale  

 til rådighed, anskaffe udenlandsk litteratur og udlåne den til  

 folkebibliotekerne, og som lånecentral ved at formidle lån fra ind- og udland  

 til folkebibliotekerne.
 Stk. 2. Danmarks Blindebibliotek virker som overcentral for  

 lydbogsmateriale m.v. ved at stille lydbøger og lydtidsskrifter til rådighed  

 for folkebibliotekernes læsehandicappede lånere, og som lånecentral ved at  

 formidle lydmateriale fra ind -og udland til folkebibliotekerne.
 § 14. Kulturministeren kan efter aftale med de berørte ministre  

 fastsætte regler vedrørende de statslige og de statsstøttede bibliotekers  

 virksomhed i forhold til folkebibliotekerne.
Kapitel 5 Særlige bevillinger § 15. Staten afholder udgifterne til udarbejdelse af  

 nationalbibliografien.
 § 16. Der ydes statstilskud til det tyske mindretals biblioteker i  

 Sønderjylland.
 Stk. 2. Der kan ydes statstilskud til biblioteksbetjening af andre  

 særlige grupper.
 § 17. Der ydes statstilskud til udvikling inden for folke -og  

 skolebiblioteksområdet.
 Stk. 2. Kulturministeren fastsætter efter forhandling med  

 undervisningsministeren og Kommunernes Landsforening nærmere regler om  

 fordeling af det tilskud, der er nævnt i stk. 1.
Kapitel 6 Særlige bestemmelser § 18. Kommunerne kan opkræve en afgift for overskridelse af  

 lånetiden.
Afgiften kan højst udgøre 100 kr. pr. samlet lån, ved lånetidens  

 udløb højst 10 kr.
For børn under 14 år kan afgiften højst udgøre 50 kr. pr.  

 samlet lån, ved lånetidens udløb højst 5 kr.
Beløbene reguleres pr. 1.  

 januar, første gang den 1. januar 1995, med satsreguleringsprocenten.
 Stk. 2. Der er udpantningsret for afgifter, som er fastsat efter  

 stk. 1, såfremt det samlede skyldige afgiftsbeløb udgør 200 kr. eller  

 derover.
§ 19. Kommunerne kan opkræve vederlag for særlige serviceydelser  

 samt for udlån af musikbærende materialer og videogrammer.
Kulturministeren  

 fastsætter nærmere regler herom.
§ 20. Kommunerne kan opkræve vederlag for udstedelse af  

 erstatningslånerkort.
Kulturministeren fastsætter nærmere regler herom.
Kapitel 7 Afsluttende bestemmelser § 21. Loven træder i kraft den 1. januar 1994 jf. dog stk. 2.
 Stk. 2. § 5, stk. 6. træder i kraft den 1. august 1994.
 § 22. Lov om folkebiblioteker m.v., jf. lovbekendtgørelse nr. 384  

 af 22. august 1985 ophæves jf. dog stk. 2.
 Stk. 2. Kapitel 4. om skolebiblioteker ophæves den 1. august 1994.
 § 23. Loven gælder ikke for Grønland og Færøerne.
Bemærkninger til lovforslaget Almindelige bemærkninger Lovforslaget indebærer indholdmæssigt væsentlige ændringer på tre af den  

 gældende lovs områder:
- centralbiblioteksområdet, hvor styring og finansiering foreslås overført  

 fra amtskommunerne til staten - skolebiblioteksområdet, hvor de væsentligste bestemmelser forudsættes  

 overført til folkeskoleloven og - tilskudsområdet, hvor tre rådighedssummer foreslås sammenlagt til een  

 udviklingspulje for folke -og skolebiblioteker.
 Som noget nyt i forhold til gældende lovgrundlag foreslås endvidere  

 statens rolle i lånesamarbejdet i forhold til folkebiblioteksområdet  

 præciseret, idet de særlige statslige overbygningsfunktioner defineres i  

 lovforslaget, og der åbnes mulighed for fastsættelse af regler for de  

 statslige og statsstøttede bibliotekers virksomhed i forhold til  

 folkebibliotekerne.
Det nuværende lovgrundlag på folke -og skolebiblioteksområdet, jf.  

 nedenfor, består af en lovbekendtgørelse fra 1985 samt fire ændringslove.
Af  

 ordensmæssige grunde er det nu ønskeligt at fremsætte et samlet lovforslag og  

 ikke en ny ændringslov.
En række af bestemmelserne i forslaget er ikke ændret i forhold til de  

 gældende bestemmelser.
Der er således ikke ændret væsentligt ved formåls -og  

 materialevalgsbestemmelserne.
Det har dog været anset for ønskeligt at  

 indføje en hensigtserklæring vedrørende tilbud af elektroniske -og  

 audiovisuelle materialer.
Det er endvidere i bemærkningerne præciseret, at  

 folkebibliotekerne bør skærpe opmærksomheden med hensyn til anvendelsen af  

 materialevalgskriterierne det vil sige kvalitet, alsidighed og aktualitet.
 Bestemmelserne vedrørende de lokale folkebiblioteker er stort set de samme  

 som de, der gælder nu.
 Som noget nyt har man ønsket at præcisere, at folkebibliotekerne bør  

 bestræbe sig på at tilpasse åbningstiderne til brugenes behov.
Gældende lovgivning m.v. på folke -og skolebiblioteksområdet Det gældende lovgrundlag er Kulturministeriets bekendtgørelse nr. 384 af  

 22. august 1985 af Lov om folkebiblioteker m.v.
 Hertil kommer de ændringer, der følger af lov nr. 337 af 24. maj 1989, lov  

 nr. 377 af 7. juni 1989, lov nr. 227 af 6. april 1990 samt lov nr. 279 af 29.  

 april 1992.
 De nærmere bestemmelser om folkebiblioteker og skolebiblioteker er fastsat  

 i Kulturministeriets bekendtgørelse nr. 658 af 14. december 1983 om  

 folkebiblioteker med senere ændringer og Undervisningsministeriets  

 bekendtgørelse nr. 392 af 5. juli 1984 om skolebiblioteker i folkeskolen.
Baggrund for forslaget I betænkning 1143/1988 »Kommunernes udgiftspres og  

 styringsmuligheder« (Lotz-udvalg II) blev der fremsat forslag om, at  

 skolebiblioteksordningens nærmere udformning overlades til primærkommunerne.  

 Dette forslag resulterede i gennemførelse af lov nr. 227 af 6. april 1990 om  

 en forsøgsordning på skolebiblioteksområdet, hvor kulturministeren kunne  

 dispensere fra en række af bestemmelserne vedrørende skolebiblioteker.  

 Resultaterne af forsøgsordningen skulle vurderes senest i 1992 under hensyn  

 til blandt andet den planlagte revision af folkeskoleloven.
I betænkning 1168/1989 »De kommunale opgavers fordeling og  

 finansiering« (Lotz-udvalg III) blev der fremsat forslag om, at  

 finansiering og styring af centralbibliotekerne overføres fra amtskommunerne  

 til primærkommunerne.
Dette forslag har siden været genstand for en bred  

 debat.
 Det har endvidere i nogen tid været drøftet, om der var behov for en  

 effektivisering og forenkling af tilskudsordningerne efter den gældende  

 bibliotekslov.
 I juni 1992 nedsatte Kulturministeriet en arbejdsgruppe med repræsentanter  

 for ministeriet, Statens Bibliotekstjeneste og Kommunernes Landsforening, der  

 skulle forberede en ændring af lov om folkebiblioteker m.v. med henblik på  

 fremsættelse af lovforslag i Folketingssamlingen 1992-93. Arbejdsgruppen  

 kunne inddrage ekstern ekspertise inden for lovens enkelte områder i  

 nødvendigt omfang.
 Gruppen havde primært til opgave at vurdere behovet for evt. ændringer på  

 følgende områder inden for lovgivningen om folkebiblioteker m.v.:
- tilskudsområdet - centralbibliotekernes finansiering og styring - skolebiblioteksområdet Arbejdsgruppen skulle endvidere overveje, om udviklingen på  

 materialevalgsområdet kunne give anledning til ændringer af bestemmelser m.v.  

 om den indholdsmæssige side af bibliotekernes virksomhed.
 Arbejdsgruppen skulle endelig vurdere, om loven og de dertil knyttede  

 bestemmelser kunne forenkles i lyset af den udvikling, der er sket siden  

 lovrevisionen i 1983.
Undervisningsministeriet var inddraget i gruppens drøftelser for så vidt  

 angår skolebiblioteksområdet.
Følgende organisationer m.v. har deltaget i  

 arbejdsgruppens overvejelser:
 Københavns og Frederiksberg Kommuner, Danmarks Skolebiblioteksforening,  

 Danmarks Biblioteksforening, Bibliotekslederforeningen, repræsentanter for  

 centralbibliotekerne og Bibliotekarforbundet.
 Arbejdsgruppen afleverede sin rapport i november måned 1992. Rapporten  

 blev herefter udsendt til høring til de ovennævnte organisationer m.v. samt  

 berørte institutioner.
 Rapporten og høringssvarene samt efterfølgende drøftelser med de kommunale  

 parter har dannet grundlag for udarbejdelse af lovforslaget.
Økonomiske konsekvenser For så vidt angår centralbiblioteksområdet samt den tilsvarende virksomhed  

 i Københavns og Frederiksberg Kommuner nedsættes den amtskommunale  

 bloktilskudspulje i henhold til forslaget med et beløb svarende til det  

 hidtidige finansieringsgrundlag på centralbiblioteksområdet samt med et  

 beløb, der svarer til de udgifter Københavns og Frederiksberg Kommuner  

 anvender til den tilsvarende virksomhed indenfor de to kommuners område.
Grundlaget for opgørelse af det beløb, der skal overføres i forbindelse  

 med omlægningen af centralbibliotekernes finansiering og styring, er de  

 registrerede driftstilskud til centralbiblioteksvirksomheden for året 1992.  

 Dette beløb er opgjort til 41,2 mio. kr.
Københavns og Frederiksberg Kommuner  

 har opgjort udgifterne til drift af kommunernes tilsvarende virksomhed til 4  

 mio. kr.
 Staten har siden 1984 ydet tilskud på indtil 2 mio. kr. til  

 centralbibliotekernes køb af lydbøger i henhold til bibliotekslovens § 18,  

 stk. 2. Denne opgave forudsættes i fremtiden løst inden for  

 centralbibliotekernes budgetter og et beløb på 1,5 mio. kr. til dette formål  

 vil indgå i det samlede finansieringsgrundlag på centralbiblioteksområdet jf.  

 iøvrigt nedenfor om tilskud til særlig biblioteksbetjening af  

 erhvervsbeskæftigede blinde.
Det samlede beløb dvs. et beløb svarende til nedsættelsen af den amtslige  

 bloktilskudspulje på 45,2 mio.kr. samt 1,5 mio.kr. til køb af lydbøger -i alt  

 46,7 mio. kr., vil blive fordelt til centralbibliotekerne samt Københavns og  

 Frederiksberg Kommuner af Statens Bibliotekstjeneste.
I 1994 vil fordelingen  

 ske på grundlag af de budgetter, der var aftalt mellem amterne og  

 centralbibliotekerne i 1992 samt den opgørelse fra Københavns og  

 Frederiksberg Kommuner, som er grundlaget for bloktilskudsnedsættelsen for  

 disse to kommuner.
Fra 1995 vil der ske en gradvis tilpasning af  

 finansieringsberegningen efter objektive kriterier, således at der på sigt  

 tilstræbes et ligeligt niveau for finansiering af centralbiblioteksfunktionen  

 på landsbasis.
 I forbindelse med omlægning af centralbiblioteksvirksomheden fra amterne  

 til staten agter regeringen at søge bevillingen til  

 centralbiblioteksvirksomheden forhøjet med 6 mio.kr. jf. bemærkningerne til  

 Kapitel 3.
Der er siden 1985 ydet tilskud i henhold til bibliotekslovens § 18, stk.  

 2. til opbygning og drift af Danmarks Blindebiblioteks overbygningsfunktion  

 på lydbogsområdet i forhold til folkebibliotekerne.
Dette tilskud, som i 1992  

 androg ca. 2 mio. kr., forudsættes nu overført til Danmarks Blindebiblioteks  

 driftsramme sammen med et tilskud på 0,5 mio.kr. til særlig  

 biblioteksbetjening af erhvervsbeskæftigede blinde.
 Denne omlægning medfører en forhøjelse af Danmarks Blindebiblioteks lønsum  

 på 2,0 mio.kr.
 Det skal iøvrigt bemærkes, at de nye hensigtserklæringer i § 2 vedrørende  

 folkebibliotekernes åbningstider samt audiovisuelle og elektroniske  

 materialer ikke pålægger kommunerne merudgifter, idet det er den enkelte  

 kommune, der afgør hvorledes hensigtserklæringerne udmøntes.
Bemærkninger til lovforslagets enkelte bestemmelser Kapitel 1 Folkebibliotekernes formål og materialevalg Til § 1 Bestemmelsen svarer til den gældende bestemmelse i § 1, stk. 1. Udfyldende  

 bestemmelser findes i bekendtgørelse om folkebiblioteker § 1-3, § 9-13 og §  

 23.
 Det skal bemærkes, at den gældende bestemmelse om at kommunerne kan  

 opkræve vederlag for udlån af musikbærende materialer, videogrammer samt for  

 særlige serviceydelser (gældende lov § 1, stk. 2) bibeholdes, men af  

 ordensmæssige grunde flyttes til Kapitel 6, Særlige bestemmelser, § 19.
Til stk. 2 Bestemmelsen svarer til den gældende bestemmelse i § 1, stk.3. Udfyldende  

 bestemmelser findes i bekendtgørelse om folkebiblioteker § 1, § 13, stk.2 og  

 § 18.
Til § 2 Bestemmelsens første punkt er omformuleret i forhold til den gældende  

 bestemmelse.
Bestemmelsens andet og fjerde punkt er nye i forhold til de  

 gældende bestemmelser i § 1, stk. 4. og 5. Udfyldende bestemmelser vedrørende  

 den gældende lovs § 1, stk. 4. og 5. findes i bekendtgørelse om  

 folkebiblioteker § 6, § 7 og § 26.
Det er i den gældende lov nævnt, at det er ønskeligt, at bibliotekerne  

 stiller musikbærende materialer til rådighed ( § 1, stk. 4.). Med den nye  

 formulering understreges det, at det er af betydning, at bibliotekerne  

 tilskyndes til også at inddrage andre audiovisuelle materialer i deres  

 samlinger for derved at imødekomme ønsket om at give befolkningen adgang til  

 disse materialer.
Dette er blandt andet vigtigt i forhold til betjeningen at  

 brugere, for hvem den trykte bog ikke er umiddelbart tilgængelig.
For at opfylde kravene til et moderne folkebibliotek vil det ligeledes  

 være ønskeligt, at folkebibliotekerne i fremtiden foruden de traditionelle  

 udlånsmaterialer- i stigende grad indkøber og tilgængeliggør elektroniske  

 materialer m.v.
Baggrunden er, at dels vil en række publikationer, som i dag  

 foreligger i trykt form, i fremtiden alene blive publiceret på disketter og  

 CD-ROM, dels vil der komme edb-programmer m.v. inden for områder, der i dag  

 er udækkede.
Som et eksempel på et nyt elektronisk materiale, som  

 folkebibliotekerne allerede i dag -i begrænset omfang- gør brug af, kan  

 nævnes interaktiv video, som kombinerer opbevaring af tekst, lyd og billeder.
 Med bestemmelserne i første og andet punkt i § 2 understreges det således,  

 at audiovisuelle (musikbærende materialer,videofilm m.v.) og elektroniske  

 materialer -kulturelt og informationsmæssigt- har fået en mere fremtrædende  

 placering i de senere år, og at der må forventes et stigende behov for, at  

 folkebibliotekerne stiller disse materialer til rådighed for brugerne.
Det bemærkes, at udlån af edb-programmer, som er udgivet i maskinlæsbar  

 form, efter ophavsretsloven ikke kan finde sted uden samtykke fra  

 ophavsmanden.
Tilsvarende gælder for filmværker herunder videofilm.
 I denne forbindelse kan det nævnes, at Statens Filmcentral -efter aftale  

 med rettighedshaverne- har frikøbt en række videofilm til almen benyttelse.  

 De enkelte folkebiblioteker kan abonnere på disse film og udlåne dem  

 vederlagsfrit.
 Ministeriet har fundet det ønskeligt i § 2 fjerde punkt at præcisere, at  

 folkebibliotekerne bør bestræbe sig på at åbningstiderne tilpasses brugernes  

 behov.
 Folkebibliotekernes formål kan kun opfyldes, hvis bibliotekernes samlinger  

 også er tilgængelige på tider, hvor den erhvervsaktive del af befolkningen  

 har mulighed for biblioteksbenyttelse.
 Specielt for at stimulere børnenes biblioteksbenyttelse er det af  

 betydning, at bibliotekerne i videst muligt omfang er åbne i weekenderne, så  

 forældrene sammen med børnene kan benytte bibliotekerne.
En række biblioteker har derfor i de senere år gennemført at holde  

 bibliotekerne åbent om søndagen fx.
Gladsaxe, Sønderborg, Herning, Roskilde  

 og Varde samt enkelte afdelinger i København.
Den nærmere tilrettelæggelse af åbningstiderne bør bero på lokale  

 beslutninger, og der er derfor ikke i biblioteksloven direkte anført  

 bestemmelser om placeringen og omfanget af bibliotekernes åbningstid.
Man har  

 imidlertid fundet det rigtigt ved den foreslåede hensigtserklæring at  

 understrege den kulturpolitiske betydning af de bedst mulige betingelser for  

 befolkningens adgang til folkebibliotekerne.
Til § 3 Bestemmelsen svarer til den gældende bestemmelse i § 1 a.
 Udfyldende bestemmelser findes i bekendtgørelse om folkebiblioteker § 9 -  

 13.
Fortolkningen af bibliotekslovens materialevalgsbestemmelser har været  

 debatteret løbende.
Diskussionen blev længe ført på et usikkert grundlag uden  

 noget samlet overblik over folkebibliotekernes faktiske anskaffelser.
Derfor besluttede Statens Bibliotekstjeneste at iværksætte en undersøgelse  

 af kvaliteten af folkebibliotekernes boganskaffelser.
Resultatet forelå i  

 foråret 1992 i form af en rapport og blev udgivet under titlen  

 »Biblioteket og den gode bog«.
Undersøgelsen blev begrænset til danske bogudgivelser for voksne med  

 særligt henblik på skønlitteraturen, fordi det var dette område, der især  

 havde været debatteret, og fordi en afgrænsning var nødvendig.
Undersøgelsen  

 drejede sig om forholdet mellem kvalitet og efterspørgsel i bibliotekernes  

 bogvalg.
 Kernen i undersøgelsen var analysen af de data, der blev indsamlet om  

 folkebibliotekernes anskaffelse af 114 skønlitterære titler fra 1989, udvalgt  

 blandt de bedst anmeldte og de bedst solgte.
 Af undersøgelsen kan man blandt andet drage følgende slutninger:
- at folkebibliotekerne inden for skønlitteraturen foretrækker kvalitet,  

 når den er kombineret med popularitet, og at det går ud over den smalle  

 kvalitetslitteratur - at efterspørgslen sandsynligvis styrer bogvalget i højere grad end  

 tidligere - at der er et fælles mønster i folkebibliotekernes anskaffelser på de  

 områder, der er undersøgt.
 Den undersøgelse, som Statens Bibliotekstjeneste har gennemført, har givet  

 anledning til en omfattende debat, som navnlig har koncentreret sig om  

 anskaffelsespolitikkens betydning i forhold til sådanne skønlitterære  

 udgivelser, som umiddelbart må antages at have et begrænset publikum.
 Der er i denne forbindelse rejst spørgsmål om, hvorvidt situationen giver  

 anledning til ændringer af bestemmelserne om materialevalg i biblioteksloven  

 eller de bestemmelser, der er knyttet hertil.
 Spørgsmålet kunne i denne forbindelse være, om »kvalitet« som  

 kriterium skulle fremhæves som særligt betydningsfuldt i afvejningen over for  

 de andre relevante kriterier -»alsidighed« og  

 »aktualitet«.
 Det er ministeriets opfattelse, at det ikke kan anses for hensigtsmæssigt  

 at ændre den gældende formulering vedrørende materialevalget på nuværende  

 tidspunkt.
Den aktuelle debat kan imidlertid give anledning til at skærpe  

 biblioteksvæsenets opmærksomhed med hensyn til anvendelsen af  

 materialevalgskriterierne.
Materialevalgskriterierne har vist sig at være  

 hensigtsmæssige, men der er i de senere år bl.a. sket en økonomisk udvikling  

 som har medført at folkebibliotekernes materialevalg er kommet i søgelyset i  

 højere grad end før.
For det første er folkebibliotekernes muligheder for materialeanskaffelse  

 -primært bøger- faldet mærkbart fra 1980 til 1990. Grunden er ikke primært  

 kommunale besparelser, men en prisudvikling på bøger, der langt overstiger  

 den normale prisudvikling.
Dette har bl.a. medført, at folkebibliotekernes  

 samlede bruttotilvækst af bøger er faldet med ca. 27% i perioden.En anden  

 faktor, der vil påvirke materialevalgssituationen i fremtiden, er anskaffelse  

 af nye informationsbærende medier, som ligeledes må indpasses i  

 folkebibliotekernes indkøbsbudgetter.
Her tænkes der specielt på  

 edb-programmel, CD-ROM m.v.
 Ministeriet finder, at den større opmærksomhed om  

 materialevalgskriterierne, både i forhold til det skønlitterære, det  

 faglitterære materiale samt nye medier, er af væsentlig betydning for at  

 bibliotekerne kan leve op til de krav i forhold til uddannelse,  

 folkeoplysning og anden kulturel aktivitet, som fremgår af bibliotekslovens  

 formåls- og materialevalgsbestemmelser.
 Ministeriet forudsætter, at Statens Bibliotekstjeneste fortsat følger  

 udviklingen på området og i nødvendigt omfang fremmer initiativer, såsom  

 supplerende undersøgelser, vejledninger eller forsøgsordninger, til sikring  

 af, at bibliotekslovens materialevalgskriterier tilgodeses.
Til stk. 3 I overensstemmelse med gældende ordning vil Kulturministeren kunne  

 fastsætte nærmere bestemmelser om folkebibliotekernes materialer efter  

 forhandling med Kommunernes Landsforening.
 Bestemmelsen er ny, men svarer indholdsmæssigt til den generelle  

 bemyndigelse i gældende lovs § 22.
Kapitel 2 Lokale folkebiblioteker Til Kapitel 2 Som nævnt i de almindelige bemærkninger, er der ikke ændret væsentligt ved  

 bestemmelserne vedrørende de lokale folkebiblioteker i forhold til gældende  

 lov.
Som konsekvens af at bestemmelser om skolebiblioteker (gældende lov  

 Kapitel 4) er optaget i forslag til lov om folkeskolen, er der dog indføjet  

 en ny bestemmelse om, at folkebibliotekerne samarbejder med  

 skolebibliotekerne (§ 5, stk. 6). Af ordensmæssige grunde er tillige gældende  

 lovs § 1, stk. 5, 2. punktum optaget særskilt som § 5, stk. 5, idet  

 bestemmelsen primært vedrører de lokale folkebiblioteker og ikke  

 folkebibliotekernes formål og materialevalg i Kapitel 1.
 Gennem det sidste årti har der været interesse for mulighederne for at  

 give brugerne en større direkte indflydelse på folkebibliotekernes virksomhed  

 i lokalsamfundene.
 Således startede den 1. oktober 1983 et forsøg med formaliseret  

 brugerindflydelse i tre fynske kommuner, Ejby, Otterup og Næsby, filial under  

 Odense Kommune.
 Forsøgets formål var at afprøve og få erfaringer med forskellige former  

 for benytterindflydelse i form af brugerråd, benytternævn m.v.
 Der er i den seneste tid opstået en fornyet debat om brugerindflydelse,  

 som bl.a. går i retning af egentlige biblioteksbestyrelser af samme art som  

 man f.eks. finder det ved folkeskolerne og i daginstitutionerne, hvor  

 bestemmelser om bestyrelser er indeholdt i lovgivningen for disse  

 institutioner.
I lys af denne debat har det været overvejet, om der bør indføjes  

 bestemmelser vedrørende brugernævn m.v. i forhold til de lokale  

 folkebiblioteker i biblioteksloven.
Det må ses som en positiv udvikling, at  

 kommuner nu er begyndt at udvikle og planlægge folkebiblioteksvirksomheden i  

 et samarbejde med brugerne, men ministeriet finder det ikke hensigtsmæssigt  

 at fastsætte rammerne for dette samarbejde fra centralt hold.
Til § 4 Bestemmelsen svarer til den gældende bestemmelse i § 3. Udfyldende  

 bestemmelser findes i bekendtgørelse om folkebiblioteker § 4 og § 5.
 For så vidt angår overenskomst mellem kommuner om delvis  

 folkebiblioteksbetjening bemærkes, at en overenskomst kan vedrøre en  

 geografisk del af en kommune eller en faglig defineret del af virksomheden.
Til § 5 Bestemmelserne svarer til de gældende bestemmelser i § 2, stk.14.  

 Udfyldende bestemmelser findes i bekendtgørelse om folkebiblioteker § 5-7 og  

 § 15.
 For så vidt angår den frie benyttelsesret, som er nævnt i stk. 2,  

 forudsættes det i overensstemmelse med den gældende ordning, at denne ret  

 ikke omfatter hjemlån af bogsæt, audiovisuelle materialer og billedkunst  

 m.v., medmindre kommunalbestyrelsen træffer anden beslutning.  

 Kommunalbestyrelsen vil endvidere fortsat være berettiget til at kræve  

 kaution eller depositum af lånere, der ikke er tilmeldt et dansk  

 folkeregister.
Til stk. 5 Det skal bemærkes, at bestemmelsen er flyttet fra Kapitel 1 og  

 omformuleret i forhold til gældende bestemmelse (§ 1, stk.5.), men at der  

 ikke indholdsmæssigt tilsigtes ændringer.
Til stk. 6 Det gældende lovgrundlag for skolebiblioteksvirksomheden findes i lov om  

 folkebiblioteker m.v. i Kapitel 4. Disse bestemmelser blev indføjet ved lov  

 nr. 242 af 8. juni 1983 om ændring af lov om folkebiblioteker m.v. og af lov  

 om folkeskolen.
Nærmere bestemmelser om skolebiblioteker er fastsat i  

 Undervisningsministeriets bekendtgørelse nr. 392 af 5. juli 1984. I  

 betænkning 1143/1988 »Kommunernes udgiftspres og  

 styringsmuligheder« (Lotz-udvalg II) blev der fremsat forslag om, at  

 skolebiblioteksordningens nærmere udformning skulle overlades til  

 primærkommunerne.
Dette forslag resulterede i gennemførelse af lov nr. 227 af  

 6. april 1990 om en forsøgsordning på skolebiblioteksområdet, hvor  

 kulturministeren kunne dispensere fra en række af bestemmelserne vedrørende  

 skolebiblioteker med henblik på afprøvning af mere fleksible former for  

 skolebiblioteksbetjening, herunder nye samarbejdsformer mellem  

 folkebiblioteker og skolebiblioteker.
Resultaterne af forsøgsordningen skulle  

 vurderes senest i 1992 under hensyn til blandt andet den planlagte revision  

 af folkeskoleloven.
Forsøgsordningen er blevet vurderet af Statens Bibliotekstjeneste og  

 Undervisningsministeriets Folkeskoleafdeling.
Det er konstateret, at  

 ordningen kun har givet anledning til en beskeden forsøgsvirksomhed.
I forbindelse med revision af lov om folkeskolen indgår forslag om at  

 optage bestemmelser om skolebibliotekernes virksomhed.
Det er herefter  

 Kulturministeriets opfattelse, at de gældende lovbestemmelser om  

 skolebiblioteker i biblioteksloven er overflødige.
Det er dog Kulturministeriets vurdering, at det i lov om folkebiblioteker  

 m.v. må understreges, at skolebibliotekerne er en del af det samarbejdende  

 bibliotekssystem.
Skolebibliotekerne er efter den gældende ordning, foruden  

 af bestemmelserne i folkebiblioteksloven, også omfattet af bestemmelserne i  

 biblioteksafgiftsloven og er ligeledes berettiget til tilskud fra  

 folkebiblioteklovens rådighedssum samt dispositionssum.
Skolebibliotekerne er  

 ligeledes omfattet af bestemmelserne vedrørende biblioteksfaglige standarder,  

 der er fastsat i den gældende bekendtgørelse om folkebiblioteker m.v.
Ministeriet finder det derfor hensigtsmæssigt, at det i  

 folkebiblioteksloven præciseres, at folkebibliotekerne samarbejder med  

 skolebibliotekerne.
Kommunalbestyrelsen træffer nærmere beslutning om  

 samarbejdets form og indhold.
 Forslaget indebærer endvidere, at man også i fremtiden benytter fælles  

 registrerings- og katalogiseringssystemer på folke- og  

 skolebiblioteksområdet.
 Der skal ligeledes også i fremtiden kunne ydes tilskud til  

 skolebiblioteksområdet af den foreslåede udviklingspulje, jf. bemærkningerne  

 til forslagets § 17, stk. 1.
Til stk. 7 I overenstemmelse med den gældende ordning kan Kulturministeren efter  

 forhandling med Kommunernes Landsforening fastsætte nærmere bestemmelser om  

 benyttelse af folkebibliotekernes materialer.
 Bestemmelsen er ny, men svarer indholdsmæssigt til den generelle  

 bemyndigelse i gældende lovs § 22.
Til § 6 Bestemmelsen svarer til den gældende bestemmelse i § 6.
 Den gældende praksis på området, hvorefter enhver nybesættelse af  

 stillingen som leder af et folkebibliotek skal ske med en faguddannet  

 bibliotekar, forudsættes videreført.
Kapitel 3 Centralbiblioteker m.v.
Til Kapitel 3 1. Centralbiblioteker.
Gældende lovgrundlag m.v.
Bestemmelserne om centralbibliotekernes opgaver, deres finansiering og  

 styring er indeholdt i lov om folkebiblioteker m.v.
Kap. 3 (§ 8 - § 10) samt  

 i bekendtgørelse om folkebiblioteker § 17 - § 25. § 8 og § 10 blev indføjet  

 ved lov nr. 242 af 8.juni 1983.
Centralbiblioteksfunktionerne finansieres af amtskommunerne efter  

 overenskomst forhandlet lokalt mellem amtskommunen og hjemstedskommunen.  

 Visse ydelser kan finansieres ved betaling fra den modtagende kommune.
Der  

 nedsættes for hvert centralbibliotek et rådgivende kontaktudvalg for  

 centralbiblioteksvirksomheden.
 De biblioteker, der udover deres primærkommunale opgaver tillige fungerer  

 som centralbiblioteker, udpeges ifølge lovens § 8 af kulturministeren efter  

 forhandling med amtsrådene.
Centralbiblioteket støtter de lokale biblioteker i amtet ved at - udlåne eller fremskaffe bøger og andet egnet materiale, som de  

 pågældende biblioteker ikke selv ejer (lånesamarbejdet) - yde råd og biblioteksteknisk bistand.
Inden for det generelle samarbejde bibliotekerne imellem og  

 lånesamarbejdet har centralbibliotekerne en nødvendig overbygningsfunktion,  

 idet de skal - virke for samordningen af biblioteksvirksomheden i området - udlåne bogligt materiale til områdets biblioteker - fremskaffe bogligt materiale fra andre biblioteker til områ dets  

 biblioteker - stå til rådighed for biblioteker i områdets uddannelsesin- stitutioner  

 med hensyn til ydelse af enkeltlån - supplere områdets folkebiblioteker med deres oplysnings- og  

 informationstjeneste.
 For at kunne udføre disse opgaver og tilbyde den nødvendige  

 konsulenttjeneste til amtets biblioteker skal centralbibliotekerne råde over  

 bibliotekarer med specialistviden.
 Desuden skal centralbibliotekerne, som et led i overbygningsfunktionen,  

 råde over og vedligeholde omfattende samlinger af håndbøger, bibliografier,  

 lydbøger m.v., som det ikke vil være muligt for alle biblioteker i amtet at  

 anskaffe.
 Centralbibliotekerne samarbejder med amtscentralerne om materialevalg på  

 overbygningsniveau med henblik på udlån til undervisningsinstitutioner og  

 folkeoplysning.
 2. Centralbibliotekernes fremtidige forhold.
Spørgsmålet om centralbibliotekernes fremtidige rolle har i de seneste år  

 været taget op til drøftelse i en række tilfælde.
I betænkning 1168/1989  

 »De kommunale opgavers fordeling og finansiering« (Lotz-udvalg III)  

 foreslås, at bibliotekslovens § 8 ændres, således at der ikke længere er  

 pligt til at udpege centralbiblioteker, at den amtskommunale finansiering  

 overføres til kommunerne, og at centralbibliotekernes opgaver herefter vil  

 kunne løses i samarbejde mellem kommunerne i amtet i form af en kommunal  

 fællesordning eller betjeningsoverenskomstordning med centralbibliotekets  

 hjemstedskommune.
Kommunernes Landsforening har i 1990 udarbejdet en rapport om  

 centralbibliotekernes fremtidige styring og finansiering, som beskriver  

 alternative finansierings- og styringsmodeller.
Rapporten anbefaler en  

 primærkommunal finansiering og styring.
Det faglige Fællesudvalg for Folke- og Forskningsbiblioteker har i 1991  

 udarbejdet en rapport om en biblioteksfaglig vurdering af  

 centralbibliotekernes fremtidige forhold.
Rapporten anbefaler en statslig  

 finansiering af centralbiblioteksområdet.
 Centralbibliotekernes fremtidige forhold har været drøftet i den  

 arbejdsgruppe, som er nævnt under de almindelige bemærkninger.
 Der er enighed mellem Kulturministeriet og Kommunernes Landsforening om  

 blandt andet:
- at en opretholdelse af centralbiblioteksfunktionen er af afgø rende  

 betydning for et sammenhængende biblioteksvæsen - at det ved lov eller bekendtgørelse bør fastlægges, hvilke ydelser,  

 centralbibliotekerne skal være i stand til at præstere (obligatoriske  

 ydelser) - at de væsentligste obligatoriske ydelser (materialesuppler ing,  

 lånesamarbejdet, samordning m.v.) er den budgettunge del af  

 centralbibliotekernes virksomhed.
For så vidt angår finansieringen er det lagt til grund, at en amtskommunal  

 finansiering ikke er hensigtsmæssig under hensyn til, at der er tale om  

 amternes eneste opgave på folkebiblioteksområdet.
Man har herefter overvejet,  

 om finansieringen af de væsentligste obligatoriske ydelser skal ske gennem  

 statslige bevillinger eller gennem pligtmæssige bidrag fra  

 centralbiblioteksområdets kommuner.
 Som argument for en primærkommunal finansiering er navnlig fremhævet, at  

 det er primærkommunerne, der har den umiddelbare interesse i de ydelser, som  

 centralbibliotekerne kan præstere.
 Som argument for en statslig finansiering er navnlig fremhævet hensynet  

 til et ligeligt niveau for centralbiblioteksbetjeningen over hele landet og  

 sammenhængen med den allerede statsfinansierede del af overbygningsfunktionen  

 i forhold til folkebibliotekerne.
De danske biblioteker udgør et samlet netværk, der både omfatter de  

 kommunale og de statslige biblioteker, og som bygger på et samarbejde, der  

 opererer på tre niveauer: et lokalt, et regionalt og et landsdækkende.
Dette  

 kan kun fungere, hvis man ikke blot i den enkelte kommune, men også i den  

 enkelte region opretholder en rimelig biblioteksstandard, herunder en  

 effektiv overbygningsfunktion.
Der må ske en koordinering af samarbejdet,  

 både mellem regionens biblioteker og på landsplan.
Centralbibliotekerne er et vigtigt led i dette system, både som  

 overbygning m.h.t. materialer, som koordinerende instans og som rådgiver på  

 det biblioteksfaglige område for specielt regionens mindre biblioteker.
Den  

 teknologiske udvikling kræver en stigende grad af koordineret samarbejde,  

 ikke blot på landsplan, men også regionalt og mellem regionerne, og det er  

 centralbiblioteket, der er den naturlige varetager af opgaven.
Det er derfor i det samlede biblioteksvæsens interesse, at det regionale  

 niveau fungerer bedst muligt, og staten bør derfor i videst muligt omfang  

 sikre centralbibliotekernes mulighed for at løse deres opgaver på en  

 forsvarlig måde også i forhold til de statslige biblioteker.
Det er ligeledes  

 væsentlig at ikke et eller flere centralbiblioteker er markant dårligere  

 økonomisk stillet end de øvrige.
Disse overordnede forhold angår ikke blot  

 kommunerne i det pågældende område, men også alle andre dele af systemet.
Det er herefter ministeriets opfattelse, at det bør være statens opgave at  

 finansiere og foretage en prioritering af de funktioner, der binder systemet  

 sammen.
De statslige biblioteker udgør allerede en væsentlig del af  

 overbygningen, og en statslig finansiering af centralbiblioteksopgaverne vil  

 kunne sikre en stabil udvikling og et ligeligt niveau, som også tager hensyn  

 til de statslige bibliotekers situation.
 Efter en samlet vurdering er det således ministeriets opfattelse, at  

 centralbiblioteksvirksomheden skal finansieres ved statslig bevilling over  

 finansloven.
3. I forbindelse med omlægningen af centralbibliotekernes finansiering og  

 styring har ministeriet fundet det hensigtsmæssigt at præcisere, at også  

 Københavns og Frederiksberg Kommuner varetager opgaver, der svarer til  

 centralbiblioteksopgaverne.
I henhold til det udvidede totalbalanceprincip  

 (DUT) vil Københavns og Frederiksberg Kommuner automatisk indgå ved  

 nedsættelse af den amtslige bloktilskudspulje, og det har bl.a. derfor også  

 været nødvendigt at beregne de udgifter, som de to kommuner afholder på dette  

 område, således at finansieringsgrundlaget på centralbiblioteksområdet samt  

 for de tilsvarende funktioner i København og Frederiksberg bliver realistiske  

 jf. i øvrigt ovenfor vedrørende forslagets økonomiske konsekvenser og  

 nedenfor i bemærkningerne til § 11.
4. I perioden 1980 til 1990 er bruttotilvæksten af bøger i  

 folkebibliotekerne faldet med 27,4%. Faldet skyldes primært, at den kommunale  

 opregning af folkebibliotekernes bogkøbskonti på årsbasis ikke svarer til den  

 reelle prisstigning på bøger.
Problemet svarer til tilsvarende problemer  

 inden for ministeriets forskningsbiblioteksområde, hvor man i løbet af  

 perioden har søgt så vidt muligt at kompensere for forskellen mellem de  

 årlige opregningsprocenter og den reelle prisstigning ved særlige  

 rammeforhøjelser til bogkøb m.v.
 Ved overgang til en statsfinansiering af centralbiblioteksområdet har  

 ministeriet fået en mere direkte mulighed for at påvirke denne uheldige  

 udvikling også inden for folkebibliotekssystemet.
Det er ministeriets opfattelse, at det er væsentligt at  

 folkebibliotekernes tilbud af bøger og andet egnet materiale forbedres.
I  

 denne forbindelse er ministeriet indstillet på, at der fra 1994, udover det  

 beløb, der er nævnt i de økonomiske konsekvenser ovenfor til finansiering af  

 centralbiblioteskvirksomheden, yderligere afsættes midler primært til  

 forhøjelse af centralbibliotekernes indkøbskonti.
Ministeriet vil arbejde  

 for, at der afsættes ca. 6 mio.kr. til formålet i 1994 d.v.s. en forhøjelse  

 af den samlede centralbiblioteksbevilling med godt 13% på årsbasis.
Det vil naturligvis stadig være de lokale folkebiblioteker, og dermed  

 kommunerne, der er ansvarlige for finansieringen af den væsentligste del af  

 folkebibliotekssystemets indkøb af bøger og andet egnet materiale.
Med  

 ovennævnte initiativ er det imidlertid ministeriets håb, at også kommunerne  

 vil følge efter og opprioritere folkebibliotekernes muligheder for at  

 anskaffe flere bøger m.v.
Til § 7 Bestemmelsen svarer til den gældende bestemmelse i § 9.
 Centralbibliotekerne skal fortsat tillige fungere som primærkommunale  

 biblioteker.
 De nuværende centralbiblioteksområder, 14 i alt, forudsættes indtil videre  

 opretholdt, jf. stk.2.
I den gældende lov omtales centralbibliotekernes forpligtelse til at  

 udlåne eller fremskaffe bøger og andet egnet materiale, som bibliotekerne  

 ikke selv ejer.
Denne opgave er i den gældende bekendtgørelse (§ 17,stk.2.)  

 indsnævret til at centralbiblioteket til områdets biblioteker skal udlåne  

 bogligt materiale, som de ikke selv ejer, og som ikke må forudsættes  

 anskaffet af det enkelte bibliotek.
For så vidt angår centralbibliotekernes opgaver, må det som hidtil  

 fastlægges, hvilke ydelser centralbibliotekerne skal være i stand til at  

 præstere.
Det er ikke med forslaget tilsigtet at udvide centralbibliotekernes  

 opgaver i forhold til den gældende ordning.
Centralbibliotekernes opgaver kan  

 opdeles i tre kategorier: 1) obligatoriske ydelser, der finansieres ved  

 statslig tilskud, 2) obligatoriske ydelser, for hvilke der kan opkræves  

 betaling fra modtagerne og 3) ikke obligatoriske ydelser, som finansieres af  

 de kommuner, der ønsker at gøre brug af ydelserne.
 De obligatoriske opgaver, der skal finansieres ved statslig bevilling er:
Materialesupplering (bøger samt lydbøger), informationstjeneste, råd og vejledning til områdets biblioteker, virksomhed for samordning af  

 biblioteksvirksomheden i området og samarbejde med amtscentralen og andre  

 institutioner og biblioteker.
 De obligatoriske opgaver, der kan finansieres ved betaling fra den  

 modtagende kommune, er:
 Biblioteksteknisk bistand til deltidsbiblioteker (d.v.s. biblioteker uden  

 faguddannet leder) og kørselsordninger.
 Eksempler på ikke obligatoriske opgaver:
 Kursus- og konferencevirksomhed, ikke-lovbestemt materialesupplering  

 (f.eks musik, edb-programmer, video), erhvervsservice, særlig rådgivning  

 eller bistand til enkelte kommuner, f.eks. konsulentbistand og samarbejde om  

 køb af lydbøger og andre audiovisuelle materialer.
Siden 1986 har staten efter biblioteklovens § 18, stk.2 udbetalt et  

 særligt tilskud til indkøb af lydbøger til centralbibliotekerne og  

 bibliotekerne i Københavns og Frederiksberg Kommuner.
Som betingelse for  

 udbetalingen af tilskuddet til centralbibliotekerne har været stillet, at  

 centralbibliotekerne udlånte lydbøger frit til bibliotekerne i amtet.
Fra  

 1990 har centralbibliotekerne på forsøgsbasis og fra februar 1992 permanent  

 udlånt lydbøger på tværs af amtsgrænserne på den betingelse, at det enkelte  

 folkebibliotek bestiller lydbøger via det lokale centralbibliotek.
 Der er nu enighed om, at udlån af lydbøger må anses for en obligatorisk  

 ydelse inden for centralbiblioteksområdet m.v. jf. ovenfor om lovforslagets  

 økonomiske konsekvenser.
 I forbindelse med de ovennævnte overvejelser vedrørende  

 centralbibliotekernes opgaver bør det understreges, at specielt  

 centralbibliotekerne må betragtes som et vigtigt element i formidlingen af  

 kvalitetslitteratur og anden speciallitteratur indenfor deres virkeområde.
Til stk. 2 Forslaget indebærer, at den nuværende struktur med et centralbibliotek  

 inden for hvert amt opretholdes.
Til § 8 I henhold til den gældende bestemmelse i bibliotekslovens § 8, stk.1, 1.  

 punktum, træffer Kulturministeren afgørelsen om hvilket bibliotek i amtet,  

 der skal virke som centralbibliotek efter forhandling med amtsrådet.
 Det foreslås, at udpegning af områdets centralbibliotek i fremtiden sker  

 efter indhentet udtalelse fra kommunalbestyrelserne i  

 centralbiblioteksområdet.
Til stk. 2 Bestemmelsen svarer indholdsmæssigt til den gældende bestemmelse i § 8,  

 stk.1, andet punktum.
Til § 9 Amterne indgår efter den gældende ordning en overenskomst med  

 hjemstedskommunen vedrørende centralbiblioteksvirksomheden.
Efter forslaget vil staten indgå aftale med hjemstedskommunen vedrørende  

 centralbiblioteksvirksomheden.
Der vil i denne forbindelse blive udarbejdet  

 en standardaftale, idet man dog vil kunne tage hensyn til særlige forhold  

 indenfor en region.
 Til stk. 2.
 Staten afholder efter forslaget udgifterne til  

 centralbiblioteksvirksomheden jf. dog bemærkningerne til stk. 3.
 Ved overførsel af ansvaret for centralbiblioteksvirksomheden fra amterne  

 til staten sker der samtidig en overførsel af de bevillinger, der hidtil har  

 finansieret centralbibliotekernes drift samt den tilsvarende virksomhed i  

 Københavns og Frederiksberg Kommuner jf. ovenfor om forslagets økonomiske  

 konskvenser.
Dette beløb på 45,2 mio. kr., et tilskud til centralbibliotekernes indkøb  

 af lydbøger på 1,5 mio. kr. samt regeringens særlige initiativ i forhold til  

 centralbiblioteksområdet med en merbevilling på 6 mio. kr., er grundlaget for  

 finansieringen af den væsentligste del af centralbiblioteksvirksomheden jf.  

 bemærkningerne til stk. 3. nedenfor vedrørende muligheden for at kræve  

 betaling for visse ydelser.
Den samlede statslige bevilling til  

 centralbiblioteksvirksomheden samt til den tilsvarende virksomhed i  

 Københavns og Frederiksberg Kommuner påregnes således at udgøre 52,7 mio. kr.  

 på årsbasis.
Beløbet vil blive optaget på finansloven under Kulturministeriets område,  

 og vil årligt blive fordelt til centralbibliotekerne via Statens  

 Bibliotekstjeneste.
Fordelingen vil dels tage højde for det gældende  

 udgiftsniveau i de enkelte centralbiblioteksområder og dels -på sigt- medføre  

 en udjævning af niveauforskelle indenfor centralbiblioteksområdet.  

 Bevillingen vil ligeledes -i begrænset omfang- kunne benyttes til projekter  

 og undersøgelser, der kommer centralbiblioteksområdet til gode.
 Til stk. 3.
 Kulturministeren fastsætter efter forslaget de nærmere regler vedrørende  

 centralbibliotekernes ydelser herunder om betaling for visse ydelser, jf.  

 ovenfor om centralbibliotekernes opgaver.
Bestemmelsen medfører, at statens finansieringsforpligtelser kan afgrænses  

 til de centralbiblioteksopgaver, der er obligatoriske og for hvilke det  

 enkelte centralbibliotek ikke kan kræve betaling.
Der er som nævnt ovenfor  

 mellem Kulturministeriet og Kommunernes Landsforening opnået enighed om  

 afgrænsning af disse opgaver til: materialesupplering (bøger samt lydbøger),  

 informationstjeneste, råd og vejledning til områdets biblioteker, virksomhed  

 for samordning af biblioteksvirksomheden i området og samarbejde med  

 amtscentralen og andre institutioner og biblioteker.
Der vil kunne fastsættes nærmere regler for betaling af de øvrige  

 centralbiblioteksydelser.
Reglerne vil kunne tage hensyn til særlige  

 regionale forudsætninger og vil kunne aftales med de enkelte  

 centralbiblioteker ved udarbejdelse af aftale om  

 centralbiblioteksvirksomheden mellem Kulturministeriet og den kommune, der  

 varetager centralbiblioteksvirksomheden jf. stk. 1.
Til § 10 Efter den gældende ordning er der for hvert centralbibliotek nedsat et  

 rådgivende kontaktudvalg.
Kontaktudvalget består af:
 1 medlem valgt af kommunalbestyrelsen i hjemstedskommunen, 1 medlem valgt  

 af amtsrådet, lederen af centralbiblioteket, amtscentrallederen,  

 oplandsbibliotekaren, den ledende børnebibliotekar og 3 repræsentanter for  

 folkebibliotekerne i amtskommunen.
Forslaget indebærer at Kulturministeren nedsætter et rådgivende udvalg for  

 hvert centralbibliotek.
Det rådgivende udvalg består af:
 1 repræsentant for centralbibliotekskommunen udpeget efter indstilling fra  

 kommunalbestyrelsen.
 6 repræsentanter for de øvrige kommuner i centralbiblioteksområdet udpeget  

 efter indstilling fra kommuneforeningen.
En regions centralbibliotek fungerer samtidig som det stedlige  

 folkebibliotek.
Hjemstedskommunen for centralbiblioteket har derfor en særlig  

 interesse i forhold til centralbiblioteksvirksomheden, idet folke -og  

 centralbiblioteksopgaverne løses inden for de samme fysiske rammer.
Det  

 foreslås derfor, at det sikres, at hjemstedskommunen er repræsenteret i det  

 rådgivende udvalg med et medlem.
Det har været overvejet, om de øvrige  

 medlemmer af det rådgivende udvalg også bør udpeges efter indstilling fra  

 kommunalbestyrelser i enkeltkommuner, fastlagt efter objektive kriterier  

 (befolkningsgrundlag, skattegrundlag m.v.). Dette er ikke fundet  

 hensigtsmæssigt, da man vil sikre den bredest mulige repræsentation i  

 udvalget, således at både store som små kommuner, med forskelligartede  

 bibliotekssystemer og med forkellige behov i forhold til centralbiblioteket,  

 kan blive repræsenteret i udvalget.
 Udfra denne betragtning er det fundet rigtigst, at det er  

 Kommuneforeningen i det enkelte amt, der indstiller 6 medlemmer til udvalget.  

 Kommuneforeningen kan i denne forbindelse både indstille kommunalpolitikere  

 og faglige repræsentanter.
 Til stk. 2.
 Det foreslås, at udvalgets medlemmer modtager diæter, erstatning for  

 dokumenteret tabt arbejdsfortjeneste og befordringsgodtgørelse m.v. efter  

 reglerne i § 16 i lov om kommunernes styrelse.
 Til stk. 3.
 Udgifterne til udvalgets virksomhed afholdes efter forslaget af  

 centralbibliotekets budget.
 Til stk. 4.
 Kulturministeren kan fastsætte nærmere regler for udvalgets virksomhed  

 herunder om mødefrekvens, udvalgets nærmere opgaver samt beskikkelsesperiode.
 Til stk. 5.
Som nævnt ovenfor fungerer centralbiblioteket tillige som  

 hjemstedskommunens folkebibliotek.
I henhold til gældende bestemmelser  

 ansættes den ledende bibliotekar af kommunalbestyrelsen i hjemstedskommunen  

 efter indhentet udtalelse fra amtsrådet.
 Det foreslås, at den ledende bibliotekar ved et centralbibliotek ansættes  

 af kommunalbestyrelsen i hjemstedskommunen efter indhentet udtalelse fra det  

 rådgivende udvalg.
Til § 11 Københavns og Frederiksberg Kommuner er ikke omfattet af bestemmelserne om  

 centralbiblioteker i den gældende lov.
Kommunernes biblioteksvirksomhed er  

 dog af en sådan karakter, at en del af de funktioner som udføres må  

 sidestilles med centralbiblioteksvirksomheden i de enkelte amter.
Bibliotekslovsrevisionen i 1983 medførte -som en af de vigtigste  

 ændringer- en omlægning af den statslige refusionsordning til de enkelte  

 folkebiblioteker og til centralbiblioteksvirksomheden.
Finansieringen af den  

 enkelte kommunes folkebiblioteksvirksomhed blev et primærkommunalt  

 anliggende, og der skete en bloktilskudsforhøjelse til delvis dækning af de  

 primærkommunale udgifter på området.
Refusionsordningen på  

 centralbiblioteksområdet og til den tilsvarende virksomhed i Københavns og  

 Frederiksberg Kommuner blev ligeledes omlagt, således at amterne og  

 Københavns og Frederiksberg Kommuner blev ansvarlige for finansiering og  

 styring af denne virksomhed.
I denne forbindelse skete der en forhøjelse af  

 den amtslige bloktilskudspulje, som også omfatter Københavns og Frederiksberg  

 Kommuner.
I forbindelse med den foreslåede omlægning af finansiering og styring af  

 centralbibliotekerne har ministeriet fundet det hensigtsmæssigt at optage en  

 bestemmelse om, at også Københavns og Frederiksberg Kommuner indgår i det  

 sammenhængende bibliotekssystem med en overbygningsfunktion på linie med  

 centralbibliotekerne.
Med bestemmelsen i § 11 understreges Københavns og  

 Frederiksberg Kommuners særlige stilling inden for bibliotekssystemet, idet  

 de to kommuner ikke omfattes af de øvrige bestemmelser om centralbiblioteker  

 i Kapitel 3, men modtager et særligt statstilskud til den kommunale  

 biblioteksvirksomhed, der svarer til centralbibliotekernes opgaver.
Kapitel 4 Øvrige statslige opgaver på folkebiblioteksområdet Til § 12 Ministeriet finder det hensigtsmæssigt, at de statslige bibliotekers rolle  

 i lånesamarbejdet i forhold til folkebibliotekerne medtages i lovgivningen på  

 folkebiblioteksområdet.
 Til punkt 1):
 Den særlige overbygningsfunktion for bogligt materiale m.v. finansieres af  

 de årlige driftsbevillinger til Statsbiblioteket jf. bemærkningerne til § 13,  

 stk.1.
 Til punkt 2):
 Den særlige overbygningsfunktion for lydbogsmateriale m.v. er hidtil  

 finansieret med tilskud efter bibliotekslovens § 18, stk.2. Det foreslås, at  

 dette tilskud i fremtiden overføres til Danmarks Blindebiblioteks driftsramme  

 jf. bemærkningerne til § 16, stk.2. Der henvises til beskrivelse af Danmarks  

 Blindebiblioteks overbygningsfunktion i bemærkningerne til § 13, stk.2.
 Til punkt 3):
Der ydes årligt tilskud til den selvejende institution Folkebibliotekernes  

 Depotbibliotek til varetagelse af en central depotbiblioteksfunktion.
I 1992  

 blev der ydet et tilskud på 8 mio.kr.
 Folkebibliotekernes Depotbibliotek har til formål at modtage, i fornødent  

 omfang opbevare, udlåne og i øvrigt disponere over bøger og andet materiale,  

 der afgives af folkebibliotekernes samlinger.
 Til punkt 4):
Der ydes årligt tilskud til den selvejende institution  

 Indvandrerbiblioteket til varetagelse af en central  

 indvandrerbiblioteksfunktion.
I 1992 blev der ydet et tilskud på 3,5 mio.kr.
 Folkebibliotekernes Indvandrerbiblioteks formål er at være overbygning for  

 folkebibliotekernes betjening af indvandrere ved at stille bøger og andet  

 egnet materiale til rådighed.
 Derudover skal Indvandrerbiblioteket bistå folkebibliotekerne med hensyn  

 til valg, indkøb og formidling af materialer og rådgive og informere  

 folkebibliotekerne om indvandrernes kulturelle og sproglige forhold og den  

 biblioteksfaglige udvikling på området.
Til § 13 Statsbiblioteket har siden 1938 fungeret som overcentral for  

 folkebibliotekerne.
Det indebærer, at Statsbiblioteket er det første sted  

 uden for det egentlige folkebibliotekssystem, hvortil folkebibliotekerne  

 forventes at henvende sig med låneønsker (med mindre de på forhånd har  

 konstateret, at det søgte værk eller tidsskrift kun findes i et andet  

 bibliotek), at bibliotekets pligttafleveringseksemplar af dansk materiale  

 fungerer som brugseksemplaret, d.v.s. stilles til rådighed for udlån, og  

 endelig at Statsbiblioteket som det eneste forskningsbibliotek indkøber  

 udenlandsk litteratur specielt med henblik på udlån til folkebibliotekerne.
 Overcentralopgaven omfatter også udlån fra Statens Avissamling, der er  

 statens hovedsamling af aviser, samt Aviskroniksamlingen.
 Desuden er Statens Mediesamling placeret på Statsbiblioteket, og  

 materialerne i samlingen kan i den udstrækning praktiske og ophavsretlige  

 forhold gør det muligt, stilles til rådighed for folkebibliotekerne.
 Statsbiblioteket har endvidere ved nedlæggelsen af Bibliotekernes  

 Oplysningskontor i 1985 fået overdraget opgaver som lokaliserings- og  

 lånecentral, d.v.s. at biblioteket søger at lokalisere ønsket litteratur, som  

 det lånsøgende folkebibliotek (eller det pågældende centralbibliotek) ikke  

 umiddelbart selv har kunnet finde, og formidler lånet, evt. fra udlandet.
Til stk. 2 I perioden fra 1985 til 1990 fik Danmarks Blindebibliotek tilskud fra  

 Kulturministeriet til udbygning af sin lydbogssamling, således at Danmarks  

 Blindebibliotek fra 1. januar 1990 kunne påbegynde sit virke som overcentral  

 ved at stille lydbøger og lydtidsskrifter til rådighed for  

 folkebibliotekernes læsehandicappede lånere.
Fra 1990 har Danmarks  

 Blindebibliotek fået et årligt tilskud til driften af overbygningsfunktionen.  

 Hensigten med Danmarks Blindebiblioteks overcentralfunktion er at ligestille  

 lydbøger og andre lydmaterialer med trykte materialer.
 Fra 1990 har folkebibliotekerne således kunnet låne de lydmaterialer fra  

 Danmarks Blindebibliotek, som de ikke har i egne samlinger.
For så vidt angår Danmarks Blindebiblioteks overcentralfunktion på  

 lydområdet skal iøvrigt bemærkes, at den ikke hviler på pligtaflevering, idet  

 pligtafleveringsloven ikke omfatter lydmaterialer, og at den er indskrænket  

 til kun at omfatte lydbøger, der ikke er i aktuel handel.
Sidstnævnte klausul  

 er indført for at beskytte det kommercielle lydbogsmarked.
 Udover overcentralfunktionen er en del af Danmarks Blindebiblioteks  

 nationale opgave at være rådgivende og vejledende på lydbogs - og  

 punktskriftområdet i forhold til folkebibliotekerne.
 Endelig er Danmarks Blindebibliotek lånecentral for folkebibliotekerne  

 hvad angår lokalisering og lån af lyd- og punktskriftmaterialer fra udlandet.
Til § 14 Det danske bibliotekssystem er baseret på, at alle de større statslige  

 biblioteker er en del af det offentlige bibliotekssystem, hvorfra enhver har  

 adgang til at låne, hvad enten det sker ved direkte henvendelse eller gennem  

 et andet bibliotek.
 Herved opnås en smidig og hensigtsmæssig udnyttelse af de samlede  

 ressourcer, og det er ikke mindst betydningsfuldt, at de statslige  

 biblioteker på denne måde kan udgøre en del af folkebibliotekernes  

 overbygning.
 Systemet har hidtil ikke haft noget lovgrundlag, men hviler alene på  

 praksis.
Da det er vigtigt at sikre et sammenhængende bibliotekssystem med en  

 effektiv ressourceudnyttelse foreslås, at der efter forhandling med de  

 berørte ministre kan fastsættes nærmere regler for de statslige bibliotekers  

 virksomhed i forhold til folkebibliotekerne.
Dette spørgsmål vil indgå i det  

 udredningsarbejde, der allerede er aftalt om forskningsbiblioteker i  

 forbindelse med vedtagelse af universitetsloven.
Bestemmelsen sigter først og fremmest mod de store almene  

 forskningsbiblioteker (Det kongelige Bibliotek, Statsbiblioteket og  

 universitetsbibliotekerne i Odense, Roskilde og Aalborg) samt de større  

 specialbiblioteker, d.v.s. biblioteker, som rummer landets hovedsamlinger på  

 et enkelt eller et begrænset antal beslægtede fagområder.
Blandt disse kan  

 nævnes; Danmarks Natur-og Lægevidenskabelige Bibliotek, Danmarks Tekniske  

 Bibliotek, Danmarks Veterinær- og Jordbrugsbibliotek, Danmarks Pædagogiske  

 Bibliotek, bibliotekerne ved handelshøjskolerne i København og Århus,  

 Botanisk Centralbibliotek ved Københavns Universitet, Kunstakademiets  

 Bibliotek, Byggeriets Studiearkiv, Danmarks Biblioteksskoles Bibliotek og Det  

 Danske Filmmuseums Bibliotek.
Herudover kan også enkelte biblioteker, som  

 henhører under andre ministerier end Undervisningsministeriet og  

 Kulturministeriet, komme på tale.
Udover de egentlige statslige biblioteker vil den foreslåede  

 regelfastsættelse også kunne omfatte en række private eller selvejende  

 biblioteker, som helt eller delvis finansieres af staten, og som råder over  

 samlinger, der supplerer det offentlige bibliotekssystem på eet eller flere  

 fagområder.
Blandt disse biblioteker kan nævnes; Arbejderbevægelsens  

 Bibliotek og Arkiv, Kunstindustrimuseets Bibliotek og Sydjysk  

 Universitetscenters Bibliotek.
 Mindre samlinger, der hovedsagelig har karakter af interne  

 håndbiblioteker, forudsættes ikke omfattet af bestemmelsen.
Kapitel 5 Særlige bevillinger Til § 15 Nationalbibliografien er den grundlæggende fortegnelse over landets  

 litteratur og andet informationsbærende materiale.
Den er et nødvendigt  

 arbejdsgrundlag for bibliotekerne, bogbranchen og andre brugere.  

 Nationalbibliografien registreres i en edbdatabase.
 Ved Akt 75 af 11. december 1991 har Finansudvalget tiltrådt, at  

 Kulturministeriet finansierer registrering og opbevaring af  

 nationalbibliografiske data i henhold til kontrakt med Dansk Biblioteks  

 Center A/S.
Til § 16 Bestemmelsen svarer til den gældende bestemmelse i § 18, stk.1, punkt 3.
Til stk. 2 Bestemmelsen svarer til den gældende bestemmelse i § 18, stk.2.
 1. Den nuværende ordning i henhold til gældende lovs § 18, stk.2. I 1992  

 var der afsat 6,7 mio.kr. på finansloven og der blev givet tilskud til:
- Søfartens Bibliotek - Biblioteksbetjening af forsvarets og civilforsvarets tjeneste steder - Biblioteksbetjening af Christiansø - Biblioteksbetjening af blinde, herunder lydaviser.
 I forhold til den gældende ordning påtænkes der kun ændringer i forhold  

 til biblioteksbetjening af blinde.
På finansloven for 1992 er der optaget et tilskud på 4.050.000 kr. til  

 biblioteksbetjening af blinde.
Der er i 1992 ikke udbetalt tilskud til  

 oprettelse af lydaviser.
Bevillingen er fordelt dels med kr. 1.808.359 til  

 centralbibliotekerne og 216.643 kr. til Københavns og Frederiksberg Kommuner  

 til køb af lydbøger dels til Danmarks Blindebibliotek som i 1992 har modtaget  

 2.025.000 kr. i tilskud til drift af den særlige overbygningsfunktion i  

 forhold til folkebibliotekerne for lydbogsmateriale m.v. til  

 læsehandicappede, jf. bemærkningerne til § 13, stk.2.
Tilskuddet til centralbibliotekerne fordeles efter indbyggertallet i de  

 enkelte amter og er tiltænkt alle biblioteker, da det er en betingelse for at  

 opnå tilskud, at lydbøgerne udlånes til områdets biblioteker.
Tilskuddet er  

 ydet til indkøb af lydbøger, men ikke til at dække forsendelsesomkostninger.
 2. Forslag om en omlægning af finansieringen i forhold til  

 biblioteksbetjening af blinde.
 Det foreslås, at tilskud til køb af lydbøger til centralbibliotekerne og  

 Københavns og Frederiksberg Kommuner indgår i den samlede statslige  

 finansiering af centralbiblioteksområdet m.v.
 For så vidt angår tilskuddet til Danmarks Blindebibliotek til  

 overbygningsfunktionen for folkebibliotekerne foreslås det, at et beløb  

 svarende til det beregnede tilskud for 1994 overføres til Danmarks  

 Blindebibliotek som en del af de ordinære driftsmidler.
Videre foreslås det at 0,5 mio.kr. overføres fra det nuværende tilskud til  

 biblioteksbetjening af blinde (§ 18, stk.2) til Danmarks Blindebibliotek til  

 særlig biblioteksbetjening af erhvervsbeskæftigede blinde efter aftale med  

 Kommunernes Landsforening.
Forhøjelsen sker på grund af stærkt stigende  

 efterspørgsel af erhvervsmateriale.
Begge overførsler til Danmarks Blindebibliotek består af dels lønsum dels  

 en bevilling til øvrig drift.
Lønsummen er beregnet til ialt 2,0 mio.kr.
Til § 17 1. Den gældende bibliotekslovs frie tilskudssummer.
Bestemmelserne om statstilskud på biblioteksområdet findes i lovens § 18  

 og § 19. Heriblandt er de tre frie tilskudskonti rådighedssummen,  

 dispositionssummen og kontoen for centrale organisationers løsning af  

 fællesopgaver.
De tre tilskudssummer tjener forskellige formål, men fælles  

 for alle tre er, at midlerne bevilges til forsøgs- og udviklingsarbejde  

 indenfor folke-og skolebiblioteksområdet.
Nedenfor gives en kort beskrivelse  

 af de enkelte tilskudssummers specielle forhold.
Rådighedssummen Rådighedssummens primære formål er tilskud til forsøgs- og  

 udviklingsarbejde i folke- og skolebibliotekerne.
Kulturministeriet  

 disponerer over 60% af bevillingen, Undervisningsministeriet over 40%.
 Tilskud til projekter i folkebibliotekssektoren fordeles efter ansøgning  

 af Statens Bibliotekstjeneste, som til støtte ved fordelingen har nedsat et  

 rådgivende fordelingsudvalg bestående af 2 repræsentanter for Kommunernes  

 Landsforening og 2 repræsentanter for Bibliotekslederforeningen samt 1  

 repræsentant for Statens Bibliotekstjeneste.
Rådighedssummen, der er en selvstændig bevilling på finansloven, var i  

 1992 på 5,9 mio.kr.
Der imødekommes årligt 25-30 ansøgninger.
Dispositionssummen Dispositionssummens formål er tilskud til udbygning af  

 biblioteksvirksomheden i forbindelse med overgang til heltidsbetjening med  

 faguddannet leder, forbedring af biblioteksbetjeningen med musikbærende  

 materialer og opsøgende biblioteksarbejde over for børn og ældre, forbedring  

 af betjeningen i øvrigt i kommuner med heltidsbetjening samt ophjælpning af  

 skolebiblioteker, der m.h.t. materialebestand og inventar ligger væsentligt  

 under den almindelige standard.
Tilskud ydes normalt med halvdelen af merudgiften ved udbygningen.
Tilskud  

 fordeles efter ansøgning af Statens Bibliotekstjeneste, som orienterer det  

 rådgivende fordelingsudvalg (se vedr. rådighedssummen) om fordeling efter  

 principper drøftet i fordelingsudvalget.
Dispositionssummen, der er en selvstændig bevilling på finansloven, udgør  

 i 1992 8,2 mio kr.
Bevillingen er fra 1992 forhøjet med 1 mio.kr. for at  

 intensivere bibliotekernes overgang til edb-registrering.
Centrale organisationers løsning af fællesopgaver Tilskud efter kontoen til centrale organisationers løsning af  

 fællesopgaver fordeles af Statens Bibliotekstjeneste efter ansøgning.  

 Finanslovbevillingen for 1992 er 1,5 mio kr.
 Tilskud ydes til internationalt og nordisk samarbejde, udstillings- og  

 kontaktarbejde i bibliotekerne, konferencevirksomhed samt tværgående,  

 initiativskabende fællesopgaver i centrale biblioteksorganisationer.
 2. Forslag om en samlet udviklingspulje for folke -og skolebiblioteker.
Med de ændringer, der er sket på folke- og skolebiblioteksområdet de  

 senere år, er der konstateret et behov for omlægning af tilskudsstrukturen,  

 således at den bliver mere fleksibel.
Det foreslås derfor at sammenlægge  

 ovennævnte tre frie tilskudskonti til een udviklingspulje for folke- og  

 skolebibliotekerne, hvilket vil give mulighed for at anvende midlerne mere  

 målrettet i et fremtidsperspektiv.
Det vil i højere grad blive muligt at  

 afsætte større beløb til konkrete indsatser på udvalgte områder, så som  

 edb-udbygning, samarbejde mellem bibliotekerne i en region, og støtte til  

 biblioteker, der deltager i EF-projekter.
 Det forudsættes i denne forbindelse, at skolebiblioteksområdet i  

 overensstemmelse med gældende praksis tilgodeses i et rimeligt omfang.
 Til stk. 2.
 Kulturministeren fastsætter efter forhandling med Undervisningsministeriet  

 og Kommunernes Landsforening nærmere regler om fordeling m.v. af de tilskud,  

 der er nævnt i stk.1. Bevillingen fordeles af Statens Bibliotekstjeneste med  

 bistand af et rådgivende fordelingsudvalg med repræsentanter for de berørte  

 parter.
Kapitel 6 Særlige bestemmelser Til § 18 Den gældende bestemmelse om at kommunerne kan opkræve afgift for  

 overskridelse af lånetiden indeholder ingen angivelse af en maksimumsafgift.
 Da det er tale om en afgift af pønal karakter, har Kulturministeriet  

 fundet det rigtigst at ændre bestemmelsen således, at maksimumsafgiften  

 fremgår af lovteksten.
 »Pr, samlet udlån« skal forstås således, at der for materialer  

 lånt samlet betales een afgift og ikke en afgift for hver materialeenhed.
 Det skal understreges, at det er kommunerne, der træffer afgørelse om,  

 hvorvidt der skal opkræves afgift for overskridelse af lånetiden.
 Det skal endvidere præciseres, at de foreslåede satser er maksimumsatser.
For så vidt angår fastsættelsen af maksimum er der taget hensyn til de  

 satser, som blev fastsat i den senere ophævede § 16, stk. 2 i bekendtgørelse  

 om folkebiblioteker.
Det blev i denne forbindelse bestemt, at den i den  

 gældende lovs § 4 nævnte afgift for overskridelse af lånetiden højst kunne  

 udgøre følgende beløb pr. samlet lån:
Ved lånetidens udløb 5 kr. (3 kr. for børn under 14 år), stigende til højst 50 kr. (25 kr. for børn under 14 år).
 Beløbene kunne af kommunalbestyrelsen reguleres efter  

 reguleringspristallet.
 De nu foreslåede satser er fastsat efter en vurdering af spørgsmålet i lys  

 af den praksis, som er fulgt på biblioteksområdet.
Reglerne gælder kun for afgifter.
De direkte udgifter, som biblioteket har  

 i forbindelse med for eksempel inkasso og budafhentning, kan kræves dækket.
 Gældende lovs § 4, stk. 3. om kommunernes ret til udpantning, såfremt det  

 skyldige afgiftsbeløb udgør 200 kr. eller derover, bibeholdes uændret som nyt  

 stk. 2 i § 18.
Til § 19 Kommunerne kan opkræve vederlag for særlige serviceydelser samt for udlån  

 af musikbærende materialer og videogrammer.
Kulturministeren fastsætter  

 nærmere regler herom.
 Bestemmelsen er omformuleret i forhold til den gældende bestemmelse i § 1,  

 stk. 2. men der tilsigtes ingen indholdsmæssig ændring.
 Bestemmelsen er af ordensmæssige grunde flyttet til Kapitel 6.
 Det skal bemærkes, at Højesteret ved dom af 27. april 1993 vedrørende den  

 af Søllerød Kommune indførte årskortordning for udlån af musikbærende  

 materialer (Nordisk Copyright Bureau mod Søllerød Kommune) har fastslået, at  

 årskortordningen må anses som udlejning i den forstand, hvori dette udtryk  

 anvendes i ophavsretslovens § 23, stk. 2, nr. 1. Ordningen kræver således  

 samtykke fra rettighedshaverne.
 Nærmere regler om de hidtil gældende vederlagsordninger findes i  

 bekendtgørelse om folkebiblioteker § 16.
Til § 20 Det er fundet hensigtsmæssigt at indføje en bestemmelse i biblioteksloven,  

 der medfører hjemmel for at kræve vederlag for folkebibliotekernes udstedelse  

 af erstatningslånerkort.
På nuværende tidspunkt er det praksis i en del  

 kommuner, at der opkræves betaling for udstedelse af erstatningslånerkort.  

 Vederlag for udstedelse varierer stærkt, og det er med forslaget tilsigtet,  

 at der kun vil kunne opkræves et omkostningsbestemt vederlag.
Statens  

 Bibliotekstjeneste har i forbindelse med spørgsmål om lovligheden af at  

 opkræve betaling for udstedelse af erstatningslånerkort anbefalet overfor  

 folkebibliotekerne, at der ikke opkræves vederlag af nogen art, medmindre der  

 forefindes en klar lovhjemmel.
Kapitel 7 Afsluttende bestemmelser Til § 21 Loven træder i kraft den 1. januar 1994.
 For så vidt angår finansieringsordningen for centralbiblioteksvirksomheden  

 m.v., må det anses for hensigtsmæssigt at en nyordning træder i kraft med  

 virkning fra en budgetperiodes begyndelse.
 Til stk. 2.
 For så vidt angår skolebiblioteksområdet jf. § 5, stk. 6, samordnes  

 ikrafttrædelsestidspunktet med Undervisningsministeriet for så vidt angår  

 forslag til lov om folkeskolen.
Til § 22 Lov om folkebiblioteker m.v. jf. lovbekendtgørelse nr. 384 af 22. august  

 1985 ophæves.
 Til stk. 2.
 For så vidt angår skolebiblioteksområdet samordnes ophævelse af Kapitel 4.  

 med Undervisningsministeriet for så vidt angår forslag til lov om  

 folkeskolen.
Til § 23 Loven gælder ikke for Grønland og Færøerne.
