God statslig økonomistyring Indholdsfortegnelse I.
Indledning II.
Formål III.
Målgrupper for "God statslig  

 økonomistyring" IV.
Begrebet økonomistyring A.
Indledning B. Økonomistyringens processer C. Økonomistyringsopgaver D.
Koblingen mellem økonomistyringens processer  

 og opgaver V.	Økonomistyring på forskellige  

 organisatoriske niveauer VI.	Økonomistyring under forskellige  

 rammebetingelser A.
Bevillingsstyrede statsinstitutioner a.
Mål- og resultatstyring b.
Kontraktstyring B.
Markedsorienterede statslige virksomheder uden for  

 bevillingssystemet VII.
Revision af økonomistyring Bilag.
Krav til økonomistyringens enkelte processer God statslig økonomistyring I.
Indledning 1. Rigsrevisionen har gennem en årrække  

 gennemført en række økonomistyringsundersøgelser  

 inden for adskillige ministerområder.
Erfaringerne fra og resultaterne  

 af disse undersøgelser er opsamlet og systematiseret i denne  

 vejledning, så de gennem Rigsrevisionens daglige arbejde kan medvirke  

 til en forbedret og mere effektiv statslig økonomistyring.
2. Vejledningen præciserer indledningsvist, hvad  

 formålet med vejledningen om god statslig økonomistyring er samt  

 definerer vejledningens målgruppe.
Dernæst fastlægges  

 begrebet økonomistyring, herunder økonomistyringens processer  

 og opgaver, samt koblingen mellem disse. Økonomistyring under  

 forskellige organisatoriske niveauer introduceres efterfølgende.  

 Derefter gennemgås økonomistyringen under forskellige  

 rammebetingelser.
Afslutningsvis indeholder vejledningen et afsnit om  

 revision af området økonomistyring.
 I et bilag til vejledningen foretages der en nærmere  

 gennemgang af de krav, der bør stilles til økonomistyringens  

 tilrettelæggelse i de enkelte processer, samt i relation til de enkelte  

 økonomistyringsopgaver.
3. Vejledningen bygger på en model, hvorefter  

 institutionerne forudsættes at opføre sig rationelt i den  

 forstand, at de forsøger at maksimere deres resultat på en  

 måde, der minimerer omkostningerne.
Endvidere er vejledningens grundlag  

 en model, hvorefter økonomistyringen opdeles i processer og  

 styringsopgaver.
Dette indebærer, at vejledningen ikke i  

 nævneværdig grad omfatter "bløde" parametre så som  

 medarbejdere, organisationskultur mv.
Imidlertid skal man være  

 opmærksom på, at aktørerne ofte handler ud fra en  

 begrænset eller selektiv rationalitet, som de finder giver  

 tilfredsstillende målopfyldelse eller resultat.
Det er en  

 økonomistyringsopgave at påpege, hvorledes det gennem  

 styringsprocesserne er muligt at overvinde disse begrænsninger i  

 rationaliteten.
 4. Rigsrevisionen har i udkast forelagt vejledningen om  

 "God statslig økonomistyring" for Finansministeriet, der i februar  

 1999 har tilkendegivet, at vejledningen er bygget op omkring de rigtige  

 elementer og er i overensstemmelse med de regler og vejledninger som  

 ministeriet igennem årene har udmeldt på området.
II.
Formål 5. Der har gennem årene være rejst  

 spørgsmål fra den statslige forvaltning om, hvilke krav  

 Rigsrevisionen stiller til en god statslig økonomistyring.
Endvidere  

 er der i de seneste år gennemført  

 økonomistyringsundersøgelser i Rigsrevisionen.
På denne  

 baggrund er det fundet relevant at udarbejde denne vejledning.
Grundlaget for Rigsrevisionens bedømmelse af den  

 statslige økonomistyring har normalt været de udmeldte  

 styringsprincipper fra Finansministeriet, samt de principper som ministeriet  

 og institutionerne selv har formuleret.
Dertil kommer, at Rigsrevisionen  

 gennem sine beretninger har peget på adskillige forhold, der er  

 kendetegnende for god statslig økonomistyring, ligesom Rigsrevisionen  

 har påpeget visse forhold, der gør det vanskeligt at realisere  

 en god statslig økonomistyring.
Formålet med denne vejledning om "God statslig  

 økonomistyring" er således på basis af den viden og  

 erfaring, som Rigsrevisionen har opsamlet gennem sine undersøgelser af  

 økonomistyringen i statslige institutioner, at opsummere en  

 række karakteristika, som er af betydning for institutionernes  

 opgaveløsning på dette område.
Dertil kommer, at  

 vejledningen tillige har til hensigt at redegøre for de mere  

 grundlæggende overvejelser, Rigsrevisionen har gjort og gør sig  

 vedrørende den statslige økonomistyring.
Vejledningen har dog  

 ikke til formål, at give konkrete anvisninger for institutioner  

 på nærmere tilrettelæggelse af økonomistyringen.  

 Endelig skal vejledningen tjene som overordnet referenceramme ved designet af  

 Rigsrevisionens undersøgelser af den statslige  

 økonomistyring.
III.
Målgrupper for "God statslig  

 økonomistyring" 6. Den væsentlige målgruppe for denne  

 vejledning er de institutioner, som er omfattet af Rigsrevisionens revision  

 efter § 2 i rigsrevisorloven.
For disse institutioner er det af interesse at  

 have kendskab til det bedømmelsesgrundlag, som Rigsrevisionen anvender  

 i forbindelse med undersøgelsen af økonomistyringen.
 Det skal videre anføres, at vejledningen ikke  

 må betragtes som en "facitliste" for, hvorledes økonomistyring  

 bør tilrettelægges og gennemføres.
 For det første er økonomistyring et dynamisk  

 begreb, hvor forudsætningerne løbende ændres og dermed  

 også kravene til god statslig økonomistyring.
For det andet er det væsentligt påpege, at  

 kravene til økonomistyring er afhængig af, hvilken type  

 institution der er tale om.
Der bør således skelnes mellem de  

 basale regler som alle institutioner bør kunne leve op til, og hvad  

 der er de mere avancerede krav, som kun er relevant for et mindre antal af  

 institutioner.
 7. Ifølge "God Offentlig Revisionsskik" omfatter  

 forvaltningsrevision også undersøgelser af økonomistyring  

 (ledelse og styring). Denne vejledning har derfor også interesse for de  

 offentlige og private revisorer, der reviderer inden for de områder,  

 hvor begrebet god offentlig revisionsskik finder anvendelse, hvilket vil sige  

 regnskabsområder, der er omfattet af rigsrevisorlovens § 4 og 5.  

 Vejledningen har således også interesse for de ministerier, der  

 udsteder regnskabs- og revisionsbestemmelser for statslige tilskud.
8. Vejledningen henvender sig endelig til de af  

 Rigsrevisionens medarbejdere, der deltager i planlægningen og  

 gennemførelsen af større undersøgelser af  

 økonomistyringen i statslige styrelser, institutioner og virksomheder.  

 Ligeledes kan vejledningen have interesse for de af Rigsrevisionens  

 medarbejdere, der beskæftiger sig med løbende revision, idet  

 vejledningen kan anvendes som reference i forbindelse med gennemgang af  

 virksomhedsregnskaber, herunder resultatkontrakter.
Endelig kan vejledningen  

 bruges i forbindelse med den rådgivning, der ydes på  

 økonomistyringsområdet.
IV.  Begrebet økonomistyring A.
Indledning 9. Den statslige økonomistyring har traditionelt  

 været orienteret mod forbruget af økonomiske ressourcer.
I dag  

 er formålet med den statslige økonomistyring ændret,  

 så der fokuseres mere på målfastsættelse og  

 resultatopfølgning i den årlige budgetproces.
Interessen  

 bevæger sig således mod virkningen af ressourceforbruget i form  

 af resultater.
Dertil kommer, at der i årsrapporteringen for visse  

 statslige institutioner bl.a. indgår et krav om udarbejdelse af en  

 resultatanalyse i forbindelse med virksomhedsregnskabernes  

 aflæggelse.
 Dette er en udvikling, der iagttages både i Danmark  

 og i andre vestlige lande.
 10. Økonomistyring er defineret som de  

 styringsprocesser, ledelsen har iværksat med henblik på at  

 udnytte ressourcerne og tilrettelægge aktiviteterne, så  

 organisationens målsætning opfyldes bedst muligt.  

 Økonomistyring omfatter den række af aktiviteter, der gør  

 det muligt for ledelsen at vurdere, om der er en hensigtsmæssig  

 sammenhæng mellem ressourceindsats, produktion og målopfyldelse.  

 Dette indebærer i praksis, at der løbende og systematisk  

 rapporteres til ledelsen om ressourceindsats, produktion, produktivitet og  

 effektivitet, og at ledelsen prioriterer organisationens aktiviteter og  

 budgetter i overensstemmelse hermed.
 Økonomistyringen kan opdeles i delprocesserne:  

 målfastsættelse, planlægning, budgetlægning,  

 gennemførelse og ledelsesmæssig kontrol,  

 regnskabsaflæggelse, opfølgning og rapportering samt evaluering.  

 Delprocesserne i økonomistyringen kan også opfattes som en  

 række aktiviteter, der forudsætter, at den forudgående  

 proces er udført tilfredsstillende.
Til disse processer knytter der sig 4 forskellige  

 styringsopgaver.
Det drejer sig om styringen af ressourcerne i form af  

 kapacitetsstyring, selve produktionen, der styres gennem aktivitetsstyring,  

 samt resultatstyringen, hvor genstandsfeltet er aktiviteternes virkning eller  

 konsekvenser.
Endelig er det væsentligt, at der finder en styring sted  

 af finansieringen af kapacitet og aktiviteter, dvs. finansiel styring.
B. Økonomistyringens processer I enhver form for økonomistyring indgår  

 delprocesserne i følgende rækkefølge:
Økonomistyringens enkelte delprocesser kan  

 således opfattes som en række faser, der dog ikke  

 gennemføres med samme hyppighed.
Således vil processerne  

 målfastsættelse og evaluering ikke skulle gennemføres  

 årligt i modsætning til planlægning, budgetlægning,  

 gennemførelse og ledelsesmæssig kontrol,  

 regnskabsaflæggelse samt opfølgning og rapportering, som er  

 årligt tilbagevendende aktiviteter.
De enkelte processer  

 forudsætter, at den forudgående delproces er udført  

 tilfredsstillende, fordi processerne griber ind i hinanden.
Manglende  

 kvalitet i den forudgående delproces har således konsekvenser for  

 de efterfølgende delprocesser.
 De krav, der stilles til hver af de enkelte processer i  

 økonomistyringen, fremgår af bilag 1 til vejledningen.
Målfastsættelsesprocessen 12. I denne proces opstiller institutionen både sine  

 kort- og langsigtede målsætninger og resultatkrav med henblik  

 på realisering af de overordnede politiske målsætninger.  

 På baggrund af målsætninger og resultatkrav udarbejdes en  

 overordnet strategiplan.
Målfastsættelsen har til formål at  

 synliggøre institutionens målsætninger og strategier  

 internt i organisationen og for dens interessenter.
Derved klargøres,  

 hvad der kan forventes af institutionen fremover.
Planlægningsprocessen 13. Formålet med planlægningen er at få  

 formuleret målsætninger og resultatkrav i operative aktivitets-  

 og kapacitetstermer, der kan danne udgangspunkt for  

 budgetlægningsprocessen.
 Hovedopgaven i denne proces består i, at  

 institutionens strategiplan udmøntes og operationaliseres i  

 detaljerede handlingsplaner for styringen af institutionens aktiviteter og  

 kapaciteter.
Budgetlægningsprocessen 14. Budgetlægningsprocessen er den delproces i  

 økonomistyringen, der oversætter planlægningens  

 aktivitets- og kapacitetstermer til finansielle termer.
Dvs. at institutionen  

 foretager en forudberegning af de økonomiske konsekvenser ved  

 gennemførelsen af handlingsplanerne, der indarbejdes i institutionens  

 kontoplan.
Processen for  

 gennemførelse og ledelsesmæssig kontrol 15. Denne proces i økonomistyringen, hvor  

 budgettet realiseres, har til formål at sikre en løbende  

 koordinering af og kontrol med institutionens enkeltaktiviteter, herunder  

 sikre at aktiviteterne gennemføres som planlagt.
Den  

 regnskabsmæssige registrering indgår i denne proces.
Regnskabsaflæggelsesprocessen 16. Regnskabsaflæggelsen har i  

 økonomistyringssammenhæng til formål at sikre en  

 klassificering af informationer om institutionens økonomiske  

 virkelighed til brug for opfølgning af, hvorvidt institutionens  

 målsætninger, strategi- og handlingsplaner og budgetter er  

 realiseret.
Endvidere har denne proces til formål at tilvejebringe  

 informationer, som indgår i den regnskabsmæssige rapportering  

 samt danner grundlag for institutionens opfølgning og evaluering.
Opfølgnings- og  

 rapporteringsprocessen 17. Opfølgningen og rapporteringen har til  

 formål at sikre, at der på baggrund af de regnskabsmæssige  

 registreringer bearbejdes, analyseres og rapporteres data til ledelsen, der  

 kan danne et beslutningsgrundlag for den fremtidige  

 målfastsættelse og planlægning.
 Opgaven består i, at ledelsen, såvel  

 løbende som årligt, gennemfører en  

 resultatopfølgning på alle væsentlige områder.  

 Opfølgningen indebærer en sammenholdelse af den opnåede  

 aktivitet, produktivitet og effektivitet med den fastlagte strategiplan,  

 budget og regnskab.
Evalueringsprocessen 18. Evalueringsprocessen er den afsluttende proces i  

 økonomistyringen.
Processen har til formål at vurdere  

 effektiviteten af økonomistyringen i relation til opfyldelsen af de  

 opstillede resultater, dvs. der etableres en kobling mellem institutionens  

 målsætning og effekten af den gennemførte aktivitet.
 19. Gennemløbet af de nævnte processer er en  

 grundlæggende forudsætning for, at en institution kan  

 gennemføre sin økonomiske styring på forsvarlig vis.
En forsvarlig økonomistyring kræver  

 først og fremmest, at der er etableret målsætninger for  

 institutionens virke.
Dernæst kræves der et vist minimum af  

 planer for, hvorledes målsætningerne skal realiseres, herunder  

 hvordan aktiviteterne skal gennemføres.
I forbindelse med  

 budgetlægningen knyttes aktiviteternes gennemførelse sammen med  

 de bevillingsmæssige forudsætninger.
Når driften er  

 igangsat, er der behov for, at ledelsen får informationer til brug for  

 kontrollen med den løbende drift.
Efterfølgende skal der  

 aflægges regnskab, ligesom der skal gennemføres en  

 resultatopfølgning og rapportering på alle væsentlige  

 områder med henblik på en vurdering af, om de opstillede  

 målsætninger er nået.
Afsluttende skal institutionen  

 foretage en evaluering af, hvorvidt effektiviteten af de forskellige  

 styringselementer i økonomistyringen har bidraget til opfyldelsen af  

 de opstillede målsætninger.
C. Økonomistyringsopgaver 20. Til økonomistyringens processer knytter der  

 sig følgende 4 styringsopgaver:
21. I den statslige økonomistyring består  

 opgaven i at etablere en kæde, hvor institutionerne skaber  

 værdier for samfundet.
Dette sker gennem et flow, hvor ressourcer,  

 produktion og resultat/virkning er objekt for styringsopgaver.
I skema 1 er  

 styringsopgavernes sekvens placeret i overensstemmelse med processen for  

 værdiskabelse, der går fra ressourcernes omdannelse til en  

 produktion i form af ydelser, der skaber resultater og/eller har en  

 samfundsmæssig effekt.
Skema 1. Styringsopgaver og revision i  

 værdiskabelsesprocessen Flow Input Output Outcome Styringens genstand Styringsopgaver Revision Ressourcer Kapacitetsstyring Sparsommelighed Produktion Aktivitetsstyring Produktivitet Resultat/virkning Resultatstyring Effektivitet Den tidsmæssige rækkefølge af  

 styringsopgaverne er derimod fra resultatstyring via aktivitetsstyring til  

 kapacitetsstyring.
Resultatstyring 22.  Resultatstyring omfatter styringen af produktionen ud  

 fra givne målsætninger og/eller resultatkrav for institutionens  

 virke.
Til brug for resultatstyringen har ledelsen bl.a. brug for at have  

 udarbejdet strategi- og handlingsplaner, samt for redskaber til brug for en  

 evaluering af de forskellige styringsopgavers effekt til opfyldelse af de  

 opstillede målsætninger og/eller resultatkrav.
Styringsopgaven vedrører således de  

 resultater eller den virkning, som ønskes opnået ved  

 økonomistyringen.
Det er primært en styring rettet mod effekten  

 af de aktiviteter og ydelser, som institutionen udfører, der  

 udgør styringsparameteret.
De midler, hvormed resultaterne  

 opnås, har begrænset interesse ved denne styringsopgave.
Aktivitetsstyring 23.  Aktiviteter i offentlige institutioner udspringer af  

 de mål, der er fastlagt i love, herunder bevillingslove, og i de  

 strategi- og handlingsplaner, som er fastlagt for realiseringen af disse  

 mål.
Aktivitetsstyring er dermed central i relation til realiseringen  

 af en institutions målsætninger.
Aktivitetsstyring omfatter tilrettelæggelsen af  

 produktionsprocesser, så den fastlagte mængde og kvalitet af  

 produkter samt ydelser produceres.
Til brug for styringen har ledelsen behov  

 for informationer om mængden og kvaliteten af produktionen fordelt  

 på de enkelte typer af produkter og/eller ydelser.
Kapacitetsstyring 24.  Styring af kapaciteten omfatter fremskaffelse,  

 allokering og udnyttelse af kapaciteten.
En væsentlig  

 kapacitetsstyringsopgave er dimensioneringen af institutionens  

 produktionskapacitet.
En institutions kapacitet udgør det  

 ressourcemæssige fundament for aktiviteterne.
Styringen af kapaciteten  

 vedrører medarbejderdisponering, organisationens  

 tilrettelæggelse samt styring af den øvrige kapacitet.
Den finansielle styring 25.  Den finansielle styring i statslige institutioner  

 består normalt i bevillingsadministration, herunder især  

 betalingsforretninger.
Bevillingerne finansierer såvel aktiviteterne  

 som den dertil anvendte kapacitet.
I den finansielle styring indgår  

 også likviditetsstyring bl.a. med henblik på at sikre, at  

 institutionen til enhver tid kan opfylde sine betalingsforpligtelser.  

 Likviditetsstyringen er en vigtig opgave for alle statsinstitutioner, men den  

 påkalder sig særlig interesse, hvis institutionen har  

 selvstændig likviditet.
D.
Koblingen mellem økonomistyringens processer  

 og opgaver 26. I en økonomistyringsproces skifter fokus fra  

 den ene styringsopgave til den anden, efterhånden som  

 økonomistyringen gennemløber de enkelte processer.
Under målfastsættelsesprocessen er der  

 således primært tale om resultatstyring, mens der i den  

 efterfølgende planlægningsproces er tale om aktivitets- og  

 kapacitetsstyring.
I de efterfølgende processer i form af  

 budgetlægning, gennemførelse og ledelseskontrol samt  

 regnskabsaflæggelse er den finansielle styring central.
Under  

 opfølgnings- og rapporterings- samt evalueringsprocesserne forskydes  

 interessen tilbage mod styringsområderne aktivitets- og  

 kapacitetsstyring.
Endelig har resultatstyring hovedvægten under  

 evalueringsprocessen.
 27.  Koblingen mellem økonomistyringens processer  

 og de til processerne knyttede styringsopgaver er illustreret i skema 2.
Skema 2. Økonomistyringens processer og  

 styringsopgaver Skemaet viser, hvilke styringsopgaver og aktiviteter der  

 er de primære inden for de enkelte processer.
Dette udelukker  

 naturligvis ikke, at der til processerne er knyttet andre styringsopgaver.  

 Men for de enkelte institutioner er det under alle omstændigheder  

 vigtigt at fokusere på de primære styringsopgaver inden for de  

 enkelte processer.
 Som det fremgår, vil  

 målfastsættelsesprocessen primært være koncentreret  

 om resultatstyring, herunder fastsættelse af resultatkrav.  

 Planlægningsprocessen vil hovedsageligt være domineret af  

 henholdsvis aktivitetsstyring, herunder udarbejdelse af aktivitetsplaner mv.,  

 og kapacitetsstyring i form af udarbejdelse af investeringsplaner,  

 personalerammer mv.
I budgetlægningsprocessen vil der indgå  

 elementer af såvel aktivitets-, kapacitets- og finansiel styring, idet  

 der vil skulle udarbejdes budgetter for aktiviteter-, personale- og  

 øvrig ressourceanvendelse, samt budgetteres økonomisk.
Den  

 finansielle styring vil være den væsentligste styringsopgave i  

 forbindelse med gennemførelsen af den løbende drift og  

 ledelsens kontrol, idet der i denne proces hovedsageligt sker en registrering  

 i finansielle termer.
Samtidig vil der dog skulle gennemføres  

 registreringer af de gennemførte aktiviteter og den medgåede  

 ressourceanvendelse, dvs. opgaver med karakter af aktivitets- og  

 kapacitetsstyring, som kan danne grundlag for ledelsens kontrol.
I  

 regnskabsaflæggelsesprocessen vil der være tale om aktivitets-,  

 kapacitets- og finansiel styring, idet der vil skulle aflægges regnskab  

 på de normale betingelser for statslige institutioner samt udarbejdes  

 aktivitetsstatistikker og forbrugsregnskab.
Aktivitets- og kapacitetsstyringen vil være  

 fremherskende i opfølgnings- og rapporteringsprocessen, idet der til  

 brug for opfølgningen og rapporteringen bl.a. skal udarbejdes  

 nøgletal for produktiviteten og ressourceforbruget.
Endelig vil  

 resultatstyringen være fremherskende i evalueringsprocessen, idet der i  

 processen vil skulle indgå effektivitetsmålinger, der eventuelt  

 kan afstedkomme ændringer i de opstillede mål og  

 resultatkrav.
V. Økonomistyring på forskellige  

 organisatoriske niveauer 28. Det er ministerens ansvar, at der inden for  

 ministerområdet er etableret systemer, der kan varetage  

 økonomistyringen, og som lever op til de krav, styringen stiller inden  

 for det specifikke fagområde.
Et departement har i samarbejde med ministerområdets  

 institutioner til opgave at fastlægge strategier og overordnede  

 mål for området.
Derfor falder en væsentlig del af et  

 departements arbejde med økonomistyringen primært i processerne  

 målfastsættelse og evaluering samt i forbindelse med  

 økonomistyringsopgaven resultatstyring.
 I forbindelse med målfastsættelse,  

 planlægning og budgetlægning bør hele  

 ministerområdet integreres, så der skabes en koordination af  

 kapacitet og aktiviteter.
 I relation til finansloven og den overordnede styring er  

 det departementets opgave i planlægningsprocessen og under  

 budgetlægningen ved fastsættelsen af ressourceforbruget at  

 vurdere, om der er et rimeligt forhold mellem den forventede ressourceindsats  

 og resultatet af institutionens virke.
 Departementet har tillige til opgave at føre tilsyn  

 med økonomistyringen inden for ministerområdets institutioner.  

 Tilsynet omfatter regnskabsaflæggelsen og herunder bevillingernes  

 korrekte anvendelse, samt om der er administreret under hensyntagen til  

 skyldige økonomiske hensyn.
29. Det er den enkelte institutionsledelses ansvar, at der  

 etableres en forsvarlig økonomistyring.
Dette indebærer, at  

 ledelsen vælger et koncept for økonomistyring, der bør  

 være dækkende for den type virksomhed, som institutionen  

 udøver med hensyn til opdeling i økonomistyringens processer og  

 opgaver.
Endelig er det ledelsens ansvar løbende at afveje, hvilke  

 økonomistyringsredskaber og formaliseringsniveauer, der bedst fremmer  

 en effektiv økonomisk forvaltning for den enkelte institution.
VI.  Økonomistyring under forskellige  

 rammebetingelser 30. Tilrettelæggelsen af økonomistyringen i  

 statslige institutioner afhænger af, om den enkelte institution er  

 integreret i det statslige bevillings- og regnskabssystem eller ej.  

 Tilrettelæggelsen er tillige afhængig af, om institutionen  

 fungerer på markedsmæssige vilkår eller ej.
 Der er således tale om 2 idealtyper for god statslig  

 økonomistyring, som danner grundlag for vurderingen af statslige  

 institutioners økonomistyring.
 I skema 3 karakteriseres økonomistyringen for  

 statslige institutioner omfattet af det statslige bevillings- og  

 regnskabssystem, der producerer på ikke-markedsmæssige  

 vilkår, og for statslige institutioner, der producerer på  

 markedsmæssige vilkår.
Skema 3. Økonomistyring under forskellige  

 rammebetingelser Integrerede i bevillingssystemet Ikke-integrerede i bevillingssystemet Ikke-markedsvilkår Mål- og rammestyring og Koncernstyring.
 Resultatstyring.
 Departementer og styrelser.
Hybrid FxDR Markedsvilkår Hybrid Fx Statens Serum- laboratorium Forretningsplaner, herunder markedsplaner og produkt- udviklingsplaner Fx postvæsenet og DSB I statslige institutioner, der er integrerede i  

 bevillingssystemet, og som fungerer på ikke-markedsvilkår, er  

 økonomistyringen i dag som hovedregel anlagt efter principperne om  

 mål- og rammestyring samt kontraktstyring, hvor hovedvægten for  

 begge typer er lagt på resultatstyring.
 For statslige institutioner uden for bevillingssystemet,  

 der fungerer på markedsvilkår, bør økonomistyringen  

 bygge på forretningsplaner bl.a. omfattende markedsplaner og planer for  

 produktudvikling.
 I øvrige statslige institutioner vil  

 økonomistyringen antage hybridformer afhængig af placering i  

 forhold til bevillingssystemet og vilkårene for produktionen.
A.
Bevillingsstyrede statsinstitutioner 31. Økonomistyringen i bevillingsstyrede  

 statsinstitutioner er karakteriseret ved 2 væsentlige styringsformer:  

 mål- og resultatstyring samt kontraktstyring.
Mål- og  

 resultatstyring er det overordnede styringsprincip, mens kontraktstyringen er  

 en særlig form for mål- og resultatstyring.
a.
Mål- og  

 resultatstyring 32. I dag er mål- og resultatstyring det overordnede  

 styringsprincip i den statslige økonomistyring.
Formuleringen af  

 mål og fastsættelsen af resultatkrav i institutionerne er derfor  

 et helt afgørende element.
Det er ledelsens opgave og ansvar at formulere og  

 realisere de mål, der følger af de politiske  

 målsætninger på området, som disse kommer til udtryk  

 i lovgivningen.
Målsætningerne bør i videst mulig  

 udstrækning gøres operationelle, så de kan anvendes i den  

 løbende økonomistyring.
De overordnede mål bør  

 herefter udmøntes i delmål, der prioriteres og operationaliseres  

 i handlingsplaner.
Alt efter institutionstype og antallet af niveauer i  

 institutionen bør der opstilles delmål, fx i form af et  

 målhierarki for hele institutionen.
33. Det er et væsentligt element i mål- og  

 resultatstyringen, at der skabes motivation og forpligtelse på  

 indgåede aftaler ved at indføre incitamentsstrukturer, der  

 opmuntrer til realiseringen af de fastsatte mål.
Dertil kommer, at det  

 i den enkelte institution eller i forholdet mellem institutionen og det  

 overordnede niveau bør vurderes, om det er hensigtsmæssigt at  

 indføre individuelle incitamentssystemer, såsom  

 direktørlønskontrakter og resultatløn i  

 øvrigt.
34. Mål- og resultatstyring har endvidere et  

 kvalitativt aspekt.
Således bør den interne kvalitet, herunder  

 de interne processer (forretningsgange og procedurer) i institutionen  

 udvikles, så disse medvirker til realiseringen af  

 målsætningerne.
Produkternes eller ydelsernes kvalitet, fx deres  

 retlige korrekthed, beskrives og vurderes løbende af institutionen.
Disse kvalitetskrav til den statslige sektor fordrer  

 særlige værktøjer i økonomistyringen.
Institutionen  

 bør derfor foretage periodiske bruger-/kvalitetsundersøgelser,  

 herunder undersøge klagehenvendelser.
Formålet med disse  

 styringsværktøjer er at sikre, at der ikke opstår en  

 kløft mellem institutionens brugeres forventninger til mål -og  

 resultatkrav og institutionens egen forståelse og udmøntning af  

 disse.
Som et led i denne styring bør kvaliteten af institutionens  

 opgaveløsning gøres målbar ved fejl- og klageregistrering  

 samt opstilling af kvalitetsindeks.
b.
Kontraktstyring 35. Kontraktstyring betegner indgåelsen af en aftale  

 mellem et departement og en institution om de mål og resultatkrav, som  

 stilles til institutionen, samt de vilkår, hvorunder institutionen skal  

 arbejde i kontraktperioden.
 Anvendelsen af mål og resultatkrav via  

 resultatkontrakter bør give et departement større mulighed for  

 indsigt i institutionernes interne styring, sikre overblik samt skabe et  

 praktisk styringsredskab.
36. Kontraktstyringen bør tilrettelægges hen  

 imod de strategisk fastsatte mål, samtidig med at der bør  

 overlades et vist spillerum til institutionen.
Målene i kontrakten  

 bør være konkrete og relatere sig til den ønskede  

 udvikling i institutionen.
 Internt i kontraktstyrelsen bør der ske en  

 nedbrydning af kontraktens opstillede mål i delmål for enkelte  

 afdelinger og kontorer.
 Styringstypen bør anvendes som et instrument i  

 økonomistyringen i institutioner med relativt veldefinerede  

 produkter/ydelser, hvortil der kan knyttes målbare resultatkrav.
 Kontraktstyringen bør resultere i en øget  

 effektivitet i institutionens opgaveløsning, fordi varetagelsen af  

 opgaver bliver mere målrettet, og de opstillede mål og  

 resultatkrav tydeliggøres.
37. En forudsætning for kontraktstyring er, at  

 institutionen har opbygget informationssystemer til opfølgning og  

 rapportering, så udviklingen i resultaterne kan følges.  

 Beslutningsgrundlaget bør derfor forbedres gennem registrering og  

 måling af styringsrelevante aktiviteter.
Endvidere bør  

 opfølgningen i forhold til departementet være formaliseret,  

 så den overordnede styring sikres.
Der bør derfor rapporteres  

 til departementet, fx i form kvartalsrapporter, midtvejsstatus samt  

 evaluering af det samlede forløb af kontraktperioden.
B.
Markedsorienterede statslige virksomheder uden for  

 bevillingssystemet 38. I markedsorienterede statslige virksomheder uden for  

 bevillingssystemet bør økonomistyringen principielt  

 følge de samme processer som i statslige institutioner inden for  

 bevillingssystemet, men indholdet af processerne vil i sagens natur  

 være anderledes.
Tilsvarende er vægten mellem de forskellige  

 typer af styringsopgaver også forskellig.
39. Denne type institutioner bør udarbejde  

 forretningsplaner for deres virksomhed, der indeholder analyser af de enkelte  

 markedssegmenter, som virksomheden opererer inden for eller planlægger  

 at gå ind på.
Markedssegmenterne kan enten være geografisk,  

 socialt, branche- eller produktorienterede.
For hvert markedssegment  

 bør der foreligge oplysninger om segmentets omsætning samt  

 bidrag til virksomhedens resultat.
Det er endvidere væsentligt, at denne type  

 virksomheder løbende foretager produktudvikling, så de enkelte  

 kunder kan få tilfredsstillet deres forventninger.
Disse vil kunne  

 afdækkes ved brug af brugerundersøgelser.
Produktudvikling  

 omfatter ikke alene varer og ydelser, der planlægges  

 markedsført, men også varer og ydelser, som allerede nu  

 markedsføres.
 40. Hvis institutionen har et monopol og/eller modtager  

 tilskud fra staten, skal økonomistyringen og herunder  

 regnskabsaflæggelsen mv. tilrettelægges, så det kan  

 dokumenteres, at der ikke er tale om krydssubsidiering fra områder, der  

 modtager tilskud eller er monopoler til de forretningsområder, der er  

 udsat for konkurrence.
41. For virksomheder uden for bevillingssystemet har den  

 finansielle styring, herunder likviditetsstyring, en anden funktion end den  

 har i statslige virksomheder.
Virksomheden bør derfor have etableret  

 politikker og retningslinjer for den finansielle styring, samt etableret  

 procedurer for ledelsens tilsyn med området.
Karakteren af retningslinjer og procedure samt tilsyn  

 bør være tilpasset omfanget og typen af finansielle  

 transaktioner, som institutionen håndterer.
Således bør  

 disse være mere intensive, jo mere komplekse de finansielle  

 transaktioner er.
Dette kan fx være tilfældet, hvis institutionen  

 betjener sig af finansielle derivater, fx optioner, swaps mv.
Tilsvarende  

 bør ledelsens engagement på området være mere  

 intensiv, hvis institutionen anvender finansielle instrumenter til andre  

 formål end at afdække normale forretningsmæssige  

 risici.
VII.
Revision af økonomistyring 42. Revisionen af økonomistyringssystemer i staten  

 omfatter ministeriernes og styrelsernes tilrettelæggelse af  

 økonomistyringens forskellige processer, opgaver og  

 rammebetingelser.
Ved revisionen foretages en overordnet vurdering af, i  

 hvilket omfang de enkelte styringsinstrumenter er egnede til at sikre  

 overholdelse af bevillingerne, og at informationer om den statslige  

 økonomi og dens virkemåde opsamles i regnskabs- og  

 statistiksystemer, så det er muligt for ledelsen at vurdere, om de  

 gennemførte aktiviteter har sikret opfyldelsen af  

 målsætningerne på en økonomisk forsvarlig  

 måde.
Vurderingen omfatter også tilrettelæggelsen af  

 styringen, der skal ske på en måde, så ledelsen har  

 mulighed for at foretage korrektioner, hvis udviklingen i økonomien  

 kræver det.
 Formålet med revisionen er at gennemgå,  

 beskrive og vurdere institutionens økonomistyring,  

 ledelsesinformationssystemer, bevillingssystemer og bevillingsadministration.  

 Revisionen indebærer således en undersøgelse af en  

 række forhold såsom opstilling af relevante mål og  

 resultatkrav, om der er redegjort for de gennemførte aktiviteter og  

 den opgjorte produktivitet, at de forudsatte mål er sammenholdt med de  

 faktiske resultater (målopfyldelse), at der er kontinuitet i  

 regnskabsaflæggelsen, og at der er gennemført kritiske analyser  

 og foretaget vurderinger af, hvordan institutionen løser sine faglige  

 og økonomiske opgaver.
Rigsrevisionen, den 1. marts 1999 Bilag Krav til økonomistyringens enkelte  

 processer I dette bilag foretages en gennemgang af de krav, der  

 bør stilles til de enkelte processer i økonomistyringen for at  

 leve op til det, der forstås ved god statslig økonomistyring.  

 Kravene skal ikke forstås som ubetingede, men skal tilpasses til den  

 konkrete institution og dens økonomistyringsbehov.
A.
Målfastsættelse 1. Målfastsættelsen er den proces i  

 økonomistyringen, hvorved lovgrundlaget mv. omsættes til et  

 strategisk grundlag i form af strategiplaner til brug for  

 planlægningsprocessen.
I målfastsættelsesprocessen skal der  

 skabes et fast grundlag for planlægningen i form af konkrete, valide og  

 operationelle målsætninger for institutionen.
Kvaliteten af  

 målfastsættelsesprocessen afspejler sig i, hvor anvendelige de  

 strategiske målsætninger er som grundlag for planlægningen  

 af aktiviteter og kapaciteter.
 Målfastsættelsesprocessen omfatter  

 således opstilling af mål og resultatkrav med henblik på  

 realisering af overordnede politiske målsætninger.
 Frekvensen af målfastsættelsesprocessen vil  

 ofte være nogle år, eller når funktionsbetingelserne for  

 institutionen ændres væsentligt, fx ved lovændringer.
 I denne proces af økonomistyringen ligger  

 hovedopgaven primært på resultatstyring.
 2. Ved målfastsættelsen bør der tages  

 udgangspunkt i det lovgrundlag, som gælder for institutionen.  

 Lovgrundlaget er et udtryk for de politiske intentioner på  

 området.
Gennem målfastsættelsesprocessen udledes  

 institutionens målsætninger af lovgrundlaget.
Som eksempel  

 på dette kan nævnes politiets målfastsættelse med  

 udgangspunkt i retsplejelovens bestemmelser, samt opgaver der i henhold til  

 særlovgivningen påhviler politiet.
Institutionens mål skal  

 således afspejle indholdet af lovgrundlaget på en logisk  

 måde, der sikrer, at de fastsatte mål er valide og konsistente  

 med udgangspunktet.
Det er afgørende, at målsætningen  

 falder inden for lovgrundlaget samt sikrer realiseringen heraf.
Hvis dette  

 ikke er tilfældet, er dette et udtryk for, at institutionens  

 målfastsættelse ikke fungerer hensigtsmæssigt.
I  

 værste fald kan institutionen administrere på et mangelfuldt  

 hjemmelsgrundlag.
3. En institutions målfastsættelse  

 afhænger af karakteren af lovgrundlaget for institutionen.
Hvor  

 grundlaget er spredt i mange love mv., består  

 målfastsættelsesprocessen i en aggregering eller sammenskrivning  

 til en konkret og operationel målsætning for institutionen.
Når grundlaget er formuleret i meget abstrakte  

 vendinger, består målsætningsprocessen i en nedbrydning af  

 målsætningen i en række konkrete og operationelle  

 delmålsætninger.
Der skal etableres et mål - middel  

 hierarki.
Det er vigtigt, at dette mål - middel hierarki - er logisk og  

 konsistent, så realiseringen af målsætningen sikres.
Nogle institutioners lovgrundlag er enten  

 ikke-eksisterende eller meget spinkelt.
I sådanne situationer  

 bør institutionen have formuleret et virksomhedsgrundlag, der kan  

 danne udgangspunkt for målfastsættelsesprocessen.
Institutionen  

 bør i en sådan situation arbejde aktivt på at få  

 formaliseret virksomhedsgrundlaget i fx et lovgrundlag.
4. Ved opstillingen af mål og resultatkrav  

 bør institutionen være opmærksom på, om dens egne  

 målsætninger er sammenfaldende med andre institutioners.
Hvis det  

 er tilfældet, bør der indledes et samarbejde med henblik  

 på at undgå konkurrerende dobbelt aktiviteter eller udgifter.
 Er der tale om modsat rettede målsætninger for  

 de to institutioner, bør der ske en afklaring af dette forhold i  

 institutionernes grundlag.
5. Det er institutionens ledelse, der har ansvaret for  

 formulering af mål og resultatkrav.
Ved styringen bør ledelsen  

 opstille anvendelige mål og resultatkrav, så de overordnede  

 politiske mål udmøntes i delmål, der prioriteres og  

 operationaliseres i strategiske handlingsplaner på en enkel og entydig  

 vis.
Antallet af delmål m.m. afhænger af institutionstype og  

 antallet af niveauer i institutionen.
Det er dog væsentligt, at der kun  

 opstilles relativt få og styringsrelevante mål, såfremt  

 disse skal have en styrende effekt.
Et for stort antal mål kan  

 indebære, at overblik og fokus mindskes med risiko for, at målene  

 undermineres.
Tillige bør medarbejderrepræsentanter  

 inddrages ved opstillingen af konkrete resultatkrav, fordi dette medvirker  

 til accept og forståelse.
En metode til at skabe motivation og  

 forpligtelse på indgåede aftaler i relation til medarbejderne er  

 at indføre forskellige incitamentssystemer.
Som et led i styringen i  

 målfastssættelsesprocessen bør det overvejes, om der i den  

 enkelte institution, eller i forholdet mellem institutionen og det  

 overordnede niveau, kan indføres individuelle incitamentssystemer,  

 såsom direktørlønskontrakter og resultatløn.
6. Det er institutionens opgave at gøre mål  

 og resultatkrav målbare, hvad enten disse er kvalitative eller  

 kvantitative.
Det kan fx ske ved opstilling af kvalitetsindeks, fejl- og  

 klageregistrering o.l., der gør det muligt at foretage periodiske  

 bruger- og kvalitetsundersøgelser.
Ved operationelle  

 målsætninger vil opfølgnings- og evalueringsprocesserne  

 således kunne danne basis for fremtidige  

 målfastsættelsesprocesser.
 7. De krav, der kan stilles målfastsættelsen  

 til målene og resultatkravene, fremgår af boks 1.
Boks 1. Målfastsættelsen 8. Målsætningerne i offentlige institutioner  

 kan være talrige, forskellige og omskiftelige, hvorfor opgaven med  

 fastsættelse af mål og resultatkrav ofte er kompleks og dynamisk.  

 Dette nødvendiggør en løbende revurdering af  

 institutionens mål og resultatkrav.
9. Kravene til målfastsættelsesprocessen vil  

 særligt gøre sig gældende, første gang en  

 institution skal fastsætte mål.
I de efterfølgende  

 år vil der således ofte være tale om justeringer i  

 institutionens strategier.
Dette gælder særligt for  

 institutioner, der måtte have indgået resultatkontrakter.
Derfor  

 bør man være opmærksom på, at  

 målsætningerne ikke ændres for hyppigt, idet dette kan  

 indikere, at institutionen er i tvivl om sine målsætninger.
Er  

 institutionens målsætning aldrig ændret, eller er den  

 ændret for adskellige år siden, bør man være  

 opmærksom på, om målsætningen er tidssvarende.
B.
Planlægning 10. I økonomistyring er planlægning den  

 proces, hvor institutionen binder målfastsættelsen sammen med  

 budgetlægningen.
 Hovedformålet med planlægningsprocessen er  

 formulering af mål og resultatkrav i operative aktivitets- og  

 kapacitetstermer, der kan danne grundlag for budgetteringen.
 Da planlægningen af aktivitet og kapacitet skal  

 skabe et grundlag for budgetlægningen, er kvaliteten af  

 planlægningsprocessen afhængig af, om mål og  

 resultatkravene bliver formuleret i målbare kvantitative og kvalitative  

 termer, der entydigt og relevant kan danne grundlag for  

 budgetlægningen.
 11. Planlægningen af aktiviteter omfatter  

 institutionens beslutninger vedrørende tilrettelæggelse af hele  

 produktionsprocessen, så det fastlægges, hvilken mængde og  

 kvalitet af produkter samt ydelser der skal produceres i institutionen.  

 Kapacitetsplanlægningen omfatter institutionens beslutninger  

 vedrørende fremskaffelse af ressourcer og allokeringen heraf,  

 udnyttelsen samt størrelsen af kapaciteten.
 I denne proces af økonomistyringen ligger  

 hovedopgaven således primært på aktivitets- og  

 kapacitetsstyring.
12. Planlægningen af aktiviteter bør som  

 hovedregel tage udgangspunkt i "efterspørgslen" af den eller de  

 aktiviteter, der er en forudsætning for at opfylde  

 målsætningen eller opnå resultaterne.
Derfor bør der  

 som grundlag for aktivitetsplanlægningen løbende indsamles  

 oplysninger om, hvilken efterspørgsel der er efter institutionens  

 aktiviteter.
Da aktivitetsniveauet for mange offentlige aktiviteter vil  

 være demografisk eller konjunkturbestemt, bør dette tillige  

 indgå i institutionens planlægningsgrundlag.
Udgangspunkt for planlægningen kan også  

 være en given kapacitet, med hvilken institutionen skal maksimere  

 aktivitetsniveauet.
I denne situation må det vurderes, om den planlagte  

 aktivitet modsvares af tilstrækkelig kapacitet.
 Et andet vigtigt element, der skal danne baggrund for  

 planlægningen af institutionens aktiviteter, er ydelsernes kvalitet.  

 Til brug for fastlæggelse af kvaliteten bør der indgå  

 oplysninger, som gør det muligt at vurdere kvaliteten af  

 opgaveløsningen, fx i form af fejl- og klageregister.
13. Kapacitetsplanlægningen bør bygge  

 på aktiviteternes enhedsomkostninger.
Disse bør beregnes  

 på grundlag af de regnskabsoplysninger, som institutionen indsamler  

 under tidligere perioders opfølgning, korrigeret for eventuelt  

 ændrede betingelser for driften.
Samtidig bør der indsamles  

 oplysninger om kapacitetens udnyttelsesgrad med henblik på optimering  

 af kapacitetssammensætningen, herunder bør mulighederne for  

 udlicitering overvejes.
 14. I planlægningsprocessen stilles en række  

 krav til styringen, som fremgår af boks 2.
Boks 2. Planlægning 15. Ved decentralisering af planlægningsarbejdet  

 sker der en styrkelse af institutionernes rolle i denne proces af  

 økonomistyringen.
Decentralisering forudsætter også et  

 intensivt samarbejde mellem alle organisatoriske niveauer i institutionerne.  

 Dette samarbejde er i planlægningsprocessen en forudsætning for,  

 at konkurrerende og modsat rettede resultatkrav kan koordineres mellem  

 institutionerne og inden for den enkelte institution.
 16. Et tilfredsstillende forløb af  

 planlægningsprocessen er en forudsætning for, at institutionens  

 mål og resultatkrav på en hensigtsmæssig måde kobles  

 til budgetterne, samt at de efterfølgende processer i  

 økonomistyringen kan opnå den tilstrækkelige kvalitet.  

 Således er nedbrydningen af mål og resultatkrav i dækkende,  

 klare og brugbare aktivitets- og kapacitetstermer en forudsætning for,  

 at institutionen i senere processer af økonomistyringen kan  

 gennemføre tilfredsstillende analyser og vurderinger af den faglige og  

 økonomiske produktion, herunder gennemføre meningsfyldte  

 beregninger af produktivitet og effektivitet.
C.
Budgetlægning 17. I økonomistyringen er budgetlægningen den  

 proces, hvor planlægningens aktivitets- og kapacitetstermer  

 oversættes til finansielle termer.
Ved budgetlægningen  

 forudsættes det derfor, at der i planlægningsprocessen er  

 udarbejdet operationelle planer for institutionens aktiviteter og  

 kapaciteter.
På grundlag af disse planer skal institutionen i  

 budgetlægningsprocessen foretage en forudberegning af de  

 økonomiske konsekvenser af gennemførelsen af disse planer, der  

 herefter indarbejdes i institutionens kontoplan, og danner grundlag for de  

 efterfølgende processer i økonomistyringen.
18. Retningslinjerne for den statslige budgetlægning  

 er fastlagt dels i budgetvejledningen, dels i budgethåndbogen.
Statens  

 budget, finansloven, er grundlaget, hvorpå de enkelte ministre  

 gennemfører økonomistyringen af deres forvaltningsområde.  

 Det er regnskabsvæsenets opgave at bidrage med oplysninger til brug for  

 økonomisk planlægning, styring og kontrol vedrørende  

 aktiviteter på alle niveauer i statsforvaltningen, jf. § 1 i  

 Finansministeriets bekendtgørelse af 20. december 1994 om statens  

 regnskabsvæsen mv.
19. Til brug for budgetlægningen skal der indhentes  

 oplysninger om institutionens produktion og arbejdstilrettelæggelse.  

 Endvidere bygger budgetteringen på kendskab til enhedsomkostningerne,  

 som forudsættes beregnet under økonomistyringens proces for  

 opfølgning.
Det skal bemærkes, at institutionernes aktiviteter  

 og ydelser er meget forskelligartede og betingelserne for at henregne  

 omkostninger til enheder derfor varierer betydeligt.
Nogle institutioner har en egentlig stykproduktion, hvor  

 opgørelsen af stykomkostninger er relativt uproblematiske.
Andre  

 institutioner kan kun opgøre ydelserne i form af samlede projekter,  

 hvor projektniveauet er den mest meningsfyldte basis for  

 omkostningsopgørelse.
Endelig er der institutioner, der primært  

 opstiller en kapacitet, der giver brugeren en sikkerhed for en service, men  

 hvor det ikke giver mening at opgøre antallet af faktiske ydelser.
Det  

 gælder fx for ministerbetjening, hvor man kan opgøre  

 omkostningerne for at opretholde kapacitet, men ikke pr. "betjening" af  

 ministeren.
Afgørende for, hvilken kapacitet der bør  

 budgetteres med, er den forventede udnyttelse af den opstillede  

 kapacitet.
 Endelig bør der i budgetlægningsprocessen  

 opstilles finansielle mål for aktiviteten på alle organisatoriske  

 niveauer i institutionen, ligesom mål fra strategi- og handlingsplaner  

 danner et naturligt grundlag for denne proces.
 20. Institutionen bør have beskrevet et integreret  

 budgetforløb, der sikrer kvaliteten i budgetlægningen.
Budgetlægningen kan ske ved, at der i  

 organisationens enkelte enheder budgetteres for det kommende års  

 aktiviteter.
Det kan enten ske inden for de udmeldte økonomiske rammer  

 eller på grundlag af et fastlagt aktivitetsniveau og enhedsomkostninger  

 per aktivitet.
Hvilken af de to metoder for budgetlægning, der anvendes  

 afhænger af de konkrete budgetteringsforudsætninger.
21. Som et led i budgetlægningen bør det  

 planlægges, hvorledes kontrol- og analyseopgaver udføres.  

 Ligeledes bør det tilrettelægges, hvordan budgetenhederne og  

 deres ledelse fastholdes på ansvaret for, at de tildelte budgetter  

 overholdes og anvendes som forudsat.
Ved uddelegering af budgetansvar til  

 underordnede enheder bør økonomistyringens  

 tilrettelæggelse tilpasses antallet af underordnede enheder,  

 budgetternes størrelse og aktiviteternes karakter.
 Derfor bør institutionen bl.a. have etableret en  

 effektiv budget- og bevillingskontrol, som gør det muligt at  

 gennemføre kontrol- og analyseopgaver, herunder sikre at de tildelte  

 budgetter ikke overskrides/opfyldes.
 Der bør derfor være etableret en systematisk  

 budget- og styringsprocedure med månedlig eller kvartalsvis  

 opfølgning baseret på institutionens bogføring.
Forretningsgangene ved budgetkontrollen bør  

 tilrettelægges, så det er muligt tidligt at opdage og korrigere  

 et uforudset budgetafløb.
Ved tegn på budgetoverskridelse  

 bør der fremkomme advarselssignaler, så der kan foretages  

 justeringer, der sikrer, at budgetter overholdes og aktivitetsniveauet  

 realiseres som forudsat.
Viden om årsagen til eventuelle  

 budgetafvigelser bør gennem opfølgningsproceduren opsamles og  

 anvendes i den fremtidige budgetlægning.
Som et led i institutionens budget- og bevillingsstyring  

 bør der endelig være fastsat klare regler for  

 bevillingsanvendelsen.
Disse omfatter også regler om disponering for  

 (del)bevillinger.
 22. Ved budgetlægningen bør institutionen  

 tilrettelægge en likviditetsstyring med henblik på bl.a. at  

 sikre, at den til enhver tid kan opfylde sine betalingsforpligtelser.  

 Såfremt institutionen ikke er opmærksom herpå, er der  

 risiko for, at den bliver påkrævet rykkergebyrer, strafrente  

 o.l., som indebærer, at staten påføres et unødigt  

 tab.
Som led i likviditetsstyringen skal institutionen udnytte  

 sine informationer om restancer i forbindelse med risikovurdering af  

 debitorer.
Likviditetsstyringen bør også tilstræbe, at  

 kredittiden reduceres, så statens samlede rentetab reduceres.
Likviditetsstyringen omfatter endvidere procedurer, som  

 gør det muligt at analysere eventuelle forskelle mellem de beregnede  

 hensættelser og de faktisk konstaterede tab, samt at der  

 gennemføres periodisk opfølgning på det enkelte  

 engagement og den samlede portefølje.
Dette har dog kun betydning for  

 relativt få institutioner.
 23. De væsentligste krav til  

 budgetlægningsprocessen fremgår af boks 3.
Boks 3. Budgetlægning D.
Gennemførelse og ledelsesmæssig  

 kontrol 24. Denne proces i økonomistyringen, hvor  

 aktiviteterne gennemføres, har til formål at sikre en  

 løbende koordinering af og kontrol med institutionens  

 enkeltaktiviteter, herunder sikre at aktiviteterne gennemføres som  

 planlagt.
25. I denne proces skal der tillige finde en registrering  

 og klassificering sted af informationer om institutionens økonomiske  

 virkelighed.
Regnskabsregistreringen har til formål at sikre en  

 registrering og klassificering af institutionens økonomiske  

 informationer, der kan anvendes til at følge op på om de  

 tidligere delprocesser - målfastsættelse, planlægning,  

 budgetlægning - i økonomistyringen realiseres.  

 Regnskabsregistreringen skal desuden skabe de informationer, som indgår  

 i rapporteringen og danner grundlag for opfølgning og evaluering.
 Selv om finansielle data er grundstammen i registreringen,  

 indbefatter dette også registrering og klassificering af data om  

 fysiske størrelser, såsom aktiviteter og reale økonomiske  

 størrelser.
Opgørelsen af fysiske ressourcer skal have en  

 karakter, så de kan danne grundlag for udarbejdelsen af valide og  

 pålidelige produktivitets- og effektivitetstal fx til  

 finanslovforslagets anmærkninger.
Det forudsætter, at den  

 overvejende del af de samlede driftsudgifter er henført til og fordelt  

 på aktiviteter eller ydelser samt virkninger/effekter i  

 virksomhedsoversigten eller virksomhedsregnskabet.
 26. Til brug for styringen af aktiviteterne, herunder  

 udarbejdelse af produktivitets- og effektivitetsberegninger, har ledelsen  

 bl.a. behov for information om mængden og kvaliteten af produktionen  

 fordelt på aktiviteter.
 Til brug for styringen af institutionens kapacitet  

 bør ledelsen bl.a. registrere information om ressourceforbruget  

 fordelt på aktiviteter, forskelle mellem planlagt og anvendt kapacitet  

 mv.
Da offentlige institutioner ofte er løntunge og har  

 en højtuddannet medarbejderstab, er det væsentligt, at denne  

 kapacitet er genstand for styring.
Institutionen bør derfor registrere  

 informationer om medarbejderne, bl.a. med henblik på at udarbejde  

 analyser om medarbejdersammensætningen, behov for kompetenceudvikling,  

 medarbejdertilfredshed mv.
 Endvidere er det nødvendigt, at der er etableret  

 tidsregistreringssystemer, hvor der finder en registrering af tidsforbrug  

 på afgrænsede aktiviteter sted.
27. En tilfredsstillende løbende koordination og  

 kontrol af en institutions løbende drift forudsætter tillige  

 etableringen af ledelsesinformationssystemer.
Sådanne systemer  

 består af procedurer og forretningsgange, der sikrer, at ledelsen  

 får informationer om de enkelte styringsrelevante områder.
28. Ledelsesinformationssystemer bør løbende  

 kunne registrere forbrug, produktion og målopfyldelse.
Disse  

 registreringer skal om muligt automatisk generere informationer/rapporter om  

 forbrug, produktion, produktivitet og effektivitet til brug for ledelsens  

 styring og opfølgning.
Systemet skal være i stand til at give/udskrive  

 overskuelige og tidstro periodiske (månedlige) rapporter, der på  

 en enkel måde kan forstås af brugerne.
Informationerne skal  

 være relevante, væsentlige og dækkende i forhold til  

 institutionens aktiviteter.
Rapporterne bør vise budget, forbrug til  

 dato og afvigelser på både ressourceforbrug og aktiviteter,  

 herunder angive eventuelle konsekvenser for de kommende perioder, samt give  

 mulighed for årsagsforklaringer på afvigelser.
Den  

 ledelsesmæssige rapportering skal tidsmæssigt fremkomme kort tid  

 efter periodens udgang.
29. Ved tilrettelæggelsen af den  

 ledelsesmæssige opfølgning skal det vurderes, hvilke  

 informationer de enkelte ledelsesmæssige funktioner forudsætter.  

 Ledelsesinformationssystemets indhold, form og detaljeringsgrad skal svare  

 til det valgte økonomistyringskoncept.
Endvidere bør  

 institutionen have procedurer, der sikrer, at ændringer i behovet for  

 ledelsesinformation løbende vurderes, så den  

 ledelsesmæssige rapportering løbende tilpasses eventuelt  

 ændrede styringsbetingelser.
a.
Intern kontrol 30. Det er ledelsens ansvar at etablere og vedligeholde  

 den interne kontrol inden for det økonomiske og regnskabsmæssige  

 område med henblik på at sikre institutionens aktiver,  

 registreringernes pålidelighed, samt at dispositioner foretages i  

 overensstemmelse med de fastsatte regler.
 Den interne kontrol skal ved indbygning af - delvist  

 selvvirkende - foranstaltninger i forretningsgangene, der reducerer risikoen  

 for fejl og tab samt sikre, at aktiviteterne gennemføres som planlagt.  

 Den interne kontrol skal også medvirke til, at  

 ledelsesinformationssystemet fungerer effektivt.
b.
Kvalitetssikring 31. Gennemførelsen og den ledelsesmæssige  

 kontrol omfatter tillige kvalitetssikring af institutionens produktion.  

 Ledelsesinformationssystemet bør derfor omfatte registrering af  

 oplysninger, fx af fejl og klager eller oplysninger tilvejebragt gennem  

 brugerundersøgelser, der gør det muligt at vurdere kvaliteten  

 af opgaveløsningen i forhold til de anvendte ressourcer.
Dette  

  forudsætter etablering af kvalitetsstandarder.
En løbende registrering af fejl og klager  

 bør anvendes til at måle aktiviteternes kvalitet og  

 målopfyldelse.
Denne registrering bør danne grundlag for, at  

 institutionen løbende forbedrer og videre udvikler produkternes  

 kvalitet.
En pålidelig kvalitetssikring forudsætter dog, at  

 institutionens registreringer sker på basis af korrekte  

 opgørelsesmetoder.
 For så vidt angår sagsbehandlende  

 institutioner bør disse løbende rapportere om sagsmængder  

 og faktiske antal ekspederede sager, samt om sagsbehandlingstiden, antal  

 klagesager, omgørelser mv.
 32. Af boks 4 fremgår de hovedkrav, der stilles ved  

 gennemførelse og ledelsesmæssig kontrol.
Boks 4. Gennemførelse og  

 ledelsesmæssig kontrol E.
Regnskabsaflæggelse 33. Kravene til regnskabsaflæggelsen er  

 afhængig af, om der er tale om det eksterne eller det interne regnskab,  

 idet disse regnskabers funktion er forskellige.
a.
Det eksterne regnskab 34. Det eksterne regnskab skal følge de statslige  

 regnskabsregler, der er foreskrevet i lov om statsregnskabet, så  

 institutionens regnskab kan indgå i dette.
Hvis institutionen skal  

 udarbejde virksomhedsregnskab, skal retningslinjerne herfor efterleves.
 Regnskabsaflæggelsen skal derfor  

 tilrettelægges med henblik på, at imødekomme de  

 bestemmelser og krav, der til enhver tid må fremgår af  

 statsregnskabsloven samt regler mv. for udarbejdelsen af  

 virksomhedsregnskaber.
b.
Det interne regnskab 35. Det interne regnskab skal tilgodese de  

 styringsformål, som institutionerne har fastlagt i sit  

 økonomistyringskoncept.
Regnskabet skal derfor tilrettelægges, så det  

 er muligt at beregne produktivitet og effektivitet.
Endvidere bør det  

 interne regnskabsvæsen kunne generere oplysninger om omkostninger ved  

 egenproduktion, som kan anvendes ved afgørelsen af, om der skal  

 foretages udlicitering eller ej.
 36. Hovedkravene til regnskabsaflæggelse  

 fremgår af boks 5.
Boks 5. Regnskabsaflæggelse F.
Opfølgning og rapportering 37. Denne proces af økonomistyringen har til  

 formål at sikre, at de regnskabsmæssige registreringer i  

 regnskabs- og statistiksystemer bearbejdes, analyseres og rapporteres til  

 ledelsen, og at disse danner grundlag for ledelsens beslutninger om  

 institutionens fremtidige målfastsættelse og  

 planlægning.
 38. Det er ledelsens opgave og ansvar, at der foretages  

 såvel en løbende som en årlig sammenfattende  

 resultatopfølgning på alle væsentlige områder.  

 Ledelsen skal derfor tilrettelægge en struktur og etablere procedurer,  

 der gør det muligt at foretage opfølgning, samt have etableret  

 procedurer for eventuelle justeringer af mål/resultatkrav.
Opfølgningen kan fx foregå inden for de  

 strukturelle rammer af en intern revision eller gennem etableringen af en  

 controllerenhed.
Den interne rapportering af regnskabsmæssige  

 registreringer til brug for opfølgningen, der bør ske med  

 passende hyppighed, kan ske gennem ledelsesinformationssystemet, der  

 forudsættes etableret til brug for den løbende koordination og  

 kontrol af institutions løbende drift.
39. Selve opfølgningen består af en  

 sammenholdelse af den opnåede aktivitet, produktivitet og effektivitet  

 med de opstillede mål samt budgetter.
Dertil kommer, at det under  

 opfølgningen er væsentligt, at der foretages en  

 fyldestgørende analyse af sammenhængen mellem institutionens  

 faglige og økonomiske resultatkrav.
Som et led i disse analyser  

 bør der gennemføres produktivitetsberegninger, som  

 forudsætter, at der foreligger egnede registreringer over  

 tidsanvendelsen inden for institutionen.
Analyserne af sammenhængen mellem institutionens  

 faglige og økonomiske produktion er en betingelse for at vurdere, om  

 institutionen løser eller har løst sine opgaver  

 tilfredsstillende, herunder om institutionen har eller har haft en  

 tilfredsstillende produktivitet og målopfyldelsesgrad mv.
Analyser af  

 denne karakter er derfor en forudsætning for, at der kan etableres et  

 vurderingsgrundlag for, om institutionens strategi- og handlingsplaner,  

 budgetter mv. skal justeres, samt hvilke initiativer der skal tages for  

 eventuelt at forbedre den faglige og økonomiske produktion.
Opfølgningen består tillige af en vurdering  

 af personalenormeringen i forhold til de leverede ydelser og opnåede  

 resultater, så organisationen til en hver tid har en  

 hensigtsmæssig personalestruktur.
Dette indebærer, at  

 opfølgningen kan medføre justeringer i organisationens  

 funktioner og organisatoriske/personalemæssige sammensætning.
40. For så vidt angår rapporteringen udadtil,  

 dvs. den eksterne rapportering om, hvorvidt de opstillede mål og  

 resultatkrav er nået, kan denne hensigtsmæssigt ske i et  

 virksomhedsregnskab.
Normalt er statsinstitutionernes regnskaber  

 udgiftsbaseret.
Vælges et omkostningsbaseret virksomhedsregnskab  

 bør institutionen begrunde behovet herfor.
For visse institutioner med  

 meget store anlægsudgifter kan der således være gode grunde  

 til at opgøre resultatanalysen omkostningsbaseret, idet  

 opgørelsen i virksomhedsregnskabet da vil give et mere retvisende  

 billede af årets faktiske produktion i forhold til omkostningerne.  

 Når en institution vælger at udarbejde et omkostningsbaseret  

 virksomhedsregnskab, forudsættes det, at der "bygges" en klar og  

 entydig "bro" tilbage til bevillingsafregningen og dermed til  

 bevillingslovene og statsregnskabet.
Virksomhedsregnskabet er et velegnet  

 instrument til kommunikation af målopfyldelse og resultater til  

 bevillingsmyndighederne samt til statsrevisorerne og Rigsrevisionen.
Statslige institutioner skal tillige afgive  

 regnskabsmæssige forklaringer på afvigelser mellem regnskabs- og  

 bevillingstal.
Forklaringerne skal særlig redegøre for  

 baggrunden for aktivitetsændringer, der har betinget henholdsvis  

 overskridelser eller et mindreforbrug.
Ved bevillingsopfølgning skal  

 institutionen tillige særligt følge op på  

 gennemførelsen af en evt. flerårig budgetaftale fra  

 institutionens og departementets side.
 Foreligger der en resultatkontrakt, er denne normalt et  

 velegnet grundlag for den overordnede opfølgning på  

 området.
 41. I boks 6 er givet en oversigt over de  

 væsentligste elementer i opfølgning og rapportering under god  

 statslig økonomistyring.
Boks 6. Opfølgning og  

 rapportering G.
Evaluering 42. Evalueringen er den afsluttende proces i  

 økonomistyringen, hvor institutionen foretager en systematisk  

 videnindsamling om virkning og konsekvenser af den gennemførte  

 økonomistyring med henblik på en praktisk anvendelse heraf i  

 institutionens fremtidige økonomistyring.
Evalueringer  

 muliggør, at den indsamlede viden kan holdes op imod eller  

 sammenlignes med kriterier, der er fastlagt i  

 målfastsættelsesprocessen.
Evalueringen har således til formål at vurdere  

 effektiviteten af institutionens styring af aktiviteter, kapaciteter samt den  

 finansielle styring til opfyldelse af de opstillede resultater.
Evalueringen  

 vil derfor primært etablere en kobling mellem målsætningen  

 og effekten af den gennemførte aktivitet.
Delprocessen evaluering gennemføres med en  

 række års mellemrum afhængig af den pågældende  

 aktivitets karakter.
Det er væsentligt, at den pågældende  

 institutions aktiviteter har haft den fornødne tid til at vise den  

 tilsigtede effektivitet.
 43. Når institutionen gennemfører en  

 evaluering af økonomistyringens konsekvenser og virkninger, skal der  

 sondres mellem tilsigtede og utilsigtede virkninger af styringen.
Hvis virkningen viser sig at leve op til de i  

 målfastsættelsen opstillede kriterier, er der tale om en  

 tilstræbt effekt.
Lever virkningen ikke op til de opstillede kriterier,  

 men findes ønskværdig efter institutionens opfattelse, betegnes  

 virkningen som en positiv sideeffekt.
Lever virkningen ikke op til de  

 opstillede kriterier, er der tale om en negativ bivirkning.
 Ved evalueringen skal institutionen tillige vurdere, om  

 effekten er en konsekvens af ressourceindsatsen og den gennemførte  

 aktivitet, eller om effekten er et resultat af forhold, der ikke kan  

 tilskrives økonomistyringen, fx udefra kommende forhold.
 44. Resultaterne af evalueringen bør anvendes af  

 institutionen til at omformulere de resultatmål, der fastsættes i  

 målfastsættelsesprocessen.
 45. Af boks 7 fremgår kravene til  

 evalueringsprocessen.
