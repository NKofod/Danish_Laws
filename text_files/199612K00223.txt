Nr LSF 223 Forslag til Lov om pulje til grøn beskæftigelse Fremsat af miljø- og energiministeren (Svend Auken) den 15. april 1997 Vedtaget ved tredjebehandling den 16. maj 1997 Lov nr. 434 af 10/06/1997 § 1. Puljen til grøn beskæftigelse har til formål at forbedre  

 miljøet ved at fremme skabelsen af nye arbejdspladser inden for miljøområdet.
§ 2. Tilskud kan gives til konkrete miljøinitiativer i lokalt regi  

 bl.a. inden for områderne byøkologi, trafik, vedvarende energi,  

 energibesparelser, vandbesparelser, kloakrenovering, genanvendelse,  

 økologiske fødevarer og naturgenopretning.
Der kan endvidere ydes tilskud til  

 udviklingsprojekter, rådgivning, information, kompetenceopbygning og  

 koordinerende funktioner samt til aktiviteter, som indgår i en amtskommunes  

 eller en kommunes bidrag til en udvikling, der kan nedsætte  

 forureningsniveauet og mindske ressourceforbruget (lokal agenda  

 21-virksomhed), jf. dog stk. 2 og 4.
Stk. 2. Der kan ikke ydes tilskud til projekter inden for  

 transport-, landbrugs- og fiskerisektorerne samt stål-, skibsbygnings- og  

 kulindustrien.
Der kan ikke ydes tilskud til eksportfremmende projekter.
 Stk. 3. Tilskud kan ydes til foreninger, organisationer,  

 offentlige myndigheder, virksomheder og enkeltpersoner.
 Stk. 4. Tilskud kan ikke overstige de af Europa-Kommissionen til  

 enhver tid fastsatte beløbsgrænser for støtteordninger i Kommissionens  

 meddelelser om støtteordninger, der ikke skal anmeldes til Kommissionen,  

 fordi støttebeløbet ikke antages at ville medføre nogen mærkbar påvirkning af  

 samhandelen og konkurrencen mellem medlemslandene af Fællesskabet (de  

 minimis-støtteordninger). Dette gælder dog ikke for tilskud til foreninger,  

 organisationer og offentlige myndigheder, når tilskuddet ikke ydes til  

 virksomheder drevet af disse.
 Stk. 5. Der kan gives tilskud til hel eller delvis dækning af  

 udgifterne ved de i stk. 1 nævnte aktiviteter, herunder til  

 anlægsinvesteringer.
 § 3. Miljø- og energiministeren bemyndiges til at fastsætte regler  

 om, at der kan ydes tilskud, der ikke er underlagt begrænsningerne i § 2,  

 stk. 2 og 4.
 Stk. 2. Ved udstedelse af regler efter stk. 1 kan ministeren  

 fastsætte en beløbsramme ud af den samlede pulje til ydelse af tilskud efter  

 stk. 1.
 § 4. Til de nævnte formål kan der årligt afsættes en bevilling på  

 finansloven (puljen til grøn beskæftigelse).
Stk. 2. Puljen til grøn beskæftigelse kan herudover modtage midler  

 fra anden side.
Tilsagnsrammen og udbetalingsbevillingen kan reguleres i  

 overensstemmelse hermed.
Stk. 3. Beløb, der ikke anvendes i et finansår, kan videreføres  

 til følgende finansår.
Uudnyttet tilsagnsramme kan videreføres til følgende  

 finansår.
Stk. 4. Annullerede tilsagnsbeløb og tilbagebetalte tilskud kan  

 genanvendes inden for puljens formål.
Tilsagnsrammen og  

 udbetalingsbevillingen vil på forslag til tillægsbevillingslov blive forhøjet  

 svarende til tilbagebetalingerne, idet der ikke ved budgetteringen er  

 forudsat tilbagebetalinger.
 Stk. 5. Administrations- og sekretariatsudgifter, herunder  

 udgifter til information om og evaluering af ordningen, afholdes af  

 bevillingen.
 § 5. Miljø- og energiministeren nedsætter en bestyrelse på 3  

 medlemmer, der træffer afgørelse i sager om tilskud i henhold til § 2 og § 3.
Stk. 2. Bestyrelsens medlemmer beskikkes for to år.
Afgår et  

 medlem inden beskikkelsesperiodens udløb, foretages nybeskikkelse kun for den  

 resterende del af beskikkelsesperioden.
Miljø- og energiministeren udpeger en  

 formand blandt medlemmerne af bestyrelsen.
Stk. 3. Bestyrelsen aflægger årligt regnskab og beretning for  

 miljø- og energiministeren.
Ministeren kan fastsætte nærmere bestemmelser for  

 regnskabsaflæggelsen.
Stk. 4. Bestyrelsen kan afsætte delpuljer til særlige grupper af  

 projekter og delegere beslutningskompetencen til andre kompetente organer for  

 disse delpuljer, herunder til private organisationer m.v.
Der kan af den i §  

 4, stk. 1, nævnte bevilling ydes tilskud til hel eller delvis dækning af  

 udgifterne ved administration af og information om sådanne puljer.
 Stk. 5. Miljø- og energiministeren fastsætter regler om adgang til  

 klage over afgørelser om tilskud truffet af myndigheder og private  

 organisationer m.v., som udøver beslutningskompetence ved delegation efter  

 stk. 4. Miljø- og energiministeren kan i den forbindelse fastsætte regler om,  

 at afgørelser om tilskud truffet af en offentlig myndighed i medfør af stk. 4  

 ikke kan indbringes for bestyrelsen eller anden administrativ myndighed.
 Stk. 6. Sekretariatsbetjeningen af bestyrelsen varetages af Miljø-  

 og Energiministeriet.
 Stk. 7. Miljø- og energiministeren kan fastsætte nærmere  

 bestemmelser om bestyrelsens virksomhed.
 § 6. Bestyrelsen kan give tilsagn om tilskud ud over finansåret og  

 om hel eller delvis forudbetaling.
 Stk. 2. Bestyrelsen kan stille krav om, at tilskuddet anvises til  

 konto i bank eller andet pengeinstitut.
 § 7. Bestyrelsens afgørelser kan ikke indbringes for miljø- og  

 energiministeren eller anden administrativ myndighed.
 § 8. Miljø- og energiministeren kan fastsætte nærmere regler for  

 administration af puljen, herunder om ansøgningernes indhold, bortfald af  

 afgivne tilsagn, tilbagebetaling af tilskud i visse tilfælde, regnskaber,  

 revision samt tilsyn og kontrol.
 Stk. 2. Miljø- og energiministeren kan fastsætte regler for,  

 hvilke hovedtyper af aktiviteter og initiativer der i særlig grad skal søges  

 støttet med puljens midler, samt hvor stor en del af puljens midler der skal  

 anvendes til disse hovedtyper af aktiviteter og initiativer.
 Stk. 3. For delpuljer, som afsættes efter regler fastsat efter  

 stk. 2, finder § 5, stk. 4, tilsvarende anvendelse.
 § 9. Enhver, der modtager tilskud efter denne lov, er forpligtet  

 til at oplyse om overholdelse af vilkår for tilskud og skal endvidere efter  

 anmodning herom meddele Miljø- og Energiministeriet enhver oplysning, der har  

 betydning for modtagelsen af tilskud samt for vurdering af projektets  

 betydning for miljø og beskæftigelse.
 § 10. Miljø- og Energiministeriet eller personer, der af  

 ministeriet bemyndiges hertil, har til enhver tid mod legitimation uden  

 retskendelse adgang til besigtigelse af det støttede projekt og til gennemsyn  

 af regnskabsmateriale samt til konstatering af aktivers tilstedeværelse og  

 aktiviteternes gennemførelse.
 Stk. 2. Politiet yder i fornødent omfang bistand hermed.
 Stk. 3. Miljø- og energiministeren kan efter aftale med  

 justitsministeren fastsætte nærmere regler om adgang til besigtigelse efter  

 stk. 1.
 § 11. Medmindre højere straf er forskyldt efter anden lovgivning,  

 straffes med bøde den, der afgiver urigtige eller vildledende oplysninger  

 eller undlader at afgive oplysninger efter § 9.
 Stk. 2. I regler, der udstedes i medfør af denne lov, kan der  

 fastsættes straf i form af bøde for overtrædelse af reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 12. Loven træder i kraft dagen efter bekendtgørelsen i  

 Lovtidende.
 § 13. Loven gælder ikke for Færøerne og Grønland.
Oprindeligt fremsat forslag § 1. Puljen til grøn beskæftigelse har til formål at forbedre  

 miljøet ved at fremme skabelsen af nye arbejdspladser indenfor miljøområdet.
§ 2. Tilskud kan gives til konkrete miljøinitiativer i lokalt regi  

 bl.a. indenfor områderne byøkologi, trafik, vedvarende energi,  

 energibesparelser, vandbesparelser, kloakrenovering, genanvendelse,  

 økologiske fødevarer og naturgenopretning.
Der kan endvidere ydes tilskud til  

 udviklingsprojekter, rådgivning, information, kompetenceopbygning,  

 koordinerende funktioner samt til lokal agenda 21-virksomhed, jf. dog stk. 2  

 og 4.
Stk. 2. Der kan ikke ydes tilskud til projekter indenfor  

 transport-, landbrugs- og fiskerisektorerne, samt stål-, skibsbygnings- og  

 kulindustrien.
Der kan ikke ydes tilskud til eksportfremmende projekter.
 Stk. 3. Tilskud kan ydes til foreninger, organisationer,  

 offentlige myndigheder, virksomheder og enkeltpersoner.
Stk. 4. Tilskud kan ikke overstige de af Europa-Kommissionen til  

 enhver tid fastsatte beløbsgrænser for støtteordninger i Kommissionens  

 meddelelser om de minimis støtteordninger.
Dette gælder dog ikke for tilskud  

 til foreninger, organisationer og offentlige myndigheder, medmindre  

 tilskuddet ydes til virksomheder drevet af disse.
 Stk. 5. Der kan gives tilskud til hel eller delvis dækning af  

 udgifterne ved de i stk. 1 nævnte aktiviteter, herunder til  

 anlægsinvesteringer.
 § 3. Miljø- og energiministeren bemyndiges til at fastsætte regler  

 om, at der kan ydes tilskud, der ikke er underlagt begrænsningerne i § 2,  

 stk. 2 og stk. 4.
 Stk. 2. Ved udstedelse af regler efter stk. 1 kan ministeren  

 fastsætte en beløbsramme ud af den samlede pulje til ydelse af tilskud efter  

 stk. 1.
 § 4. Til de nævnte formål kan der årligt afsættes en bevilling på  

 finansloven (Puljen til grøn beskæftigelse).
Stk. 2. Puljen til grøn beskæftigelse kan herudover modtage midler  

 fra anden side.
Tilsagnsrammen og udbetalingsbevillingen kan reguleres i  

 overensstemmelse hermed.
Stk. 3. Beløb, der ikke anvendes i et finansår, kan videreføres  

 til følgende finansår.
Uudnyttet tilsagnsramme kan videreføres til følgende  

 finansår.
Stk. 4. Annullerede tilsagnsbeløb og tilbagebetalte tilskud kan  

 genanvendes inden for puljens formål.
Tilsagnsrammen og  

 udbetalingsbevillingen vil på forslag til tillægsbevillingslov blive forhøjet  

 svarende til tilbagebetalingerne, idet der ikke ved budgetteringen er  

 forudsat tilbagebetalinger.
 Stk. 5. Administrations- og sekretariatsudgifter, herunder  

 udgifter til information om og evaluering af ordningen, afholdes af  

 bevillingen.
 § 5. Miljø- og energiministeren nedsætter en bestyrelse på 3  

 medlemmer, der træffer afgørelse i sager om tilskud i henhold til § 2 og § 3.
Stk. 2. Bestyrelsens medlemmer beskikkes for to år.
Afgår et  

 medlem inden beskikkelsesperiodens udløb, foretages nybeskikkelse kun for den  

 resterende del af beskikkelsesperioden.
Miljø- og energiministeren udpeger en  

 formand blandt medlemmerne af bestyrelsen.
Stk. 3. Bestyrelsen aflægger årligt regnskab og beretning for  

 Miljø- og energiministeren.
Ministeren kan fastsætte nærmere bestemmelser for  

 regnskabsaflæggelsen.
Stk. 4. Bestyrelsen kan afsætte delpuljer til særlige grupper af  

 projekter og delegere beslutningskompetencen til andre kompetente organer for  

 disse delpuljer.
Der kan af den i § 4, stk. 1, nævnte bevilling ydes tilskud  

 til hel eller delvis dækning af udgifterne ved administration af og  

 information om sådanne puljer.
 Stk. 5. Miljø- og energiministeren fastsætter regler om adgang til  

 klage over afgørelser om tilskud truffet af myndigheder og private  

 organisationer mv., som udøver beslutningskompetance ved delegation efter  

 stk. 4.
 Stk. 6. Sekretariatsbetjeningen af bestyrelsen varetages af Miljø-  

 og Energiministeriet.
 Stk. 7. Miljø- og energiministeren kan fastsætte nærmere  

 bestemmelser om bestyrelsens virksomhed.
 § 6. Bestyrelsen kan give tilsagn om tilskud udover finansåret og  

 om hel eller delvis forudbetaling.
 Stk. 2. Bestyrelsen kan stille krav om, at tilskuddet anvises til  

 konto i bank eller andet pengeinstitut.
 § 7. Bestyrelsens afgørelser kan ikke indbringes for miljø- og  

 energiministeren eller anden administrativ myndighed.
 § 8. Miljø- og energiministeren kan fastsætte nærmere regler for  

 administration af puljen, herunder om ansøgningernes indhold, bortfald af  

 afgivne tilsagn, tilbagebetaling af tilskud i visse tilfælde, regnskaber,  

 revision samt tilsyn og kontrol.
 Stk. 2. Miljø- og energiministeren kan fastsætte regler for,  

 hvilke hovedtyper af aktiviteter og initiativer, der i særlig grad skal søges  

 støttet med puljens midler, samt hvor stor en del af puljens midler, der skal  

 anvendes til disse hovedtyper af aktiviteter og initiativer.
 Stk. 3. For delpuljer, som afsættes efter regler fastsat efter  

 stk. 2, finder § 5, stk. 4 tilsvarende anvendelse.
 § 9. Enhver, der modtager tilskud efter denne lov, er forpligtet  

 til at oplyse om overholdelse af vilkår for tilskud, og skal endvidere efter  

 anmodning herom meddele Miljø- og Energiministeriet enhver oplysning, der har  

 betydning for modtagelsen af tilskud samt for vurdering af projektets  

 betydning for miljø og beskæftigelse.
 § 10. Miljø- og Energiministeriet eller personer, der af  

 ministeriet bemyndiges hertil, har til enhver tid mod legitimation uden  

 retskendelse adgang til besigtigelse af det støttede projekt og til gennemsyn  

 af regnskabsmateriale samt til konstatering af aktivers tilstedeværelse og  

 aktiviteternes gennemførelse.
 Stk. 2. Politiet yder i fornødent omfang bistand hermed.
 Stk. 3. Miljø- og energiministeren kan efter aftale med  

 justitsministeren fastsætte nærmere regler om adgang til besigtigelse efter  

 stk. 1.
 § 11. Medmindre højere straf er forskyldt efter anden lovgivning,  

 straffes med bøde den, der afgiver urigtige eller vildledende oplysninger  

 eller undlader at afgive oplysninger efter § 9.
 Stk. 2. I regler, der udstedes i medfør af denne lov, kan der  

 fastsættes straf i form af bøde for overtrædelse af reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 12. Loven træder i kraft dagen efter bekendtgørelsen i  

 Lovtidende.
 § 13. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Lovforslagets baggrund og formål Med det foreliggende lovforslag ønsker regeringen at udmønte den på  

 finansloven afsatte bevilling til grøn beskæftigelse.
Formålet med puljen til  

 grøn beskæftigelse er at fremme lokale initiativer til forbedring af miljøet  

 gennem skabelse af grønne arbejdspladser, dvs. arbejdspladser inden for  

 områder med et betydeligt miljømæssigt indhold.
Ordningen tilsigter  

 fortrinsvis skabelse af varige arbejdspladser, idet der dog også vil være  

 mulighed for midlertidige ansættelser, der kan frigøre nuværende ansatte til  

 miljøarbejde.
I særlige tilfælde vil der kunne ydes tilskud til projekter,  

 der ikke har permanent karakter og hvor der kun midlertidigt skabes  

 arbejdspladser, herunder puljejobs, men hvor den miljømæssige effekt vurderes  

 at være høj.
 Mulige ansøgere til puljen er foreninger omfattende bl.a. boligforeninger,  

 græsrodsbevægelser mv., organisationer omfattende bl.a. faglige  

 organisationer, miljøorganisationer mv., offentlige myndigheder omfattende  

 bl.a. statslige, amtslige eller kommunale myndigheder, virksomheder  

 omfattende bl.a. aktieselskaber, anpartsselskaber, fonde mv., samt  

 enkeltpersoner.
Formålet med tilskud er at fremme skabelsen af varige grønne  

 arbejdspladser, hvorfor der hovedsageligt vil blive ydet tilskud til  

 igangsætning af projekter, der på længere sigt vurderes at være økonomisk  

 bæredygtige.
Det vil være fremmende for imødekommelse af en ansøgning, at der  

 sker væsentlig medfinansiering fra ansøgers side.
Der vil ikke blive ydet  

 tilskud til projekter, der har til formål, at ansøger kan leve op til  

 myndighedskrav og lignende beslutninger.
 Loven skelner mellem tilskud, der kan ydes uden at skulle anmeldes til  

 EuropaKommissionen, fordi støtten opfylder de af Kommissionen fastsatte krav  

 til anmeldelsesfri statsstøtte, og godkendelsespligtig støtte, som Miljø- og  

 energiministeren bemyndiges til at udstede regler om.
Tilskud, der gives under de minimis støtteordningen, er underlagt  

 Kommissionens meddelelser herom (note: seneste meddelelse fra Kommissionen af  

 6. marts 1996 om de minimis støtteordninger, EFT 1996 C 68/9). Det maksimale  

 samlede tilskudsbeløb, som en tilskudsmodtager kan modtage, er af  

 Europa-Kommissionen på nuværende tidspunkt fastsat til 100.000 ECU over en  

 periode på 3 år, der begynder ved udbetalingen af den første de minimis  

 støtte.
Dette maksimumsbeløb omfatter al støtte, der ydes som de  

 minimisstøtte, og berører ikke tilskudsmodtagerens mulighed for at opnå anden  

 støtte, der ydes tilskudsmodtageren i henhold til ordninger, der er godkendt  

 af Europa-Kommissionen.
Det er ikke muligt under de minimisordningen at give tilskud til følgende  

 sektorer: Transport, landbrug og fiskeri samt skibsbygnings-, kul- og  

 stålindustri, da disse sektorer er undergivet særlige regler om statsstøtte.  

 Landbrugssektoren omfatter tillige forarbejdning af landbrugsprodukter.
Den  

 nærmere afgrænsning af sektorerne afhænger af Kommissionens praksis, herunder  

 de af Kommissionen udstedte meddelelser.
Endvidere kan der ikke gives tilskud  

 til eksportstøtte.
Miljø- og energiministeren kan udstede regler om tilskudsordninger, der  

 ikke falder ind under de minimis støtteordningen og derfor ikke er underlagt  

 begrænsningerne heri.
Miljø- og energiministeren kan således, indenfor  

 rammerne af EU's statsstøtteregler, fastsætte regler om tilskud udover det i  

 § 2 nævnte maksimumsbeløb til sektorer indenfor lovens formålsbestemmelse om  

 grøn beskæftigelse.
Regler om tilskud fastsat efter denne bemyndigelse skal  

 notificeres og godkendes af Europa-Kommissionen, før de kan træde i kraft.
 Indenfor de fastsatte rammer kan der ydes tilskud indenfor følgende  

 områder:
a.
Byøkologi hvorved der med udgangspunkt i målsætninger om miljømæssig og  

 økologisk bæredygtighed tages initiativer i relation til byerne og  

 bymiljøerne, herunder også mindre byer i landdistrikterne, vedrørende  

 ressourceforbrug og miljøbelastning, f.eks. grønne spildevandsløsninger, samt  

 naturindhold, herunder friarealforbedringer og etablering af grønne områder i  

 boligområder, indpasning af »vild natur« i bymiljøerne mv.
b.
Trafik omfatter bl.a. tilskud til realisering af kommunale trafik- og  

 miljøhandlingsplaner, herunder bl.a. projekter, der styrker cykeltrafikken  

 (anlæg af cykelstier, etablering af parkeringsfaciliteter, cykeludlejning  

 etc.), facadeisolering af støjramte boliger samt oplysnings- og  

 formidlingsvirksomhed.
c.
Vedvarende energi kan bl.a. omfatte projekter, der udspringer af  

 Regeringens energihandlingsplaner, herunder projektet om at yde støtte til en  

 dansk ø, der overgår til udelukkende at være forsynet med vedvarende energi,  

 udredningsprojekter til indvinding af gas fra lossepladser med henblik på  

 elproduktion, kapacitetsforøgelser gennem installation af solvarmeanlæg,  

 udskiftning af eksisterende vindmøller med større samt øget anvendelse af  

 biomasse.
d.
Energibesparelser omfatter bl.a. projekter, der gennem tekniske,  

 organisatoriske, adfærdsændrende og informationsmæssige foranstaltninger  

 fremmer energibesparelser, herunder fx projekter, der kan reducere  

 energiforbruget i offentligt og privat regi.
e.
Vandbesparelser omfatter bl.a. projekter, der gennem tekniske,  

 organisatoriske, adfærdsændrende og informationsmæssige foranstaltninger  

 fremmer vandbesparelser, herunder f.eks. projekter med henblik på reduktion  

 af vandforbrug i offentligt og privat regi, ledningsrenovering, herunder  

 lækagesøgning, samt udviklingsprojekter.
f.
Kloakrenovering omfatter bl.a. projekter, der har til formål at løse  

 kapacitetsproblemer, projekter, der kan begrænse spildevandet til  

 ledningsnettet, ledningsrenovering, herunder lækagesøgning, samt  

 udviklingsprojekter.
g.
Genanvendelse omfatter bl.a. genanvendelse af organisk affald, øget  

 kildeindsamling af papir/pap fra private hustande, konsulenttjeneste i  

 forbindelse med indførelse af indsamlingssystemer for genanvendelige  

 materialer, herunder byggematerialer og produkter, samt genanvendelse af  

 emballage fra pesticider, af trawl og garn fra fiskeri mv.
 h. Økologiske fødevarer kan bl.a. omfatte cateringvirksomhed, uddannelse  

 af kantinepersonale mv. og oprettelse af økologiske skolehaver.
i.
Naturgenopretning mv. omfatter bl.a. projekter inden for (1)  

 naturbevaring, herunder naturpleje, såsom etablering af grønne områder og  

 stisystemer, og naturgenopretning til gavn for såvel flora og fauna som de  

 landskabelige værdier, ligesom der vil kunne ydes tilskud til forsøg med  

 informationsprojekter mv. vedr. afværgeforanstaltninger i forbindelse med  

 vildtskader forårsaget af f.eks. gæs og svaner, (2) vandløbsrestaureringer,  

 (3) skovtilplantning, (4) projekter til forbedring af friluftslivet, samt  

 projekter til (5) forbedring og formidling af kulturmiljøet, jf.
Miljø- og  

 energiministerens redegørelse af 21. november 1995 om kulturmiljøområdet.
 Der kan endvidere ydes tilskud til tværgående projekter, der sigter mod at  

 reducere den miljømæssige belastning fra virksomheder og institutioner, bl.a.  

 til projekter vedr. ansættelse af miljømedarbejdere i virksomheder og  

 institutioner, ansættelser der kan frigøre nuværende medarbejdere til  

 miljøarbejde, samt ansættelse af medarbejdere i lokale netværk til udbygning  

 af miljøarbejdet.
 Det tilstræbes, at projekter inden for alle områder fremmes, dog således  

 at bestyrelsen i samarbejde med sekretariatet udarbejder en overordnet  

 programbeskrivelse, der bl.a. beskriver emner inden for de enkelte områder,  

 som i de første to år vil nyde særligt fremme.
I vægtningen af projekterne vil oprettelse af nye arbejdspladser samt  

 projekternes miljøeffekt blive tillagt væsentlig betydning.
Der kan i  

 fornødent omfang stilles krav om, at der skal foretages en vurdering af  

 arbejdsmiljøkonsekvenser af projekterne.
Midlerne skal hovedsageligt anvendes til lokale projekter til skabelse af  

 grønne arbejdspladser.
Der kan ydes tilskud til såvel anlægs- som  

 driftudgifter, herunder til lønninger.
Endvidere kan ydes tilskud til  

 udviklingsprojekter, rådgivning, information, kompetenceopbygning samt  

 koordinerende funktioner, der ikke nødvendigvis er lokalt forankret, herunder  

 etablering og gennemførelse af kortvarige økologiuddannelsesforløb for by- og  

 boligforvaltere.
 Projekter, der udspringer af lokal agenda 21 (jf. kapitel 28 i Agenda  

 21-handlingsplanen vedtaget på FN's konference om miljø og udvikling i 1992)  

 samt kvarterløftprojekter godkendt af Regeringens byudvalg skal nyde fremme.
 Ved administrationen af og information om ordningen vil der blive lagt  

 vægt på at etablere en så vidt muligt veldefineret afgrænsning af ordningen i  

 forhold til andre statslige tilskudsordninger.
Det foreslås, at puljen administreres af en bestyrelse på 3 personer, der  

 træffer afgørelse i sager om tilskud.
Bestyrelsen udpeges for 2 år ad gangen.
 Der er i lovforslaget lagt op til, at bestyrelsen og Miljø- og  

 energiministeren kan afsætte delpuljer til særlige grupper af projekter, og  

 at bestyrelsen kan træffe beslutning om, at den bevillingsmæssige kompetence  

 for sådanne delpuljer kan overdrages til andre kompetente organer.  

 Bestemmelserne er indsat for at åbne mulighed for at understøtte samlede og  

 koordinerede indsatser indenfor særlige støtteværdige områder.
2. Lovforslagets økonomiske og administrative konsekvenser Miljø- og Energiministeriet har ansvaret for sekretariatsbetjening af  

 bestyrelsen.
På finanslov for 1997 er afsat 125 mill. kr.
I årene 1998-2000  

 er afsat årligt 60 mill. kr.
Bevillingerne er opført på finansloven under §  

 35.11.35. Pulje til lokale initiativer til grøn beskæftigelse.
 Administrationsudgifterne vil ca. andrage (årligt):
 Der forventes ansat 4 - 5 årsværk til sekretariatsfunktionen.
Administrative udgifter, herunder lønsum, samt udgifter til information og  

 evaluering mv., afholdes af puljen.
Udgifterne optages på forslag til lov om  

 tillægsbevilling via overførsel til den institution, som skal forestå  

 sekretariatsbetjeningen.
Der kan umiddelbart ske forhøjelse af lønsumsrammen.
 De bevillingsmæssige ændringer, der følger af denne lov, vil blive  

 udmøntet ved aktstykke, hvor tilskudsordningen gennem overførsel af  

 bevillingerne fra § 35.11.35. vil blive indplaceret under et nyoprettet  

 hovedkontonummer under § 23. Miljø- og Energiministeriet  

 (Reservationsbevilling). Den nye hovedkonto vil blive omfattet af  

 tekstanmærkning 1 under § 23. Miljø- og Energiministeriet.
 Lovforslaget medfører ikke administrative eller økonomiske konsekvenser  

 for amter og kommuner.
3. Lovforslagets erhvervsøkonomiske konsekvenser Da tilskud blandt andet kan ydes til erhvervsvirksomheder, må det  

 vurderes, at de samlede erhvervsøkonomiske konsekvenser vil være positive,  

 herunder ikke mindst som følge af virksomhedernes muligheder for gennem  

 ansættelse af miljømedarbejdere at kunne blive introduceret til miljøledelse  

 og mere miljørigtige fremgangsmåder.
Der er på nuværende tidspunkt ikke tilstrækkeligt erfaringsgrundlag til at  

 udarbejde en nøjagtig kvantitativ opgørelse af de erhvervsøkonomiske  

 konsekvenser.
Dette skyldes, at det ikke er muligt at fastslå, hvor stor en  

 del af de afsatte midler, der vil blive ydet til erhvervsvirksomheder,  

 ligesom beskæftigelseseffekten af disse midler ikke kendes.
Fordelingen på  

 brancher af den ydede støtte er ligelede ukendt, og må også forventes at have  

 betydning for effekten på erhvervslivet.
 Der vil i evalueringen blive lagt vægt på en belysning af de  

 erhvervsøkonomiske konsekvenser, herunder den beskæftigelsesmæssige effekt,  

 jf. nedenfor pkt. 6.
4. Miljømæssige konsekvenser Idet lovforslagets formål er at forbedre miljøet og fremme skabelse af  

 grønne arbejdspladser, dvs. arbejdspladser inden for områder med et  

 betydeligt miljømæssigt indhold, vil loven have en positiv miljømæssig  

 effekt.
5. Medfinansiering fra andre parter Det er intentionen med lovforslaget, at lokale aktører, såsom private  

 virksomheder, organisationer, foreninger, offentlige myndigheder og  

 enkeltpersoner, skal kunne søge støtte til skabelse af grønne arbejdspladser.  

 Det vil være fremmende for imødekommelse af ansøgninger, at der sker  

 medfinansiering fra de medvirkende aktører.
6. Opfølgning på de igangsatte initiativer Der vil i 1997 blive udarbejdet en programbeskrivelse for tilskud i medfør  

 af § 2, som bl.a. vil indeholde en mere detaljeret beskrivelse af  

 resultatkrav, kriterier for målopfyldelsen og en evalueringsplan for  

 ordningen.
Programbeskrivelsen vil blive forelagt Folketingets Miljø- og  

 Planlægningsudvalg.
Der vil blive foretaget en midtvejsevaluering samt en  

 afsluttende, ekstern evaluering af ordningen.
Evalueringerne vil blive  

 foretaget på baggrund af effektvurderinger af større og for ordningen  

 dækkende projekter, hvor det primære evalueringskriterium er antallet af  

 skabte arbejdspladser og miljøeffekten vurderet i forhold til projektets  

 karakter.
 På de årlige bevillingslove vil der fra og med 1999 bliver anført  

 aktivitetsoplysninger for ordningen.
7. Lovforslagets forhold til EU-retten Efter lovforslagets bestemmelser kan der ydes tilskud i henhold til EU's  

 de minimis regler om de tilfælde, hvor en medlemsstat kan yde statsstøtte,  

 uden at det er nødvendigt, at medlemsstaten skal indhente Kommissionens  

 godkendelse.
Herudover er der åbnet mulighed for, at Miljø- og  

 energiministeren i bekendtgørelse kan fastsætte regler for tilskud, der er  

 omfattet af statsstøttereglerne.
Lovforslaget skal således ikke notificeres i  

 EU.
Bekendtgørelse, der åbner mulighed for tilskud ud over EU's de minimis  

 regler, skal notificeres.
Bemærkninger til de enkelte bestemmelser Til § 1 Formålet med puljen er at fremme lokale initiativer til forbedring  

 af miljøet gennem skabelse af grønne arbejdspladser, dvs. arbejdspladser  

 indenfor områder med et betydeligt miljømæssigt indhold.
 Til § 2 Bestemmelsen fastlægger rammerne for de initiativer,  

 hvortil der kan anvendes midler fra puljen.
 Hovedsigtet med puljen er at åbne mulighed for at støtte lokale  

 initiativer til skabelse af grønne arbejdspladser og derigennem til  

 forbedring af miljøet.
Der kan ydes tilskud til lokale initiativer fra foreninger,  

 organisationer, offentlige myndigheder, virksomheder og enkeltpersoner.
Der  

 kan herunder ydes tilskud til lokal agenda 21 virksomhed (jf. kapitel 28 i  

 Agenda 21-handlingsplanen vedtaget på FN's konference om miljø og udvikling i  

 1992), herunder til konkrete projekter, informationsvirksomhed og andre  

 aktiviteter på lokalt plan, der bidrager til realiseringen af lokale  

 strategier og handlingsplaner for, hvordan man i samarbejde med den lokale  

 befolkning kan skabe en bæredygtig udvikling, og som fremmer beskæftigelsen.  

 Der kan endvidere ydes tilskud til bl.a. udviklingsprojekter, rådgivning,  

 information, kompetenceopbygning, koordinerende funktioner, information mv.,  

 herunder bl.a. koordinerende initiativer eller initiativer til  

 netværksdannelse og erfaringsudveksling mv., der ikke nødvendigvis er lokalt  

 forankret.
Der kan ydes såvel anlægs- som driftstilskud, herunder tilskud til  

 lønninger.
Støttemulighederne efter denne bestemmelse vil kunne suppleres af  

 de muligheder for støtte, der findes i anden lovgivning.
Tilskud efter § 2 er underlagt de af Europa-Kommissionen til enhver tid  

 fastlagte krav til støtte, der ikke er anmeldelsespligtig efter art. 93, stk.  

 3, i Traktaten om det Europæiske Fællesskab (de minimis støtte).  

 Kommissionens krav fremgår af Kommissionens meddelelser om de minimis støtte  

 (note: seneste meddelelse fra Kommissionen af 6. marts 1996 om de minimis  

 støtteordninger, EFT 1996 C 68/9). Det maksimale samlede tilskudsbeløb, som  

 en tilskudsmodtager kan modtage, er af Europa-Kommissionen på nuværende  

 tidspunkt fastsat til 100.000 ECU over en periode på 3 år, der begynder ved  

 udbetalingen af den første de minimis støtte.
Dette maksimumsbeløb omfatter  

 al støtte, der ydes som de minimis støtte, og berører ikke  

 tilskudsmodtagerens mulighed for at opnå anden støtte, der ydes  

 tilskudsmodtageren i henhold til ordninger, der er godkendt af  

 Europa-Kommissionen.
Der er ikke muligt under de minimis-ordningen at give tilskud til følgende  

 sektorer: Transport, landbrug og fiskeri samt skibsbygnings-, kul- og  

 stålindustrien, da disse sektorer er undergivet særlige regler om  

 statsstøtte.
Landbrugssektoren omfatter tillige forarbejdning af  

 landbrugsprodukter.
Den nærmere afgrænsning af sektorerne afhænger af  

 Kommissionens praksis, herunder de af Kommissionen udstedte meddelelser.
Endvidere kan der ikke efter § 2 ydes tilskud til eksportstøtte.
Støtte  

 til deltagelse i udstillinger og messer, til undersøgelser og  

 konsulentbistand i forbindelse med introduktion af et nyt eller eksisterende  

 produkt på et nyt geografisk marked, er i denne sammenhæng ikke at regne for  

 eksportstøtte.
Tilskud til offentlige myndigheders forvaltningsopgaver udgør ikke  

 statsstøtte.
Sådanne tilskud omfattes derfor ikke af begrænsningerne i EU's  

 statstøtteregler.
Tilsvarende gælder for tilskud til foreninger og  

 organisationer, med mindre tilskuddet tilgodeser virksomheder eller på anden  

 måde kan fordreje konkurrencen.
Tilskud til offentlige myndigheder,  

 foreninger og organisationer er derfor undtaget fra begrænsningen i § 2, stk.  

 4, 1. pkt., med mindre tilskuddet ydes til disses erhvervsmæssige virksomhed.
Såfremt tilskuddet ydes til virksomheder, der helt eller delvis drives af  

 ovenstående myndigheder, foreninger eller organisationer, kan tilskuddet  

 udgøre statsstøtte, og er derfor underlagt den beløbsmæssige begrænsning i §  

 2, stk. 4, 1. pkt.
Afgrænsningen mellem tilskud til erhvervsmæssig virksomhed  

 og tilskud til anden aktivitet afhænger bl.a. af, om tilskuddet vil kunne  

 påvirke private virksomheders konkurrencesituation.
Det forudsættes, at der  

 ved tildeling af tilskud foretages en konkret vurdering heraf.
Til § 3 Miljø- og energiministeren bemyndiges til at udstede  

 regler om ydelse af tilskud fra puljen, der ikke kan ydes efter § 2, som  

 alene giver mulighed for at give tilskud, der overholder EU's de minimis  

 regler.
Tilskuddene skal ydes til formål indenfor lovens § 1 om grøn  

 beskæftigelse.
Der kan fastsættes regler om, at tilskudsmodtager kan modtage  

 et højere støttebeløb end det af Europa-Kommissionen til enhver tid fastsatte  

 beløbsgrænse for de minimis-støtteordninger.
Der kan fastsættes regler om, at  

 der gives tilskud til sektorer som landbrug og transport mv.
 Regler om tilskud fastsat efter denne bemyndigelse skal notificeres og  

 godkendes af Europa-Kommissionen, før de kan træde i kraft.
 Ovennævnte regler fastsættes efter forhandling med berørte ministerier og  

 organisationer, og det skal herved bl.a. sikres, at tilskud i det  

 væsentligste rettes mod indsatsområder, som ikke allerede er omfattet af  

 eksisterende lovgivning, og at tildeling af tilskud er i overensstemmelse med  

 EU-retlige regler.
 Til § 4 Bestemmelsen åbner mulighed for, at puljen til grøn  

 beskæftigelse udover finanslovbevilling kan tilføres midler fra anden side.
 Det foreslås, at beløb, der ikke anvendes i et finansår, samt uudnyttet  

 tilsagnsramme kan videreføres til følgende finansår.
 Det foreslås, at annullerede tilsagnsbeløb eller tilbagebetalte tilskud i  

 henhold til gældende tilbagebetalingsbestemmelser kan genanvendes inden for  

 puljens formål, og at tilsagnsrammen og udbetalingsbevillingen på forslag til  

 tillægsbevillingslov vil blive forhøjet svarende til tilbagebetalingerne.
 Administrations- og sekretariatsudgifter, herunder udgifter til  

 information om og evaluering af ordningen, afholdes af bevillingen.
Til § 5 Det foreslås, at der nedsættes en bestyrelse, der træffer  

 endelig afgørelse i sager om tilskud efter §§ 2 og 3. Endvidere foreslås, at  

 formanden og de øvrige medlemmer udpeges af miljø- og energiministeren.
Ved  

 udpegning af bestyrelsen vil der blive lagt vægt på, at disse i deres  

 personlige baggrund har et bredt kendskab til miljø- og samfundsforhold.
Bestyrelsen foreslås beskikket for en toårig periode.
Det forudsættes, at  

 genbeskikkelse kan finde sted.
 Ministeren foreslås bemyndiget til at fastsætte regler for  

 regnskabsaflæggelse og bestyrelsens forretningsorden.
Det foreslås, at bestyrelsen kan afsætte delpuljer til særlige grupper af  

 projekter.
Bestyrelsen kan endvidere delegere bevillingskompetencen for  

 sådanne delpuljer til andre kompetente organer, herunder til såvel offentlige  

 myndigheder som private organisationer, sammenslutninger mv.
Dette vil bl.a.  

 kunne ske, hvor tilskuddet er veldefineret og har karakter af  

 standardtilskud.
Delegation af delpuljer kan til enhver tid tilbagekaldes af  

 bestyrelsen.
Der kan af puljen til grøn beskæftigelse ydes tilskud til hel  

 eller delvis dækning af udgifterne ved administration af og information om  

 sådanne puljer.
 Miljø- og energiministeren fastsætter regler om, at afgørelser om tilskud  

 vedr. delpuljer, som er delegeret til andre kompetente organer, kan påklages  

 til bestyrelsen, idet det dog kan bestemmes, at afgørelser om tilskud vedr.  

 delpuljer, som delegeres til offentlige myndigheder, er endelige.
 Det foreslås, at sekretariatsbetjeningen af bestyrelsen varetages af  

 Miljø- og Energiministeriet.
Til § 6 Det foreslås, at der kan gives tilsagn om tilskud ud over  

 finansåret, og at der kan ske hel eller delvis forudbetaling.
Endvidere  

 foreslås, at der kan stilles krav om, at tilskuddet anvises til konto i bank  

 mv.
 Til § 7 Det foreslås, at bestyrelsens afgørelser ikke kan  

 indbringes for ministeren eller anden administrativ myndighed.
 Til § 8 Det foreslås, at der fastsættes bestemmelser om  

 administration mv. af puljen.
Det er uundgåeligt, at initiativer, der kan støttes efter § 1, i en del  

 tilfælde tillige vil kunne støttes efter anden lovgivning.
Miljø- og  

 energiministeren kan fastsætte nærmere regler om, hvorledes ansøgninger om  

 støtte i sådanne tilfælde skal behandles.
Reglerne kan bl.a. anvise,  

 hvorledes der evt. kan ske reduktion i tilskud, såfremt tilskud fra anden  

 side overstiger det forudsatte ved tildelingen af støtte efter nærværende  

 lov.
Der vil endvidere blive fastsat regler om, at der i ansøgningen skal gøres  

 nærmere rede for, hvorledes projektet opfylder betingelsen om langsigtet  

 økonomisk bæredygtighed og for dets forventede miljø- og  

 beskæftigelsesfremmende effekter, ligesom der vil blive fastsat krav om, at  

 tilskudsmodtagere skal medvirke ved en eventuel evaluering samt information  

 om projektet.
Endvidere kan stilles krav om, at der i fornødent omfang  

 foretages en vurdering af arbejdsmiljøkonsekvenser af projekterne.
 Regler i medfør af § 8, stk. 1, vil derudover blive fastsat med  

 udgangspunkt i Finansministeriets rapport »Forvaltning af tilskud«  

 fra maj 1996.
 Det foreslås endvidere, at Miljø- og energiministeren kan fastsætte regler  

 for, hvilke hovedtyper af aktiviteter og initiativer der i særlig grad skal  

 søges støttet med midler fra puljen, herunder om afsættelse af delpuljer til  

 særlige grupper af projekter, bl.a. med henblik på at sikre overensstemmelse  

 mellem regeringens overordnede miljøpolitiske og arbejdsmarkedspolitiske  

 prioriteringer og midlernes anvendelse.
 Regler i medfør af § 8, stk. 1 og 2, fastsættes efter forhandling med  

 berørte ministerier og organisationer, og det skal herved bl.a. sikres, at  

 tilskud i det væsentligste rettes mod indsatsområder, som ikke allerede er  

 omfattet af eksisterende lovgivning, og at tildeling af tilskud er i  

 overensstemmelse med EU-retlige regler.
Til § 9 Det foreslås, at modtagere af tilskud er forpligtet til at  

 oplyse om overholdelse af vilkår for tilskud.
Bestemmelsen indebærer, at  

 Miljø- og energiministeriet skal underrettes, såfremt et projekt udvikler sig  

 på en sådan måde, at der kan opstå tvivl om, hvorvidt betingelserne for  

 modtagelse af tilskud er opfyldt.
Derudover foreslås det, at modtagere af  

 tilskud efter anmodning herom er forpligtiget til at meddele Miljø- og  

 energiministeren enhver oplysning, der har betydning for modtagelsen af  

 tilskud samt for vurderingen af projektets miljø- og beskæftigelsesmæssige  

 effekter.
 Til § 10 Adgangen til besigtigelse eller anden kontrol uden  

 retskendelse er begrundet i, at kredsen af tilskudsmodtagere er meget  

 heterogen, at der må forventes afgivet en række mindre tilsagn om tilskud,  

 hvor det af ressourcemæssige årsager ikke umiddelbart vil være  

 hensigtsmæssigt at stille krav om revisionspåtegning af regnskab samt at der  

 i et vist omfang kan være behov for at føre tilsyn med, at projekterne  

 forløber efter planen, og har til formål at give mulighed for  

 stikprøvekontrol af tilskudsmodtagerne f.eks. til gennemsyn af regnskaber og  

 forretningsbøger samt adgang til konstatering af aktivers tilstedeværelse og  

 aktiviteternes gennemførelse, jf. anbefalingerne i Finansministeriets rapport  

 »Forvaltning af tilskud« (maj 1996).
 Til § 11 Det foreslås, at der i lovbestemmelserne åbnes mulighed  

 for at straffe tilskudsmodtagere, der har afgivet urigtige eller vildledende  

 oplysninger, fortiet oplysning af betydning for tilskuddets ydelse, eller  

 undlader at afgive oplysninger efter § 9.
 Det foreslås, at der i regler, der udstedes i medfør af loven, kan  

 fastsættes bødestraf for overtrædelse af reglerne.
 Det foreslås, at juridiske personer pålægges strafansvar efter reglerne i  

 straffelovens 5. kapitel.
Skriftlig fremsættelse Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om pulje til grøn beskæftigelse.
(Lovforslag nr.
L 223).
 Formålet med lovforslaget er at forbedre miljøet og skabe flere grønne  

 arbejdspladser.
 Lovforslaget er en udmøntning af den forståelse mellem regeringen, SF og  

 Enhedslisten om etablering af en pulje til grøn beskæftigelse, der blev  

 indgået i forbindelse med forhandlingerne om finansloven for 1997.
Der vil med lovforslaget kunne gives tilskud til skabelse af grønne  

 arbejdspladser, dvs. arbejdspladser inden for områder med et betydeligt  

 miljømæssigt indhold.
Der kan gives tilskud til foreninger, organisationer,  

 offentlige myndigheder, virksomheder og enkeltpersoner.
Midlerne skal  

 hovedsageligt anvendes til lokale projekter bl.a. indenfor områderne  

 byøkologi, trafik, vedvarende energi, energibesparelser, vandbesparelser,  

 kloakrenovering, genanvendelse, økologiske fødevarer og naturgenopretning mv.  

 Der vil derudover kunne gives tilskud bl.a. til udviklingsprojekter,  

 kompetanceopbygning, rådgivning og information, som ikke nødvendigvis er  

 lokalt forankret.
Derimod vil der ikke kunne gives tilskud til projekter, der  

 har til formål, at ansøgeren kan leve op til myndighedskrav el.lign.
 Lovforslaget sigter især mod skabelse af varige arbejdspladser, hvorfor  

 der hovedsageligt vil kunne gives tilskud til projekter, der på længere sigt  

 vurderes at være økonomisk bæredygtige.
Efter lovforslaget vil der umiddelbart kunne gives tilskud indenfor de af  

 EuropaKommissionen fastsatte begrænsninger for anmeldelsesfri statsstøtte (de  

 minimis-reglerne). De minimis-reglerne indebærer nogle beløbsmæssige  

 begrænsninger for, hvor store tilskud den enkelte tilskudsmodtager samlet vil  

 kunne modtage, ligesom der ikke vil kunne gives tilskud til projekter bl.a.  

 indenfor transport, landbrug og fiskeri.
Miljø- og energiministeren  

 bemyndiges dog til at fastsætte regler om tilskud, der ikke er underlagt  

 disse begrænsninger.
Sådanne regler vil skulle anmeldes til Kommissionen, og  

 vil først kunne træde i kraft, når Kommissionens godkendelse foreligger.
I lovforslaget foreslås det, at der nedsættes en bestyrelse på 3 personer,  

 der træffer afgørelse om tilskud.
Bestyrelsen udpeges af miljø- og  

 energiministeren for 2 år ad gangen.
 På finansloven for 1997 er der til puljen til grøn beskæftigelse afsat 125  

 mill. kr. i 1997 og 60 mill. kr. årligt i hvert af de følgende 3 år.
 Fremsættelsen af lovforslaget har afventet vedtagelsen af finansloven for  

 1997 og efterfølgende overvejelser om udmøntning af forståelsen mellem  

 regeringen, SF og Enhedslisten, ligesom udkastet til lovforslag har været  

 udsendt i høring blandt ministerier, organisationer, foreninger og kommunale  

 organisationer mv.
 Idet der iøvrigt henvises til lovforslaget med bemærkninger, anbefales  

 forslaget til Folketingets velvillige behandling.
Efter 2. behandling den 14. maj 1997 § 1. Puljen til grøn beskæftigelse har til formål at forbedre miljøet ved at fremme skabelsen af nye arbejdspladser inden for miljøområdet.
§ 2. Tilskud kan gives til konkrete miljøinitiativer i lokalt regi  

 bl.a. inden for områderne byøkologi, trafik, vedvarende energi,  

 energibesparelser, vandbesparelser, kloakrenovering, genanvendelse,  

 økologiske fødevarer og naturgenopretning.
Der kan endvidere ydes tilskud til  

 udviklingsprojekter, rådgivning, information, kompetenceopbygning og  

 koordinerende funktioner samt til aktiviteter, som indgår i en amtskommunes  

 eller en kommunes bidrag til en udvikling, der kan nedsætte  

 forureningsniveauet og mindske ressourceforbruget (lokal agenda  

 21-virksomhed), jf. dog stk. 2 og 4.
Stk. 2. Der kan ikke ydes tilskud til projekter inden for  

 transport-, landbrugs- og fiskerisektorerne samt stål-, skibsbygnings- og  

 kulindustrien.
Der kan ikke ydes tilskud til eksportfremmende projekter.
 Stk. 3. Tilskud kan ydes til foreninger, organisationer,  

 offentlige myndigheder, virksomheder og enkeltpersoner.
 Stk. 4. Tilskud kan ikke overstige de af Europa-Kommissionen til  

 enhver tid fastsatte beløbsgrænser for støtteordninger i Kommissionens  

 meddelelser om støtteordninger, der ikke skal anmeldes til Kommissionen,  

 fordi støttebeløbet ikke antages at ville medføre nogen mærkbar påvirkning af  

 samhandelen og konkurrencen mellem medlemslandene af Fællesskabet (de  

 minimis-støtteordninger). Dette gælder dog ikke for tilskud til foreninger,  

 organisationer og offentlige myndigheder, når tilskuddet ikke ydes til  

 virksomheder drevet af disse.
 Stk. 5. Der kan gives tilskud til hel eller delvis dækning af  

 udgifterne ved de i stk. 1 nævnte aktiviteter, herunder til  

 anlægsinvesteringer.
 § 3. Miljø- og energiministeren bemyndiges til at fastsætte regler  

 om, at der kan ydes tilskud, der ikke er underlagt begrænsningerne i § 2,  

 stk. 2 og 4.
 Stk. 2. Ved udstedelse af regler efter stk. 1 kan ministeren  

 fastsætte en beløbsramme ud af den samlede pulje til ydelse af tilskud efter  

 stk. 1.
 § 4. Til de nævnte formål kan der årligt afsættes en bevilling på  

 finansloven (puljen til grøn beskæftigelse).
Stk. 2. Puljen til grøn beskæftigelse kan herudover modtage midler  

 fra anden side.
Tilsagnsrammen og udbetalingsbevillingen kan reguleres i  

 overensstemmelse hermed.
Stk. 3. Beløb, der ikke anvendes i et finansår, kan videreføres  

 til følgende finansår.
Uudnyttet tilsagnsramme kan videreføres til følgende  

 finansår.
Stk. 4. Annullerede tilsagnsbeløb og tilbagebetalte tilskud kan  

 genanvendes inden for puljens formål.
Tilsagnsrammen og  

 udbetalingsbevillingen vil på forslag til tillægsbevillingslov blive forhøjet  

 svarende til tilbagebetalingerne, idet der ikke ved budgetteringen er  

 forudsat tilbagebetalinger.
 Stk. 5. Administrations- og sekretariatsudgifter, herunder  

 udgifter til information om og evaluering af ordningen, afholdes af  

 bevillingen.
 § 5. Miljø- og energiministeren nedsætter en bestyrelse på 3  

 medlemmer, der træffer afgørelse i sager om tilskud i henhold til § 2 og § 3.
Stk. 2. Bestyrelsens medlemmer beskikkes for to år.
Afgår et  

 medlem inden beskikkelsesperiodens udløb, foretages nybeskikkelse kun for den  

 resterende del af beskikkelsesperioden.
Miljø- og energiministeren udpeger en  

 formand blandt medlemmerne af bestyrelsen.
Stk. 3. Bestyrelsen aflægger årligt regnskab og beretning for  

 miljø- og energiministeren.
Ministeren kan fastsætte nærmere bestemmelser for  

 regnskabsaflæggelsen.
Stk. 4. Bestyrelsen kan afsætte delpuljer til særlige grupper af  

 projekter og delegere beslutningskompetencen til andre kompetente organer for  

 disse delpuljer, herunder til private organisationer m.v.
Der kan af den i §  

 4, stk. 1, nævnte bevilling ydes tilskud til hel eller delvis dækning af  

 udgifterne ved administration af og information om sådanne puljer.
 Stk. 5. Miljø- og energiministeren fastsætter regler om adgang til  

 klage over afgørelser om tilskud truffet af myndigheder og private  

 organisationer m.v., som udøver beslutningskompetence ved delegation efter  

 stk. 4. Miljø- og energiministeren kan i den forbindelse fastsætte regler om,  

 at afgørelser om tilskud truffet af en offentlig myndighed i medfør af stk. 4  

 ikke kan indbringes for bestyrelsen eller anden administrativ myndighed.
 Stk. 6. Sekretariatsbetjeningen af bestyrelsen varetages af Miljø-  

 og Energiministeriet.
 Stk. 7. Miljø- og energiministeren kan fastsætte nærmere  

 bestemmelser om bestyrelsens virksomhed.
 § 6. Bestyrelsen kan give tilsagn om tilskud ud over finansåret og  

 om hel eller delvis forudbetaling.
 Stk. 2. Bestyrelsen kan stille krav om, at tilskuddet anvises til  

 konto i bank eller andet pengeinstitut.
 § 7. Bestyrelsens afgørelser kan ikke indbringes for miljø- og  

 energiministeren eller anden administrativ myndighed.
 § 8. Miljø- og energiministeren kan fastsætte nærmere regler for  

 administration af puljen, herunder om ansøgningernes indhold, bortfald af  

 afgivne tilsagn, tilbagebetaling af tilskud i visse tilfælde, regnskaber,  

 revision samt tilsyn og kontrol.
 Stk. 2. Miljø- og energiministeren kan fastsætte regler for,  

 hvilke hovedtyper af aktiviteter og initiativer der i særlig grad skal søges  

 støttet med puljens midler, samt hvor stor en del af puljens midler der skal  

 anvendes til disse hovedtyper af aktiviteter og initiativer.
 Stk. 3. For delpuljer, som afsættes efter regler fastsat efter  

 stk. 2, finder § 5, stk. 4, tilsvarende anvendelse.
 § 9. Enhver, der modtager tilskud efter denne lov, er forpligtet  

 til at oplyse om overholdelse af vilkår for tilskud og skal endvidere efter  

 anmodning herom meddele Miljø- og Energiministeriet enhver oplysning, der har  

 betydning for modtagelsen af tilskud samt for vurdering af projektets  

 betydning for miljø og beskæftigelse.
 § 10. Miljø- og Energiministeriet eller personer, der af  

 ministeriet bemyndiges hertil, har til enhver tid mod legitimation uden  

 retskendelse adgang til besigtigelse af det støttede projekt og til gennemsyn  

 af regnskabsmateriale samt til konstatering af aktivers tilstedeværelse og  

 aktiviteternes gennemførelse.
 Stk. 2. Politiet yder i fornødent omfang bistand hermed.
 Stk. 3. Miljø- og energiministeren kan efter aftale med  

 justitsministeren fastsætte nærmere regler om adgang til besigtigelse efter  

 stk. 1.
 § 11. Medmindre højere straf er forskyldt efter anden lovgivning,  

 straffes med bøde den, der afgiver urigtige eller vildledende oplysninger  

 eller undlader at afgive oplysninger efter § 9.
 Stk. 2. I regler, der udstedes i medfør af denne lov, kan der  

 fastsættes straf i form af bøde for overtrædelse af reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 12. Loven træder i kraft dagen efter bekendtgørelsen i  

 Lovtidende.
 § 13. Loven gælder ikke for Færøerne og Grønland.
