Fremsat den 4. oktober 2000 af  

 skatteministeren (Ole Stavad) Forslag til Lov om ændring af selskabsskatteloven og  

 ligningsloven (CFC-beskatning ved gunstige skatteudskydelsesordninger  

 samt fradragsbeskæring ved koncerninterne præmiebetalinger) § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 299 af 27. april 2000, som senest  

 ændret ved lov nr. 452 af 31. maj 2000, foretages følgende  

 ændringer:
 1. Efter § 11 indsættes:
»§ 11 A.
Forsikringspræmier fra et  

 selskab eller en forening m.v., som ikke er et forsikringsselskab, til et  

 koncernforbundet selskab m.v., jf. ligningslovens § 2, kan ikke  

 fradrages i den skattepligtige indkomst, medmindre forsikringsselskabet i  

 ikke uvæsentligt omfang tegner tilsvarende forsikringer for  

 uafhængige parter.
Forsikringspræmier betalt til et  

 uafhængigt forsikringsselskab anses for omfattet af 1. pkt., i det  

 omfang risikoen genforsikres hos et selskab m.v., der er koncernforbundet,  

 jf. ligningslovens § 2, med det selskab m.v., der betaler  

 præmierne.
Uanset 1. og 2. pkt. kan præmierne trækkes fra,  

 i det omfang det godtgøres, at risikoen genforsikres hos et  

 uafhængigt selskab eller forening m.v.
Stk. 2. Forsikringspræmierne til forsikringsselskabet  

 medregnes ikke i dets skattepligtige indkomst, i det omfang koncernselskabet  

 ikke har haft fradragsret for præmieindbetalingerne efter stk. 1.  

 Der kan ikke foretages fradrag for hensættelser eller genforsikringer  

 hos koncernforbundne selskaber vedrørende forsikringer, i det omfang  

 præmieindbetalingerne er omfattet af 1. pkt.
Der kan ikke foretages  

 fradrag for forsikringsudbetalinger, som tilfalder et koncernforbundet  

 selskab og udbetalingerne medregnes ikke ved opgørelsen af det  

 modtagne selskabs skattepligtige indkomst, i det omfang der ikke har  

 været fradragsret for præmieindbetalingerne efter stk. 1.«.
 2. § 32, stk. 1, 1. pkt., ophæves og i  

 stedet indsættes:
 »Såfremt et selskab eller en forening m.v. som  

 nævnt i § 1 kontrollerer eller har væsentlig indflydelse  

 på et udenlandsk selskab eller en forening m.v. (datterselskabet), hvis  

 virksomhed i væsentlig grad er af finansiel karakter, og hvis afkast  

 beskattes væsentligt lavere end efter danske regler eller hvis  

 beskatning i væsentlig grad udskydes i forhold til danske regler,  

 medregnes datterselskabets indkomst opgjort efter danske regler ved  

 opgørelsen af den skattepligtige indkomst for koncernens moderselskab  

 (tvungen sambeskatning).«.
 3. § 32, stk. 4, 2. pkt. - 4. pkt., ophæves  

 og i stedet indsættes:
»Der medregnes dog kun indkomst optjent af datterselskabet  

 i den del af moderselskabets indkomstår, hvor moderselskabet har  

 kontrol eller væsentlig indflydelse.
Der medregnes desuden kun den del  

 af datterselskabets indtægter og udgifter, der vedrører  

 finansiel virksomhed eller forsikringsvirksomhed.
Aktiver og passiver, som  

 ikke i forvejen er omfattet af dansk beskatning og som er anskaffet  

 før moderselskabet fik kontrol eller væsentlig indflydelse,  

 anses for anskaffet på det faktiske anskaffelsestidspunkt til  

 handelsværdien på det tidspunkt, hvor moderselskabet fik kontrol  

 eller væsentlig indflydelse. § 31, stk. 6, finder tilsvarende  

 anvendelse for afskrivningsberettigede aktiver.
Ved overdragelse af aktier i  

 datterselskabet til et selskab eller en person uden for den ejerkreds, som  

 kontrollerer eller har væsentlig indflydelse på datterselskabet,  

 jf. stk. 1, medregnes ved opgørelsen af moderselskabets indkomst  

 den indkomst, som datterselskabet ville have oppebåret, hvis samtlige  

 aktiver og passiver omfattet af kursgevinstloven og  

 aktieavancebeskatningsloven var afstået af datterselskabet til  

 handelsværdien på samme tidspunkt - dog højst et  

 beløb forholdsmæssigt svarende til den overdragne del af  

 aktierne.«.
 4. § 32, stk. 7, 1. pkt., ophæves.
 5. Efter § 32, stk. 8, indsættes som nyt  

 stykke:
» Stk. 9 -11, bliver herefter stk. 10 - 12.
§ 2 I lov om påligningen af indkomstskat til staten (ligningsloven), jf.  

 lovbekendtgørelse nr. 775 af 16. august 2000, foretages  

 følgende ændringer:
 1. § 16 H, stk. 1, 1. pkt., affattes  

 således:
 »Såfremt en skattepligtig omfattet af  

 kildeskattelovens § 1 eller dødsboskattelovens § 1,  

 stk. 2, kontrollerer eller har væsentlig indflydelse på et  

 udenlandsk selskab eller en forening m.v. (selskabet), hvis virksomhed i  

 væsentlig grad er af finansiel karakter, og hvis afkast beskattes  

 væsentligt lavere end efter danske regler eller hvis beskatning i  

 væsentlig grad udskydes i forhold til danske regler, medregnes  

 selskabets indkomst opgjort efter danske regler ved opgørelsen af den  

 skattepligtige indkomst.«.
 2. Efter § 16 H, stk. 3, indsættes som nyt  

 stykke:
»I det omfang summen af udenlandske betalte skatter af  

 indkomst omfattet af stk. 2, jf. § 32, stk. 4, og den faktisk  

 betalte danske merskat som følge af denne bestemmelse overstiger  

 summen af den danske skat af indkomst efter stk. 2, jf. § 32,  

 stk. 4, for de pågældende år, kan faktisk betalt dansk  

 merskat udbetales kontant.
I det omfang den skattepligtige har modtaget  

 udbytter, som ikke er medregnet til den skattepligtige indkomst som  

 følge af stk. 3, medregnes den kontante udbetaling til den  

 skattepligtige indkomst i det indkomstår, hvor merskatten  

 tilbagebetales.«.
§ 3 Stk. 1. Loven træder i kraft den 1. januar 2001, og har  

 virkning for indkomstår, der påbegyndes den 1. januar 2001 eller  

 senere.
Bemærkninger til lovforslaget Almindelige bemærkninger 1. Indledning Regeringen fremlægger en række lovforslag, som  

 skal sikre og udbygge et konkurrencedygtigt skattesystem, som er et  

 væsentligt parameter, når virksomheder træffer beslutning  

 om placering af nuværende og fremtidig produktion.
Dette lovforslag er  

 et element i denne række af lovforslag.
Der kan henvises til  

 lovforslaget om nedsættelse af skattesatsen for selskaber samt  

 virksomhedsskatteprocenten for yderligere bemærkninger om regeringens  

 lovinitiativer til løsning af specifikke skattemæssige problemer  

 i erhvervsbeskatningen.
 Formålet med dette lovforslag er:
at sikre CFC-beskatningen ved væsentlige  

 udenlandske skatteudskydelser samt at fjerne de skattemæssige incitamenter til  

 koncerninterne forsikringsselskaber (Captive Insurance).
CFC-beskatning I selskabsskattelovens § 32 findes en  

 værnsregel, som skal hindre udnyttelsen af finansielle selskaber i  

 lavskattelande.
Indkomst fra finansiel virksomhed hos et udenlandsk  

 datterselskab, som i væsentlig grad driver virksomhed af finansiel  

 karakter, skal således medregnes i det danske moderselskabs indkomst  

 (tvungen sambeskatning), hvis datterselskabet beskattes væsentligt  

 lavere end efter danske regler.
Vurderingen, af om datterselskabet beskattes  

 væsentligt lavere end efter danske regler, baseres på en prognose  

 over den fremtidige skattebetaling i udlandet.
Dette skyldes, at der tages  

 hensyn til regler, der indebærer en udskydelse af skatten i lighed med  

 de danske regler om f.eks. underskudsfremførsel, afskrivninger og  

 lignende.
Hensættelsesregler m.v. i visse lande giver i stor  

 udstrækning selskaberne mulighed for selv at vælge, hvornår  

 den udskudte skat skal betales, dette kan eksempelvis være ved  

 udtræk af midler fra datterselskabet, ved nedsættelse af  

 koncernintern omsætning eller ved datterselskabets likvidation.  

 Skatter, der alene udløses ved likvidation, kan i princippet udskydes  

 i det uendelige.
I mange tilfælde vil det endog være tvivlsomt,  

 om skatten kommer til betaling.
Hensættelsesordningerne er i disse tilfælde  

 så fordelagtige, at datterselskabet kan opnå væsentlige  

 skattefordele i forhold til de danske regler.
Der har været rejst tvivl  

 om, hvilken indflydelse sådanne gunstige skatteudskydelser har på  

 vurderingen efter de gældende regler.
Det foreslås derfor udtrykkeligt at fastslå,  

 at hvis den udenlandske beskatning i væsentlig grad udskydes i forhold  

 til danske regler, skal datterselskabets finansielle indkomst medregnes i det  

 danske moderselskabs indkomst.
Ved vurderingen, af om datterselskabet skal  

 omfattes af den tvungne sambeskatning, skal der ikke alene ses på  

 summen af den skat, som datterselskabet skal betale, men også på,  

 hvornår skatten skal betales - herunder en vurderingen af om den  

 overhovedet betales.
 Hvis et udenlandsk datterselskab således anvender en  

 skattemæssig hensættelsesordning, hvor der opbygges reserver, som  

 overstiger den reelle risiko, eller hvor der sker en exceptionel lang  

 udskydelse af skatten, skal datterselskabet efter forslaget sambeskattes.
 Når - eller hvis - de udenlandske udskudte skatter  

 betales, kan moderselskabet efter forslaget få dansk CFC-skat  

 tilbagebetalt, hvis de samlede udenlandske skatter og den betalte CFC-skat  

 skulle komme til at overstige den danske skat.
Herudover foreslås en række mindre  

 ændringer og kodificeringer i reglerne om tvungen sambeskatning.
De  

 foreslåede ændringer i reglerne om tvungen sambeskatning  

 foreslås med visse tilpasninger også for så vidt  

 angår udenlandske finansielle selskaber, som er personligt ejede, i  

 ligningslovens § 16 H.
 Koncerninterne forsikringsselskaber (Captive Insurance).
Når et selskab betaler forsikringspræmier til  

 et forsikringsselskab er det normalt for at få afdækket en  

 risiko.
Efter de gældende regler gives fradrag ved indbetaling af  

 forsikringspræmien.
Hvis forsikringspræmien ikke modsvarer en  

 reel risikoafdækning og forsikringsselskabet har mulighed for at  

 henlægge beløbet med fradragsret, kan fradragsretten for  

 forsikringspræmier benyttes til udskydelse af beskatningen indtil de  

 opsamlede beløb eventuelt tilbageføres til det selskab, der  

 oprindeligt betalte forsikringspræmien.
Dette kan være tilfældet, hvor præmien  

 betales til et koncernforbundet selskab, som ikke udbyder forsikringer af den  

 pågældende art til udenforstående parter og som ikke  

 genforsikrer risikoen hos et uafhængigt selskab.
I realiteten vil en  

 sådan konstruktion kunne anvendes til en koncernintern  

 henlæggelse med skattefradrag.
Dette kan medføre ganske  

 betydelige udskydninger af koncernens skatter.
For at sikre, at der ved de koncerninterne forsikringer er  

 tale om en reel risikoafdækning indføres et kriterie for,  

 hvornår et koncernejet forsikringsselskab kan formodes, at drive reel  

 risikoafdækkende virksomhed for koncernvirksomhederne.
Såfremt  

 det koncerninterne forsikringsselskab udbyder forsikringer af den  

 pågældende art til udenforstående parter i et ikke  

 uvæsentligt omfang, antages koncerninterne forsikringer mellem  

 koncernselskabet eller koncernselskaber og det koncerninterne  

 forsikringsselskab at være en risikoafdækning, som berettiger til  

 fradrag for præmiebetalingerne.
Det foreslås, at fradragsretten ved koncerninterne  

 forsikringspræmieindbetalinger beskæres i det omfang, der ikke  

 sker genforsikring af risikoen hos et uafhængigt selskab.
Den fulde  

 fradragsret opretholdes dog, hvis forsikringsselskabet i ikke  

 uvæsentligt omfang driver tilsvarende forsikringsvirksomhed med  

 uafhængige parter.
 For at sikre symmetrien i beskatningen foreslås det,  

 at forsikringsselskabet ikke beskattes af præmien, når  

 forsikringstageren ikke har haft fradrag for indbetalingen.
 De foreslåede regler gælder som hovedregel  

 ikke ved betalinger mellem forsikringsselskaber.
2. Gældende regler CFC-beskatning Selskabsskattelovens § 32 medfører, at der  

 gennemføres tvungen sambeskatning med et udenlandsk selskab m.v., hvis  

 det er beliggende i et lavskatteland, og det hovedsagelig driver finansiel  

 virksomhed eller forsikringsvirksomhed.
Den tvungne sambeskatning  

 gennemføres ved, at den del af datterselskabets finansielle indkomst  

 og forsikringsindkomst, der svarer til det danske moderselskabs ejerandel,  

 medregnes ved moderselskabets indkomstopgørelse.
I henhold til ligningslovens § 16 H skal en fuldt  

 skattepligtig person, der kontrollerer et udenlandsk lavtbeskattet finansielt  

 selskab (CFC-selskab), ved indkomstopgørelsen medregne den del af  

 CFC-selskabets finansielle indkomst, der forholdsmæssigt svarer til  

 personens ejerandel.
Regelsættet i ligningslovens § 16 H svarer  

 til regelsættet i selskabsskattelovens § 32, dog med visse  

 nødvendige tilpasninger.
 Tvungen sambeskatning efter selskabsskattelovens § 32  

 er betinget af enten, at datterselskabets afkast beskattes væsentligt  

 lavere end efter danske regler, at datterselskabet har indgået en  

 aftale med det pågældende lands skattemyndigheder om skattesatsen  

 eller beregningsgrundlaget, eller at skatten i det pågældende  

 land er fastsat efter, hvor det kontrollerende selskab er  

 hjemmehørende.
Bedømmelsen af, om et udenlandsk selskab beskattes  

 væsentligt lavere end efter danske regler, beror på en konkret  

 ligningsmæssig vurdering.
Ved bedømmelsen foretages først  

 en generel vurdering af, om det pågældende skattesystem samlet  

 ligner det danske.
Hvis dette er tilfældet, foretages en konkret  

 vurdering af, om det pågældende selskab på grund af dets  

 særlige indkomstsammensætning og eventuelle særlige regler,  

 der afviger fra de danske, beskattes væsentligt lavere end dansk  

 beskatning.
 Det bemærkes, at et udenlandsk selskab almindeligvis  

 anses for at blive beskattet væsentligt lavere end i Danmark, når  

 beskatningen er under 3/4 af skatteniveauet i Danmark.
Selskabets aktuelle skattebetaling til udlandet er ikke i  

 sig selv afgørende for, om der er tale om en væsentlig afvigelse  

 fra de danske regler.
Dette skyldes, at den aktuelle skattebetaling kan  

 være påvirket af regler, der indebærer en udskydelse af  

 skatten i lighed med de danske regler om f.eks. underskudsfremførsel,  

 afskrivninger og lignende.
Der må således foretages en vurdering  

 af den forventede beskatning over flere år.
De danske skattemyndigheder skal således  

 bedømme, om den udenlandske skat over flere år bliver  

 sammenlignelig med den danske beskatning.
Når selskaberne i vidt omfang  

 selv er herre over, hvornår skatteudskydelser skal inddrages i den  

 udenlandske beskatning, giver sammenligningen, hvis der ikke tages  

 højde for fordelen ved skatteudskydelsen, ikke et retvisende billede  

 af, om den udenlandske beskatning er på niveau med den danske.
Til illustration af dette kan der nævnes en sag -  

 refereret i Tidsskrift for Skatter og Afgifter 2000,169 - som vedrørte  

 bedømmelsen af, om den udenlandske beskatning væsentligt afveg  

 fra den danske.
Datterselskabet havde foretaget henlæggelser til  

 imødegåelse af tab på grundlag af selskabets  

 regnskabsmæssige status med faste procentsatser, der ses ikke at  

 være foretaget en konkret vurdering af den underliggende risiko for  

 tab.
Disse henlæggelser medførte, at skatteprocenten for de  

 faktisk betalte skatter i perioden 91-94 var under 10 pct. af indkomsten  

 opgjort efter danske regler.
Ved beregningen af den effektive udenlandske  

 beskatning blev den udskudt skat medregnet med det beløb, som ville  

 skulle indtægtsføres ved likvidation.
Landsskatteretten lagde i  

 sin kendelse til grund, »at selskabet i forhold til de danske regler havde  

 været særligt begunstiget ved, at det havde foretaget meget  

 betydelige fradrag for hensættelser til de såkaldte »stille  

 reserver««.
Retten fandt imidlertid, »at der ved vurderingen af  

 datterselskabets indkomstbeskatning skulle tages højde for, at de  

 omtalte henlæggelser skulle tilbageføres til senere beskatning.«  

 Retten kom derfor frem til, at beskatningen ikke afveg væsentligt fra  

 beskatningen efter danske regler.
På trods af en meget lav aktuel  

 beskatning af det schweiziske datterselskab - som følge af en meget  

 fordelagtig hensættelsesordning - blev den udenlandske beskatning  

 således ikke bedømt som værende væsentligt lavere  

 end den danske beskatning.
Ligningsrådet havde i en tidligere sag, hvor et  

 selskab overvejede at etablere et datterselskab i Luxembourg, taget hensyn  

 til den skattefordel, som datterselskabet ville få ved en  

 skatteudskydelse.
Ligningsrådet blev spurgt, om et datterselskabet  

 ville blive undergivet tvungen sambeskatning.
Ligningsrådet besvarede  

 spørgsmålet bekræftende og lagde herved vægt  

 på, at datterselskabet, på grund af særlige regler i  

 Luxembourg om fradrag for hensættelser, ikke inden for en overskuelig  

 tidshorisont ville nå op på 75 pct. af - det gældende -  

 danske skatteniveau.
Det fremgår af referatet af afgørelsen, at  

 nutidsværdien af den betalte skat i Luxembourg ved en fremregning i 25  

 år kun ville udgøre 53 pct. af skatten i Danmark - beregningen  

 blev baseret på en diskonteringsrente på 6 pct.
Afgørelsen  

 er refereret i Tidsskrift for Skatter og Afgifter 1999,930.
 CFC-beskatning efter ligningslovens § 16 H er  

 på samme måde som tvungen sambeskatning efter  

 selskabsskattelovens § 32, betinget af, at CFC-selskabet enten beskattes  

 væsentligt lavere end efter danske regler, at CFC-selskabet har  

 indgået en aftale med det pågældende lands  

 skattemyndigheder om skattesatsen eller beregningsgrundlaget, eller at  

 skatten i det pågældende land er fastsat efter, hvor det  

 kontrollerende selskab er hjemmehørende.
 Koncerninterne forsikringsselskaber (Captive Insurance).
Forsikringer er kendetegnet ved, at forsikringsselskabet  

 mod betalinger overtager en risiko for forsikringstageren.
Forsikringstageren  

 har fradragsret for præmierne.
Hvis den hændelse, som  

 forsikringen er tegnet imod, indtræffer, udbetaler forsikringsselskabet  

 en forsikringssum til forsikringstageren.
Idet forsikringssummen  

 afdækker tabet, har forsikringstageren intet fradrag som følge  

 af hændelsen.
Hvis hændelsen aldrig indtræffer, beholder  

 forsikringsselskabet præmierne.
I stedet for at forsikre sig kan et selskab vælge at  

 lægge penge til side uden fradrag (selvforsikring) . I dette  

 tilfælde har selskabet pengene til disposition, hvis den forsikrede  

 hændelse aldrig indtræffer.
Den selvforsikrede har til  

 gengæld fradragsret, når hændelsen indtræffer.
Der er i de nuværende regler fradragsret for  

 præmiebetalinger til forsikringsselskaber, uanset om selskaberne er  

 koncernforbundne eller ej.
Denne fradragsret medfører, at der i visse  

 situationer gives fradrag, selvom der - set på koncernen som helhed -  

 reelt ikke sker en risikoafdækning via præmiebetalingerne.
Dette  

 kan medføre ganske betydelige skatteudskydelser.
Midlerne i det  

 koncerninterne forsikringsselskab, der er tilvejebragt ved  

 fradragsberettigede betalinger, tilhører stadig koncernen.
Midlerne  

 kan udlånes til koncernforbundne selskab, lige som de - efter  

 genbeskatning - til enhver tid kan udbetales til koncernen som skattefrit  

 udbytte eller likvidationsprovenu på det tidspunkt, hvor det passer  

 koncernens moderselskab.
Fradrag for præmier til koncerninterne  

 forsikringsselskaber, der ikke genforsikrer hos uafhængige selskaber,  

 har derfor i realiteten karakter af fradrag for koncernintern opsparing.
3. Lovforslagets indhold CFC-beskatning (forslagets § 1, nr. 2-4 samt § 2) Gunstige hensættelsesordninger for finansielle  

 selskaber og forsikringsselskaber er en af de metoder, som anvendes i den  

 internationale skattekonkurrence i et forsøg på at  

 tiltrække virksomheder til landet.
EU har nedsat en arbejdsgruppe (Code of Conduct Group),  

 som undersøger skadelige skatteordninger i EU.
I arbejdsgruppens  

 rapport af 23. november 1999 til ECOFIN er der beskrevet, hvilke elementer,  

 som kan gøre en skatteordning skadelig, blandt disse elementer er  

 gunstige hensættelseordninger.
 For så vidt angår ordninger for virksomheder,  

 der yder finansielle tjenesteydelser (f.eks. banker), er et af elementerne  

 dannelse af væsentlige reserver, som overstiger den underliggende  

 risiko og som reducerer den skattepligtige indkomst.
Et flertal i arbejdsgruppen fandt f.eks., at en hollandsk  

 ordning er i strid med »adfærdskodekset« (Code of Conduct). Ordningen  

 giver internationale finanskoncerner mulighed for at oprette en  

 risikoreserve, hvor op til 80 pct. af koncernens skattepligtige indkomst -  

 med fradragsret - kan indskydes.
Den resterende del af indkomsten beskattes  

 med 35 pct.
Reserven kan mindskes uden beskatning på flere forskellige  

 måder, dels ved at de hændelser, som reserven skulle give  

 risikoafdækning for, indtræffer; dels ved at opkøbe andre  

 selskaber og dels ved at yde koncernbidrag.
Det skal bemærkes, at  

 når reserven mindskes på grund af virksomhedsopkøb og  

 koncernbidrag, sker der en tilsvarende reduktion af avancen ved  

 afståelse/likvidation, resultatet er hermed, at skatten er udskudt  

 indtil afståelsen/likvidationen.
Endelig kan reserven frigives efter  

 koncernens valg over en fem årig periode, hvor frigivelserne beskattes  

 med 10 pct., altså 25 procentpoint under den almindelige  

 beskatning.
Blandt de elementer, som i følge arbejdsgruppen kan  

 gøre forsikringsskatteordninger skadelige, var ligeledes dannelse af  

 reserver, som overstiger den underliggende risiko.
Herudover fandtes det  

 også skadeligt, hvis skatten på forsikringsindkomst blev udskudt  

 i exceptionel lang tid.
En luxembourgsk ordning blev af flertallet fundet i strid  

 med »adfærdskodekset«.
Ordningen giver genforsikringsselskaber mulighed  

 for - udover almindelige hensættelser - at lave hensættelser  

 vedrørende lav frekvens risikoer (også kaldet  

 katastroferisikoer). Disse hensættelser må ikke medfører,  

 at årets resultatet bliver negativt.
Reserven må endvidere ikke  

 overskride et loft på mellem 12,5 og 20 gange (afhængigt af typen  

 af forsikring) de gennemsnitlige præmieindbetalinger.
Ordningen kan  

 udskyde skatten i et meget betydeligt antal år.
Som det ses af ovenstående kan  

 hensættelsesordninger medfører, at den reelle skattebetaling  

 bliver meget lav.
I lyset af den tvivl, som de to afgørelser, der er  

 beskrevet under gældende ret, giver om retstilstanden, foreslås  

 det, at det direkte af lovteksten i selskabsskattelovens § 32  

 fremgår, at hvis den udenlandske beskatning i væsentlig grad  

 udskydes i forhold til danske regler, skal datterselskabets indkomst  

 medregnes i moderselskabets indkomst.
 Ved bedømmelsen af udenlandske  

 hensættelsesordninger vil der skulle lægges vægt på,  

 om der kan dannes reserver, som overstiger den underliggende risiko, eller  

 indkomsten kan udskydes i lang tid i forhold til dansk ret, som det var  

 tilfældet i afgørelsen i TfS 1999,930. Det vil være en  

 indikation af en for gunstig hensættelsesordning, hvis der kan  

 foretages hensættelser, som ikke foretages i virksomhedsregnskabet, der  

 baseres på et forsigtighedsprincip; hvis selskabet selv er herre  

 over, hvornår de udskudte skatter skal betales eller hvis  

 hensættelsernes størrelse overstiger den underliggende  

 risiko.
Spørgsmålet om CFC-beskatning afgøres  

 på samme måde som hidtil nemlig på grundlag af en konkret  

 ligningsmæssig vurdering af den forventede beskatning over flere  

 år.
Her bør de udskudte skatter ikke beregnes som ved  

 likvidation men efter et going-concern-princip med diskontering af de  

 udskudte skatter.
Hvis de udenlandske udskudte skatter betales, kan  

 indkomsten med forslaget allerede være blevet CFC-beskattet i Danmark.  

 Indkomsten bør imidlertid ikke dobbeltbeskattes.
Der foreslås  

 derfor en tilbagebetalingsordning af CFC-skat, hvis de samlede betalte  

 udenlandske skatter sammen med de samlede betalte CFC-skatter skulle komme  

 til at overstige den danske skat på CFC-indkomsten.
Lovforslaget indeholder desuden et forslag om, at  

 beskatning ved salg af aktier i datterselskabet.
Efter det nuværende  

 regelsæt skal der, hvis aktier i datterselskabet sælges, ved  

 opgørelsen af moderselskabets indkomst medregnes den indkomst, som  

 datterselskabet ville have oppebåret, hvis samtlige aktiver og passiver  

 omfattet af kursgevinstloven var afstået af datterselskabet til  

 handelsværdien på samme tidspunkt - dog højst et  

 beløb forholdsmæssigt svarende til den overdragne del af  

 aktierne.
For at sikre beskatningen også i de tilfælde, hvor  

 aktiverne og passiverne inden salget af aktierne i datterselskabet er  

 placeret i et datterdatterselskab, foreslås det, at reglen udvides,  

 så den også omfatter aktiver omfattet af  

 aktieavancebeskatningsloven.
I overensstemmelse med hidtidig fortolkning foreslås  

 det udtrykkeligt nævnt i lovteksten, at aktiver og passiver, som ikke i  

 forvejen er omfattet af dansk beskatning og som er anskaffet før  

 moderselskabet fik kontrol eller væsentlig indflydelse, anses for  

 anskaffet på det faktiske anskaffelsestidspunkt til  

 handelsværdien på det tidspunkt, hvor moderselskabet fik kontrol  

 eller væsentlig indflydelse.
Anskaffelsestidspunkt og -værdi for  

 afskrivningsberettigede aktiver følger fortsat af selskabsskattelovens  

 § 31, stk. 6.
 Muligheden for udlandslempelse, jf. § 4 i lov nr. 486  

 af 30. juni 1993 om ændring af lov om indkomstbeskatning af  

 aktieselskaber m.v. (selskabsskatteloven) og lov om beskatning af fonde og  

 visse foreninger (fondsbeskatningsloven) (Ophævelse af  

 udlandslempelsen), er bortfaldet fra og med indkomståret 2000.  

 Selskabsskattelovens § 32, stk. 7, 1. pkt., er dermed  

 overflødig og foreslås derfor fjernet.
Tilsvarende ændringer - med visse nødvendige  

 tilpasninger - foreslås i ligningslovens § 16 H om personligt  

 ejede lavt beskattede selskaber, der i væsentlig grad driver finansiel  

 virksomhed.
Tilbagebetalingsordningen for de personligt ejede selskaber er  

 tilpasset derved, at der er taget hensyn til, at den personlige ejer kan  

 hjemtage udbytter skattefrit i det omfang, der betales CFC-skat.
Koncerninterne forsikringsselskaber (Captive Insurance) (lovforslagets  

 § 1, nr. 1) Formålet med denne del af forslaget er, at  

 resultatet af en selvforsikring skattemæssigt bliver den samme, uanset  

 hvordan man indretter sig.
Det skal således ikke være muligt at  

 opnå fradrag for selvforsikring blot ved at oprette et koncerninternt  

 forsikringsselskab.
 Det selskab, som tegner en koncernintern forsikring,  

 får derfor ikke fradrag for forsikringspræmierne, men får i  

 stedet fradraget på det tidspunkt, hvor det måtte lide en skade  

 (et tab).
Det foreslås, at fradragsretten for koncerninterne  

 forsikringspræmiebetalinger beskæres.
Der skal dog være  

 fradrag, i det omfang det godtgøres, at forsikringsselskabet  

 genforsikrer risikoen hos et uafhængigt forsikringsselskab.
 Fradragsretten beskæres, såfremt et dansk  

 selskab eller en forening m.v. foretager betalinger af  

 forsikringspræmier til et koncernforbundet selskab m.v.  

 Koncernforbundne selskaber m.v. forstås på samme måde som i  

 ligningslovens § 2.
Det er normalt, at der mellem forsikringsselskaberne inden  

 for en større forsikringskoncern etableres forskellige former for  

 genforsikringsarrangementer.
Disse arrangementer kan f.eks. have til  

 formål at sprede risikoen mellem selskaberne inden for koncernen.
Der  

 er tale om arrangementer, der alene er risikomæssigt eller  

 forretningsmæssigt begrundet.
Det foreslås derfor, at  

 fradragsbeskæringen ikke finder anvendelse, når  

 forsikringspræmien betales af et forsikringsselskab til et  

 koncernforbundet forsikringsselskab.
Koncerninterne genforsikringer er dog  

 omfattet, hvis den oprindelige forsikring er omfattet af den foreslåede  

 § 11 A, uden en sådan undtagelse ville bestemmelsen kunne  

 omgås ved at indskyde et dansk beskattet koncerninternt  

 forsikringsselskab mellem forsikringstageren og det koncernforbundne  

 forsikringsselskab.
Hvis et forsikringsselskab driver almindelig  

 forsikringsvirksomhed og som et led i sin normale virksomhed også  

 tegner forsikringer for et koncernforbundet selskab, skal fradragsretten for  

 det koncernforbundne selskab ikke beskæres.
Fradragsbeskæringen  

 skal derfor ikke finde anvendelse, hvis forsikringsselskabet i ikke  

 uvæsentligt omfang driver tilsvarende forsikringsvirksomhed overfor  

 uafhængige parter.
Med tilsvarende forsikringsvirksomhed menes der, at  

 forsikringsselskabet skal tegne forsikringer af den pågældende  

 art og med de pågældende vilkår med uafhængige  

 parter.
For hver enkel slags forsikringsvirksomhed, skal det bedømmes,  

 om de risikoer som vedrører uafhængige parter udgør en  

 ikke uvæsentlig del af de samlede risikoer for den  

 pågældende slags forsikringsvirksomhed.
Hvis mindst 25 pct. af  

 risikoerne for en enkelt art af forsikringer vedrører uafhængige  

 parter, sker der således ingen fradragsbeskæring.
Det foreslås, at bestemmelsen finder tilsvarende  

 anvendelse, hvis der indskydes et uafhængigt selskab mellem de to  

 koncernforbundne selskaber.
Præmiebetalinger til uafhængige  

 selskaber er således heller ikke fradragsberettigede, i det omfang det  

 uafhængige selskab genforsikrer sig hos et selskab, der er  

 koncernforbundet med forsikringstageren.
Undtagelserne om  

 forsikringsvirksomhed overfor uafhængige parter samt det  

 koncernforbundne selskabs genforsikring hos en uafhængig finder  

 tilsvarende anvendelse.
Det foreslås, at forsikringspræmierne til  

 forsikringsselskabet ikke medregnes i dets skattepligtige indkomst, i det  

 omfang koncernselskabet ikke har haft fradragsret for  

 præmieindbetalingerne efter § 11 A, stk. 1. Herved skabes der  

 symmetri mellem forsikringstagerens manglende fradragsret og  

 forsikringsselskabets skattepligt.
Hvis præmiens størrelse  

 overstiger »arm s lenght«-prisen efter ligningslovens § 2, vil der  

 være tale om et skattepligtigt koncernbidrag.
Det foreslås  

 endvidere, at der ikke kan foretages fradrag for hensættelser eller  

 genforsikringer hos koncernforbundne forsikringsselskaber for så vidt  

 angår præmier, som ikke medregnes i den skattepligtige indkomst,  

 ellers ville forsikringsselskabet opnå en »dobbelt skattefrihed«.
Endelig foreslås det, at forsikringsudbetalinger,  

 som tilfalder forsikringstageren, ikke medregnes i dennes indkomst.
Til  

 gengæld får forsikringsselskabets ikke fradrag for sådanne  

 forsikringsudbetalinger.
Samlet set stilles koncernen, som hvis der ikke var tegnet  

 en forsikring.
Der opnås først fradrag, når skaden  

 indtræffer.
Ikrafttræden (lovforslagets § 3) Det foreslås, at loven træder i kraft den 1.  

 januar 2001, og har virkning for indkomstår, der påbegyndes den  

 1. januar 2001 eller senere.
Provenumæssige konsekvenser Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Erhvervsøkonomiske konsekvenser Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Erhvervsadministrative konsekvenser Lovforslaget skønnes ikke at have  

 erhvervsadministrative konsekvenser.
Miljømæssige konsekvenser Lovforslaget skønnes ikke at have  

 miljømæssige konsekvenser.
Administrative konsekvenser for stat, amter og  

 kommuner Lovforslaget skønnes ikke at medføre  

 nævneværdige administrative konsekvenser for Told og Skat.
Forholdet til EU-retten Lovforslaget skønnes ikke at indeholde EU-retlige  

 aspekter.
 Sammenfatning af økonomiske og  

 administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Administrative konsekvenser for stat, amter og  

 kommuner Lovforslaget skønnes ikke at medføre  

 nævneværdige administrative konsekvenser for Told og  

 Skat.
Økonomiske konsekvenser for  

 erhvervslivet Der henvises til det samtidig fremsatte forslag om  

 nedsættelse af skattesatsen for selskaber samt  

 virksomhedsskatteprocenten.
Administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget skønnes ikke at indeholde EU-retlige  

 aspekter.
Høring Lovforslaget har været i høring hos  

 Advokatrådet, Amtsrådsforeningen, Arbejderbevægelsens  

 Erhvervsråd, Erhvervenes Skattesekretariat, Finansrådet,  

 Rådet for Dansk Forsikring og Pension, Det Danske Handelskammer,  

 Kommunernes Landsforening, Københavns Kommune, Frederiksberg Kommune,  

 Danmarks Rederiforening, Dansk Handel og Service, Foreningen af Registrerede  

 Revisorer, Foreningen af Statsautoriserede Revisorer, Skattechefsforeningen  

 samt Skatterevisorforeningen.
 Amtsrådsforeningen, Det Danske Handelskammer,  

 Frederiksberg Kommune, Kommunernes Landsforening og Skattechefsforeningen har  

 ingen bemærkninger til lovforslaget.
 De indsendte bemærkninger og Skatteministeriets  

 kommentarer hertil er angivet kort i følgende skema.
Tvungen sambeskatning samt CFC-beskatning Organisation Bemærkninger Kommentarer Erhvervenes Skatte- sekretariat, Rådet for Dansk Forsikring og Pension, Foreningen af Statsautoriserede Revisorer, Advokatrådet, Finansrådet, Dansk Handel og Service, Danmarks Rederiforening Høringsparterne var i store træk enige om  

 følgende:
 De forenklingsmæssige fordele, der ud fra en umiddelbar betragtning  

 kan opnås ved år for år vurdering, synes ikke at stå  

 i rimeligt forhold til de ulemper, der vil være forbundet med  

 forslaget.
 Ved at lade årets faktiske skattebetaling være  

 afgørende vil et stort antal udenlandske koncernselskaber med  

 finansiel virksomhed kunne blive inddraget under dansk CFC-beskatning, selv  

 om der er tale om selskaber beliggende i højskattelande og uden hensyn  

 til, at koncernens udenlandske skattebetaling set over en årrække  

 ikke er under det acceptable.
I høringsforslaget blev det foreslået, at  

 vurderingen, af om et udenlandsk finansielt datterselskab beskattes  

 væsentligt lavere end efter danske regler, skulle opgøres  

 år for år.
Dette ville umiddelbart medfører en forenkling  

 i vurderingen, idet det ikke længere skulle foretages en vurdering af  

 den fremtidige udenlandske beskatning, men kun en konstatering af den faktisk  

 betalte udenlandske skat i det pågældende år.
Samtidigt  

 ville datterselskaber, som anvendte hensættelses-ordninger med  

 væsentlige skatteudskydelser, bliver omfattet af den tvungne  

 sambeskatning.
En sådan ændring medfører imidlertid - som  

 påpeget af blandt andre Erhvervenes Skattesekretariat - at  

 væsentligt flere udenlandske koncernselskaber ville blive omfattet af  

 reglerne, hvilket ikke ses at være hensigtsmæssigt.
Lovforslaget  

 er derfor ændret således, at der ikke længere  

 foreslås en år til år vurdering.
Lovforslaget i sin  

 ændrede form sikrer, at betydelige skatteudskydelser i forhold til  

 danske regler medfører CFC-beskatning.
Bestemmelse om, at der ved opgørelsen efter danske  

 regler skal bortses fra underskud for indkomstår før  

 opnåelse af kontrol eller væsentlig indflydelse vil kunne  

 medføre en ubegrundet CFC-beskatning.
Heller ikke de foreslåede  

 regler om anvendelse af de faktiske anskaffelsessummer ved CFC-beskatning  

 forekommer velbegrundede.
 Forslagene, om at der skulle ses bort fra underskud for  

 indkomst år før kontrol eller væsentlig indflydelse samt  

 at de faktiske anskaffelsessummer skulle anvendes, indgår ikke  

 længere i forslaget.
Fradragsbegrænsning ved koncerninterne  

 forsikringspræmier Organisation Bemærkninger Kommentarer Advokatrådet Der ses ikke at være behov for at indføre en  

 særskilt fradragsbegrænsning ved koncerninterne  

 forsikringspræmier, idet reglerne om tvungen sambeskatning og reglerne  

 i ligningslovens § 2 om armslængde-vilkår udgør et  

 tilstrækkeligt værn mod indkomstoverflytning til et  

 lavskatteland.
 Den foreslåede regel om fradragsbegrænsning er et  

 værn mod fradrag for selvforsikring, hvilket er et helt andet  

 formål end CFC-beskatningens.
 Når en forsikringspræmie betales til markedspris til et  

 koncernforbundet selskab, er der i realiteten stadig tale om en koncernintern  

 henlæggelse.
 Der kan være forretningsmæssige begrundelser for  

 at etablere et captive.
 Et captive kan være forretningsmæssigt begrundet,  

 men ligesom der ikke er fradrag for selvforsikring eller henlæggelser  

 til dårlige tider, bør der heller ikke være fradrag for  

 koncernintern selvforsikring.
Arbejderbevægelsens Erhvervsråd Ingen bemærkninger til lovforslaget om  

 fradragsbegrænsning ved koncerninterne  

 forsikringspræmier.
Erhvervenes Skattesekretariat Forslaget om fradragsbegrænsning for koncerninterne  

 forsikringspræmier forekommer ubegrundet og uhensigtsmæssigt og  

 vil forringe danske virksomheders konkurrencevilkår.
 Danske selskabers etablering og benyttelse af insurrance  

 captives er som andre koncerndispositioner underlagt kravet om  

 indkomstopgørelse efter arms length-princippet, jfr ligningslovens  

 § 2, og er captivet placeret i et lavskatteland, finder reglerne om  

 CFC-beskatning anvendelse.
 Se hertil kommentaren til Advokatrådet.
Forslaget vil påføre erhvervslivet  

 forøgede omkostninger og dermed forringet konkurrenceevne.
Dette beror  

 på de   ikke-skattemæssigt betingede fordele, der er forbundet  

 med brugen af captives:
Forslaget forhindrer ikke selskaber i at oprette captives,  

 men fjerner blot den skattemæssige tilskyndelse.
Desuden kan captives -  

 hvad enten der genforsikres i et uafhængigt selskab eller ikke -  

 fortsat anvendes til at opnå rationaliseringseffekter.
Ved afdækning af forsikringsrisici gennem et captive  

 reduceres omkostningerne i forhold til ekstern forsikringstegning.
Brugen af  

 captives indebærer desuden mulighed for afdækning af ikke direkte  

 forsikringsbare risici.
 Endelig skal man være opmærksom på, at  

 tilskyndelse til øget ekstern risikoafdækning   udover at  

 favorisere forsikringsselskaberne, herunder udenlandske reassuranceselskaber  

   i kraft af den lavere selvrisiko mindsker virksomhedernes økonomiske  

 incitament til risikobegrænsende tiltag, uanset at disse er  

 rentable.
Intern risikoafdækning begrænser ikke koncernens  

 risiko.
En koncernintern forsikring kan derfor ikke ses som et  

 risikobegrænsende tiltag på anden måde end, at man er mere  

 påpasselig m.h.t. til skadesforbyggelse, når man selv skal betale  

 eventuelle erstatninger.
Finansrådet Fradragsretten for forsikringspræmier må som  

 udgangspunkt vurderes på baggrund af reglerne i statsskatteloven,  

 således at der er fradrag, hvis der er tale om en  

 driftsudgift.
 Udgangspunktet er fortsat, at der er fradragsret efter  

 statsskattelovens § 6 for forsikringspræmier.
Der skelnes i lovforslaget ikke mellem livs- og  

 skadesforsikringsselskaber.
Captive Insurance anvendes hovedsageligt i  

 forbindelse med skadesforsikring.
Med lovudkastet er der risiko for, at  

 præmier til koncernforbundne livsforsikringsselskaber mister  

 fradragsretten, hvis andelen af eksternt tegnede forsikringer er af et lille  

 omfang.
Det kunne overvejes at begrænse lovreglen til  

 skadesforsikringsselskaber.
En stor del af de ansattes  

 overenskomstmæssige livs- og pensionsordninger i større  

 pengeinstitutter er eksempelvis tegnet i koncernforbundne  

 livsforsikringsselskaber.
Lovforslaget er ændret på dette punkt  

 således, at andelen af eksterne forsikringer ikke må være  

 uvæsentlig, dvs. mindre end 25 pct.
I høringsforslaget skulle  

 forsikringselskabet i overvejende grad tegne eksterne  

 forsikringer.
 Det kunne endvidere overvejes at skabe symmetri mellem  

 fradragsretten hos det betalende selskab og skattepligt hos  

 forsikringsselskabet samt at begrænse lovreglen til at gælde  

 forsikringsselskaber i udlandet (eventuelt kun i skattelylande).
Forslaget er ændret således, at  

 forsikringsselskabet ikke beskattes af præmier, hvor forsikringstageren  

 ikke har haft fradrag.
Der er herved skabt symmetri.  

 Fradragsbeskæringen bør gælde alle captives, idet der  

 reelt er tale om selvforsikring.
Rådet for Dansk Forsikring og Pension Efter F&P's opfattelse har bestemmelsen fået en  

 unødvendig vidtrækkende formulering.
Det skal indledningsvis bemærkes, at F&P finder det  

 beklageligt, at forslaget negligerer de samfundsmæssige fordele, der  

 generelt er knyttet til captives.
Det må således haves for  

 øje, at captiveselskaber i Danmark skal have koncession til hver  

 enkelt branche, som selskabet driver, at captiveselskaber er underlagt  

 Finanstilsynet, og at de skal dokumentere de reserver, der  

 hensættes.
Det vil fortsat være muligt at oprette captives og  

 dermed opnå de fordele, som F&P beskriver.
Der vil blot ikke  

 være adgang til fradrag for forsikringspræmierne, når der  

 ikke sker genforsikring hos et uafhængigt selskab, idet der ved  

 koncerninterne forsikringer ikke sker nogen  

 risikoafdækning.
 F&P skal desuden bemærke, at lovforslaget vedr.  

 fradragsbeskæring for koncerninterne forsikringspræmier er en  

 urimelig hindring for virksomheders muligheder for at etablere  

 captiveselskaber, hvorigennem der kan opnås en bedre risk management og  

 skadesforebyggelse.
 Der kan fortsat etableres captiveselskaber, som kan  

 tilvejebringe bedre risk management og skadesforbyggelse, og der kan fortsat  

 foretages fradrag for præmiebetalingerne, når blot der sker  

 genforsikring hos et uafhængigt selskab.
Et andet forhold, som F&P finder anledning til at  

 fremhæve, er det forhold, at det ikke fremgår af lovforslagets  

 bemærkninger, om der med dette udelukkende er tænkt på  

 ikke-forsikringsselskaber, der forsikrer sig inden for koncernen.
Da  

 bemærkningerne til lovforslaget i overskriften imidlertid indeholder  

 udtrykket Captive Insurance, kunne det dog tyde  

 herpå.
Lovforslaget omfatter udelukkende ikke-forsikringsselskaber,  

 der forsikrer sig inden for koncernen.
Lovforslaget er præciseret i  

 overensstemmelse hermed.
Rådet for Dansk Forsikring og Pension Gennem en fradragsbeskæring vil der forekomme en  

 fuldstændig skævvridning af det i dansk skatteret almindeligt  

 anerkendte symmetribegreb.
I det omfang, der betales forsikringspræmier  

 til et captiveselskab, hvor der ikke er genforsikring, vil forslaget  

 indebære, at præmien blive beskattet hos captiveselskabet, mens  

 der ikke er fradrag i koncernselskabet.
Captivet har i forslaget fået skattefrihed for  

 præmeindbetalinger, hvor der ikke har været fradragsret for den  

 koncernforbundne forsikringstager.
Der er herved skabt symmetri.
Det  

 bemærkes i den forbindelse, at hvis præmiens størrelse  

 overstiger »arm s lenght«-prisen, vil der være tale om et  

 skattepligtigt koncernbidrag.
 Det forekommer tillige som om lovforslaget, for så vidt  

 angår udenlandske captiveselskaber, skaber et dobbelt værn,  

 når der sammenholdes med de foreslåede ændringer til  

 § 32.
 Se hertil kommentaren til Advokatrådet.
F&P har forståelse for Skatteministeriets  

 ønske om at kunne nægte fradrag for genforsikringspræmier,  

 hvis disse har karakter af flytning af indkomst fra Danmark til et lavt  

 beskattet ud land, enten i kraft af en meget lav skatteprocent eller gunstige  

 henlæggelsesregler Det foreliggende udkast til lovforslag rammer dog for bredt.  

 Der bør opnås en sammenhæng i beskatningssystemet,  

 således at der indrømmes fradragsret for præmien under  

 forudsætning af en tilsvarende beskatning af præmien.
 Symmetrien er opnået ved at gøre  

 præmieindtægten skattefri for forsikringsselskabet, når  

 forsikringstageren ikke har haft fradrag.
Danmarks Rederiforening Ingen kommentar til forslaget om fradragsbegrænsning  

 for koncerninterne forsikringspræmier.
Dansk Handel og Service Ikke alle skattearrangementer, der kan laves via captives i  

 lavskattelande, skal accepteres.
 Fradragsbeskæringen fører til  

 konkurrenceforvridning i forhold til virksomhederne i de øvrige  

 EU-medlemslande, idet danske virksomheder, der ønsker at foretage  

 selvforsikring, med forslaget påføres en ekstra  

 udgift.
 Der bør ikke være fradrag for selvforsikring.  

 Fradrag opnås først ved en eventuel skades  

 indtræden.
Det er vigtigt at bemærke, at anvendelsen af  

 Captive-selskaber indgår i en almindelig erhvervsmæssig og  

 økonomisk afvejning, der kan bruges til at skabe overblik og styring  

 af den samlede selvrisikogrænse i koncernen.
Endvidere er der ved  

 anvendelsen af et Captive-selskab mulighed for i større omfang at  

 tilpasse forsikringerne til koncernes helt specifikke behov og skabe  

 forsikringsafdækning af risici, der ikke kan forsikres på det  

 eksisterende marked.
 Captives kan stadig etableres, der er blot ikke fradragsret,  

 når koncernen forsikrer sig selv.
Foreningen af Statsautoriserede Revisorer Efter FSR s kendskab til området etableres  

 captive-selskaber af forretningsmæssige årsager.
En meget  

 tungtvejende grund er i den forbindelse, at det giver koncenerne mulighed for  

 at tilpasse policernes forsikringsbetingelser til den enkelte koncerns behov.  

 Dette er ikke muligt i det eksisterende forsikringsmarked, og der betales  

 dermed en »overpræmie«, når selskabets skadesprofil ikke passer  

 til den pågældende forsikring.
Koncernens risiko mindskes ikke ved koncerninterne  

 forsikringer, hvorfor der ikke bør være fradragsret.
De  

 forretningsmæssige fordele, der som påpeget af FSR, er ved  

 captives forsvinder ikke ved fradragsbeskæring af den ikke  

 genforsikrede del af præmien.
Det har hidtil været princippet i dansk  

 skattelovgivning, at indkomsten for de enkelte selskaber i en koncern  

 opgøres isoleret og uafhængigt af koncernforholdet.
Det har  

 således været uden betydning, hvorledes »koncernen som helhed«  

 reelt har været stillet.
Kravet har alene været, at aftaler blev  

 indgået på markedsvilkår.
Forslaget er dernæst et  

 brud på almindelige lighedsprincipper og konkurrencemæssig  

 ligestilling mellem intern og ekstern afdækning af forsikringsrisici.  

 Større danske virksomheders muligheder for af driftsøkonomiske  

 grunde at etablere et selvforsikringsprogram reduceres som følge af en  

 skattemæssig særregel.
De enkelte selskaber i en koncern opgør fortsat deres  

 indkomst hver for sig.
Det bør imidlertid ikke afholde  

 skattelovgivningen fra forholde sig til de indbyrdes transaktioner, der er  

 egnet til at reducere det samlede skattegrundlag.
Når der etableres en  

 koncernintern forsikring, sker der i realiteten ikke en  

 risikoafdækning, men en overførelse af midler fra et selskab til  

 et andet, hvilket der efter skattelovgivningen normalt ikke er fradrag  

 for.
 Det er sammenfattende vanskeligt at se, at der er behov for  

 lovgivning af denne art, når forsikringsvirksomhed udtrykkeligt  

 indenfor de seneste år er blevet omfattet af reglerne om tvungen  

 sambeskatning, og når der ligeledes indenfor de seneste år er  

 blevet udtrykkelig hjemmel til arms længdekravet og opstillet  

 oplysnings- og dokumentationskrav til koncerninterne  

 transaktioner.
 Se hertil kommentaren til Advokatrådet.
 FSR vil anbefale, at det snarere overvejes at give hjemmel  

 til fradrag til hensættelser til selvforsikring, eventuelt på  

 grundlag af et sandsynliggjort skadesforløb.
FSR har ret i, at der i realiteten ikke er forskel på  

 fradrag for hensættelser til selvforsikring og fradrag for  

 koncerninterne forsikringer.
Det er derfor, at fradragsretten til koncern  

 intern forsikring foreslås ophævet.
Bilag Lovforslaget sammenholdt med gældende lov Gældende formulering Lovforslaget § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 299 af 27. april 2000, som senest  

 ændret ved lov nr. 452 af 31. maj 2000, foretages følgende  

 ændringer:
 1. Efter § 11 indsættes:
»§ 11 A.
Forsikringspræmier fra et  

 selskab eller en forening m.v., som ikke er et forsikringsselskab, til et  

 koncernforbundet selskab m.v., jf. ligningslovens § 2, kan ikke  

 fradrages i den skattepligtige indkomst, medmindre forsikringsselskabet i  

 ikke uvæsentligt omfang tegner tilsvarende forsikringer for  

 uafhængige parter.
Forsikringspræmier betalt til et  

 uafhængigt forsikringsselskab anses for omfattet af 1. pkt., i det  

 omfang risikoen genforsikres hos et selskab m.v., der er koncernforbundet,  

 jf. ligningslovens § 2, med det selskab m.v., der betaler  

 præmierne.
Uanset 1. og 2. pkt. kan præmierne trækkes fra,  

 i det omfang det godtgøres, at risikoen genforsikres hos et  

 uafhængigt selskab eller forening m.v.
Stk. 2. Forsikringspræmierne til forsikringsselskabet  

 medregnes ikke i dets skattepligtige indkomst, i det omfang koncernselskabet  

 ikke har haft fradragsret for præmieindbetalingerne efter stk. 1.  

 Der kan ikke foretages fradrag for hensættelser eller genforsikringer  

 hos koncernforbundne selskaber vedrørende forsikringer, i det omfang  

 præmieindbetalingerne er omfattet af 1. pkt.
Der kan ikke foretages  

 fradrag for forsikringsudbetalinger, som tilfalder et koncernforbundet  

 selskab og udbetalingerne medregnes ikke ved opgørelsen af det  

 modtagne selskabs skattepligtige indkomst, i det omfang der ikke har  

 været fradragsret for præmieindbetalingerne efter stk. 1.«.
 2. § 32, stk. 1, 1. pkt., ophæves og i  

 stedet indsættes:
§ 32. Såfremt et selskab eller en forening m.v. som  

 nævnt i § 1 kontrollerer eller har væsentlig indflydelse  

 på et udenlandsk selskab eller en forening m.v. (datterselskabet), hvis  

 virksomhed i væsentlig grad er af finansiel karakter, og hvis afkast  

 beskattes væsentligt lavere end efter danske regler, medregnes  

 datterselskabets indkomst opgjort efter danske regler ved opgørelsen  

 af den skattepligtige indkomst for koncernens moderselskab (tvungen  

 sambeskatning). Moderselskabet anses for at kontrollere eller have  

 væsentlig indflydelse på datterselskabet, hvis det direkte eller  

 indirekte ejer mindst 25 pct. af aktiekapitalen i datterselskabet eller  

 direkte eller indirekte råder over mere end 50 pct. af stemmerne i  

 datterselskabet.
Ved bedømmelsen af, om moderselskabet anses for at  

 kontrollere eller have væsentlig indflydelse på datterselskabet,  

 medregnes aktier og stemmerettigheder, som indehaves af koncernforbundne  

 selskaber, jf. kursgevinstlovens § 4, stk. 2, af personlige  

 aktionærer og deres nærtstående, jf. ligningslovens  

 § 16 H, stk. 1, eller af en fond eller trust stiftet af  

 moderselskabet selv eller af de nævnte koncernforbundne selskaber,  

 nærtstående m.v. eller af fonde eller truster stiftet af disse.  

 Et selskab eller en forening m.v. anses for at være udenlandsk, hvis  

 det er hjemmehørende i en fremmed stat, Færøerne eller  

 Grønland, herunder efter bestemmelserne i en  

 dobbeltbeskatningsoverenskomst.
 »Såfremt et selskab eller en forening m.v. som  

 nævnt i § 1 kontrollerer eller har væsentlig indflydelse  

 på et udenlandsk selskab eller en forening m.v. (datterselskabet), hvis  

 virksomhed i væsentlig grad er af finansiel karakter, og hvis afkast  

 beskattes væsentligt lavere end efter danske regler eller hvis  

 beskatning i væsentlig grad udskydes i forhold til danske regler,  

 medregnes datterselskabets indkomst opgjort efter danske regler ved  

 opgørelsen af den skattepligtige indkomst for koncernens moderselskab  

 (tvungen sambeskatning).«.
Stk. 4. Ved opgørelsen af moderselskabets indkomst  

 medregnes den del af datterselskabets indkomst, der svarer til den  

 største af moderselskabet ejede andel af datterselskabets samlede  

 aktiekapital i den pågældende periode.
Der medregnes dog kun  

 indkomst optjent af datterselskabet i den del af moderselskabets  

 indkomstår, hvor betingelserne i stk. 1 er opfyldt.
Der medregnes  

 desuden kun den del af datterselskabets indtægter og udgifter, der  

 vedrører finansiel virksomhed eller forsikringsvirksomhed.
Ved  

 overdragelse af aktier i datterselskabet til et selskab eller en person uden  

 for den ejerkreds, som kontrollerer eller har væsentlig indflydelse  

 på datterselskabet, jf. stk. 1, medregnes ved opgørelsen af  

 moderselskabets indkomst den indkomst, som datterselskabet ville have  

 oppebåret, hvis samtlige aktiver og passiver omfattet af  

 kursgevinstloven var afstået af datterselskabet til  

 handelsværdien på samme tidspunkt - dog højst et  

 beløb forholdsmæssigt svarende til den overdragne del af  

 aktierne.
På samme måde medregnes foretagne skattemæssige  

 hensættelser i datterselskabet.
Hvis datterselskabet driver anden  

 virksomhed, kan der ved indkomstopgørelsen kun fradrages den del af de  

 samlede finansielle udgifter, som overstiger en beregnet rente af  

 handelsværdien af selskabets ikkefinansielle aktiver ved periodens  

 begyndelse.
Ved renteberegningen anvendes afkastsatsen efter  

 virksomhedsskattelovens § 9.
 3. § 32, stk. 4, 2. pkt. - 4. pkt., ophæves  

 og i stedet indsættes:
»Der medregnes dog kun indkomst optjent af datterselskabet  

 i den del af moderselskabets indkomstår, hvor moderselskabet har  

 kontrol eller væsentlig indflydelse.
Der medregnes desuden kun den del  

 af datterselskabets indtægter og udgifter, der vedrører  

 finansiel virksomhed eller forsikringsvirksomhed.
Aktiver og passiver, som  

 ikke i forvejen er omfattet af dansk beskatning og som er anskaffet  

 før moderselskabet fik kontrol eller væsentlig indflydelse,  

 anses for anskaffet på det faktiske anskaffelsestidspunkt til  

 handelsværdien på det tidspunkt, hvor moderselskabet fik kontrol  

 eller væsentlig indflydelse. § 31, stk. 6, finder tilsvarende  

 anvendelse for afskrivningsberettigede aktiver.
Ved overdragelse af aktier i  

 datterselskabet til et selskab eller en person uden for den ejerkreds, som  

 kontrollerer eller har væsentlig indflydelse på datterselskabet,  

 jf. stk. 1, medregnes ved opgørelsen af moderselskabets indkomst  

 den indkomst, som datterselskabet ville have oppebåret, hvis samtlige  

 aktiver og passiver omfattet af kursgevinstloven og  

 aktieavancebeskatningsloven var afstået af datterselskabet til  

 handelsværdien på samme tidspunkt - dog højst et  

 beløb forholdsmæssigt svarende til den overdragne del af  

 aktierne.«.
Stk. 7. § 4 i lov nr. 486 af 30. juni 1993 om  

 ændring af lov om indkomstbeskatning af aktieselskaber m.v.  

 (selskabsskatteloven) og lov om beskatning af fonde og visse foreninger  

 (fondsbeskatningsloven) (Ophævelse af udlandslempelsen) finder ikke  

 anvendelse.
Nedslag for udenlandske skatter efter ligningslovens § 33,  

 stk. 1, jf. stk. 6, sker med det beløb, der  

 forholdsmæssigt kan henføres til den del af datterselskabets  

 indkomst, der skal medregnes ved opgørelsen af moderselskabets  

 skattepligtige indkomst.
 4. § 32, stk. 7, 1. pkt. ophæves.
 5. Efter § 32, stk. 8 indsættes som nyt  

 stykke:
Stk. 9. I det omfang summen af udenlandske betalte skatter af  

 indkomst omfattet af stk. 4 og den faktisk betalte danske merskat som  

 følge af denne bestemmelse overstiger summen af den danske skat af  

 indkomst efter stk. 4 for de pågældende år, kan  

 faktisk betalt dansk merskat som følge af denne bestemmelse modregnes  

 i moderselskabets øvrige skatter.
Beløb, der ikke kan rummes i  

 moderselskabets øvrige skatter, udbetales kontant.
 Stk. 9 -11, bliver herefter stk. 10 - 12.
§ 2 I lov om påligningen af indkomstskat til staten (ligningsloven), jf.  

 lovbekendtgørelse nr. 775 af 16. august 2000, foretages  

 følgende ændring:
 1. § 16 H, stk. 1, 1. pkt., affattes  

 således:
§ 16 H.
Såfremt en skattepligtig omfattet af  

 kildeskattelovens § 1 eller dødsboskattelovens § 1,  

 stk. 2, kontrollerer eller har væsentlig indflydelse på et  

 udenlandsk selskab eller en forening m.v. (selskabet), hvis virksomhed i  

 væsentlig grad er af finansiel karakter, og hvis afkast beskattes  

 væsentlig lavere end efter danske regler, medregnes selskabets indkomst  

 opgjort efter danske regler ved opgørelsen af den skattepligtige  

 indkomst.
Tilsvarende gælder, hvis den skattepligtige i  

 fællesskab med nærtstående eller i fællesskab med en  

 fond eller trust stiftet af den skattepligtige eller dennes  

 nærtstående eller fonde eller truster stiftet af disse  

 kontrollerer eller har væsentlig indflydelse på et udenlandsk  

 selskab som nævnt i 1. pkt.
Den skattepligtige anses for at kontrollere  

 eller have væsentlig indflydelse på et selskab, hvis vedkommende  

 direkte eller indirekte eller i fællesskab med nærtstående  

 ejer mindst 25 pct. af aktiekapitalen i selskabet eller råder over mere  

 end 50 pct. af stemmerne i selskabet.
Som nærtstående anses den  

 skattepligtiges ægtefælle, forældre og bedsteforældre  

 samt børn og børnebørn og disses ægtefæller  

 eller dødsboer efter de nævnte personer.
Stedbarns- og  

 adoptivforhold sidestilles med ægte slægtskabsforhold.
 »Såfremt en skattepligtig omfattet af  

 kildeskattelovens § 1 eller dødsboskattelovens § 1,  

 stk. 2, kontrollerer eller har væsentlig indflydelse på et  

 udenlandsk selskab eller en forening m.v. (selskabet), hvis virksomhed i  

 væsentlig grad er af finansiel karakter, og hvis afkast beskattes  

 væsentligt lavere end efter danske regler eller hvis beskatning i  

 væsentlig grad udskydes i forhold til danske regler, medregnes  

 selskabets indkomst opgjort efter danske regler ved opgørelsen af den  

 skattepligtige indkomst.«.
 2. Efter § 16 H, stk. 3, indsættes som nyt  

 stykke:
»I det omfang summen af udenlandske betalte skatter af  

 indkomst omfattet af stk. 2, jf. § 32, stk. 4, og den faktisk  

 betalte danske merskat som følge af denne bestemmelse overstiger  

 summen af den danske skat af indkomst efter stk. 2, jf. § 32,  

 stk. 4, for de pågældende år, kan faktisk betalt dansk  

 merskat udbetales kontant.
I det omfang den skattepligtige har modtaget  

 udbytter, som ikke er medregnet til den skattepligtige indkomst som  

 følge af stk. 3, medregnes den kontante udbetaling til den  

 skattepligtige indkomst i det indkomstår, hvor merskatten  

 tilbagebetales.«.
