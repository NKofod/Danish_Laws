INDHOLDSFORTEGNELSE 1. Forord 2. Indledning 2.1. Lovens baggrund 2.2. Lov, bekendtgørelser og vejledning 3. Kommunal anvisning i private udlejningsejendomme 3.1. Lovens anvendelsesområde 3.2. Vurdering af behovet 3.3. Reservation af statsrefusion 3.4. Opfordring til ejere af udlejningsejendomme 3.5. Indgåelse af aftale 3.6. Tinglysning og stempling af aftalen 3.7. Udnyttelse af anvisningsretten 3.8. Særligt for ejeren af ejendommen 3.9. Særligt for lejere i ejendommen 4. Anvisningsrettens indhold 5. Godtgørelse for anvisningsret 5.1. Fastlæggelse af godtgørelsens størrelse 5.2. Fordeling af godtgørelsen ved udbetaling 5.3. Udbetaling af eengangsgodtgørelse 5.4. Udbetaling af udnyttelsesgodtgørelse 6. Refusion 6.1. Refusionens størrelse 6.2. Fordeling af refusionen 6.3. Ansøgning om statsrefusion 6.3.1. Ansøgning om reservation, skema 1 6.3.2. Ansøgning om udbetaling af statsrefusion, skema 2 6.3.3. Ansøgning om udbetaling af statsrefusion, skema 3 6.4. Udbetaling af refusion 6.5. Regnskab og revision 7. Kommunalbestyrelsens forpligtelser over for udlejer 7.1. Betaling af lejetab 7.2. Garanti for fraflytningsudgifter 7.2.1. Indholdet af garantien 7.2.2. Garantiens opfyldelse 7.2.3. Garantiens ophør 7.3. Refusion af garantiudgifter 8. Støtte til betaling af depositum mv.
9. Binding af godtgørelse i Grundejernes  

 Investeringsfond 9.1. Ejerens beslutning om afsætning af godtgørelsesbeløb 9.2. Meddelelse af beslutning om binding 9.3. Kommunalbestyrelsens underretningspligt 2. Bekendtgørelse nr. 358 af 11. maj 1994 om  

 udbetaling af statsrefusion af udgifter til kommunalt erhvervet anvisningsret  

 i private udlejningsejendomme.
 3. Bekendtgørelse nr. 359 af 11. maj 1994 om binding  

 af godtgørelser efter § 4 i lov om kommunal anvisningsret i Grundejernes  

 Investeringsfond.
 4. Forslag til aftale.
Vejledning om kommunal anvisningsret i private udlejningsejendomme 1. Forord Denne vejledning er primært skrevet til kommunalbestyrelserne og de  

 kommunale forvaltninger med henblik på hjælp til løsning af boligsociale  

 opgaver, ved brug af de muligheder, der er givet i lov om kommunal  

 anvisningsret.
 Vejledningen indeholder således en gennemgang af lovens krav til aftaler  

 om anvisningsret i private udlejningsejendomme og af de procedurer, der er  

 fastsat i tilknytning til loven for udbetaling af statsrefusion til udgifter  

 til aftaler om kommunal anvisningsret.
 Vejledningen vil naturligvis også have interesse for de ejere af  

 udlejningsejendomme, der måtte være interesserede i at overdrage  

 anvisningsret til kommunalbestyrelsen for herigennem at bidrage til løsningen  

 af de boligsociale opgaver.
2. Indledning Lov om kommunal anvisningsret blev vedtaget af Folketinget den 5. april  

 1994. Loven trådte - som lov nr. 281 af 27. april 1994 - i kraft den 29.  

 april 1994 - dagen efter lovens bekendtgørelse i Lovtidende.
Loven gælder  

 ikke for Færøerne og Grønland, jf. § 11.
Fra den 29. april 1994 er der således givet de enkelte kommunalbestyrelser  

 mulighed for at indgå aftaler med ejere af private udlejningsejendomme om  

 overdragelse af en del af udlejerens anvisningsret til kommunen.  

 Kommunalbestyrelsen har hjemmel til at betale ejeren en vis godtgørelse  

 herfor og har samtidig krav på en vis refusion af denne godtgørelse fra  

 staten.
Kommunalbestyrelsen vil desuden som ved anvisning til det  

 almennyttige byggeri skulle indestå for evt. lejetab i forbindelse med  

 anvisningsrettens udnyttelse, samt for evt. fraflytningsudgifter, når en  

 anvist lejer flytter.
 Loven giver endvidere lejere, der anvises en bolig efter denne lov, samme  

 mulighed for at opnå beboerindskudslån efter lov om individuel boligstøtte  

 som lejere i det almennyttige byggeri.
2.1. Lovens baggrund Lov om kommunal anvisningsret er et resultat af det arbejde, som det af  

 regeringen i 1993 nedsatte byudvalg igangsatte med det overordnede formål at  

 sætte en ny og positiv udvikling igang i de boligområder, der i det seneste  

 tiår har været præget af en udvikling med stigende sociale problemer.
Det har blandt andet kunnet konstateres, at der i disse boligområder er  

 sket en koncentration af socialt svage beboere, hvilket kan ses som en  

 konsekvens af, at kommunerne kun har mulighed for at anvise personer efter et  

 socialt kriterium til boliger i det almennyttige byggeri.
Det var derfor  

 regeringens opfattelse, at en adgang for kommunerne til - i det omfang, der  

 kan indgås aftaler herom - også at kunne anvise boliger efter et socialt  

 kriterium i private udlejningsejendomme alt andet lige ville mindske  

 koncentrationen af socialt svage beboere i de omtalte dele af det  

 almennyttige byggeri.
Loven udmønter forslag nr. 12 fra regeringens byudvalg, sådan som dette er  

 beskrevet i »Første rapport fra byudvalget«, s. 8  

 (Indenrigsministeriet, oktober 1993). Det fremgår af rapporten, at  

 »Regeringen ønsker, at en større andel af den private boligmasse kan  

 stilles til rådighed for løsningen af boligsociale problemer.
Det skal ske  

 gennem aftaler om overdragelse af anvisningsret mellem kommunerne og private  

 udlejere kombineret med økonomiske incitamenter.
Disse incitamenter kan  

 omfatte såvel ydelse af en godtgørelse til udlejeren for overdragelsen af  

 anvisningsretten i et bestemt åremål til et bestemt antal lejligheder til  

 kommunen, som ordninger, der sikrer private udlejere mod eventuelle lejetab  

 og tab i forbindelse med fraflytning af boligerne.« 2.2. Lov, bekendtgørelser og vejledning Lov nr. 281 af 27. april 1994 er grundlaget for etablering af kommunal  

 anvisningsret efter aftale med en privat udlejer.
Hvor der i denne vejledning  

 uden særlig angivelse af lovtitel eller -nr. henvises til en paragraf, menes  

 den pågældende paragraf i lov om kommunal anvisningsret.
I tilknytning til loven har Bygge- og Boligstyrelsen i medfør af lovens §  

 4, stk. 8, udstedt en bekendtgørelse om udbetaling af statsrefusion af  

 udgifter til kommunalt erhvervet anvisningsret i private udlejningsejendomme  

 - Bygge- og Boligstyrelsens bekendtgørelse nr. 358 af 11. maj 1994.  

 Bekendtgørelsen fastsætter proceduren for kommunalbestyrelsens modtagelse af  

 statsrefusion til udgifter til godtgørelse for erhvervet privat  

 anvisningsret.
I bekendtgørelsen indgår tre bilag, der skal anvendes som  

 ansøgningsblanketter i forbindelse med ansøgning om statsrefusion.
I denne  

 vejledning refereres der til bekendtgørelsen som  

 »refusionsbekendtgørelsen«.
Desuden er i medfør af lovens § 4, stk. 3, udstedt en bekendtgørelse om  

 binding af godtgørelser efter § 4 i lov om kommunal anvisningsret i  

 Grundejernes Investeringsfond - Bygge- og Boligstyrelsens bekendtgørelse nr.  

 359 af 11.maj 1994. Bekendtgørelsen omhandler procedurer i forbindelse med  

 binding af udbetalt godtgørelse i de tilfælde, hvor modtageren af godtgørelse  

 har valgt dette.
I denne vejledning refereres der til bekendtgørelsen som  

 »bindingsbekendtgørelsen«.
Såvel loven som de to bekendtgørelser er optrykt i denne vejledning.
I  

 vejledningen findes desuden et forslag til en aftale mellem en  

 kommunalbestyrelse og en ejer af en privat udlejningsejendom om overdragelse  

 af kommunal anvisningsret mod godtgørelse.
Vejledningen indeholder i afsnit 3 en beskrivelse i oversigtsform af den  

 ordning, der etableres med lov om kommunal anvisningsret.
I afsnit 4 - 7  

 uddybes de fleste af de i afsnit 3 beskrevne faser, mens afsnit 8 og 9  

 beskriver de to ordninger, der for henholdsvis ejeren af ejendommen og den  

 anviste lejer knytter sig til den kommunale anvisningsret i det private  

 byggeri.
3. Kommunal anvisning i private udlejningsejendomme Lov om kommunal anvisningsret bygger på frivillighed både i forhold til  

 kommuner og i forhold til ejere af private udlejningsejendomme.
Det er i  

 første omgang op til den enkelte kommunalbestyrelse at vurdere, hvorvidt man  

 er interesseret i at indgå aftaler af denne art med henblik på løsningen af  

 boligsociale opgaver.
3.1. Lovens anvendelsesområde Kommunens adgang til at erhverve anvisningsret omfatter efter § 1, stk. 1,  

 private udlejningsejendomme.
Heraf følger, at der ikke efter denne lov kan erhverves anvisningsret i  

 boligbyggeri med støtte efter lov om boligbyggeri.
Kommunalbestyrelsen kan  

 endvidere ikke erhverve anvisningsret i ejendomme, der ejes af staten,  

 amtskommuner eller kommuner, jf. § 7.
3.2. Vurdering af behovet Kommunalbestyrelsen kan »med henblik på løsningen af boligsociale  

 opgaver, herunder at opnå en mere afbalanceret beboersammensætning i enkelte  

 ejendomme, indgå aftale efter reglerne i denne lov om erhvervelse af  

 anvisningsret til ledigblevne lejligheder i private udlejningsejendomme i  

 kommunen mod en godtgørelse til ejeren«, jf. § 1, stk. 1.
Kommunalbestyrelsen bør i forbindelse med sin vurdering af behovet for at  

 etablere kommunal anvisningsret i private udlejningsejendomme være opmærksom  

 på de muligheder, der allerede er etableret i det almennyttige byggeri efter  

 boligbyggerilovens forskellige ordninger herom.
Der henvises i det hele til  

 Bygge- og Boligstyrelsens »Vejledning om udlejning af almennyttige  

 boliger« fra oktober 1993.
Endvidere gøres opmærksom på muligheden for brug af anvisningsret i  

 ejendomme, hvor der sker lejefastsættelse efter lejelovens og  

 boligreguleringslovens bestemmelser om indeksfinansieret byggeri eller  

 byggeri, hvor udlejer er omfattet af lov om realrenteafgift, jf. lejelovens §  

 53 e og boligreguleringslovens § 63 a.
Kommunalbestyrelsen kan i disse  

 tilfælde bestemme, at ejeren skal stille indtil hver 10. ledige lejlighed til  

 rådighed for kommunalbestyrelsen til løsning af boligsociale opgaver.
3.3. Reservation af statsrefusion Forudsætningen for refusion af kommunens udgifter til godtgørelse er iflg.  

 § 4, stk. 4, 1. pkt., at kommunalbestyrelsen, inden aftale med en ejer af  

 en privat udlejningsejendom indgås, har fået tilsagn om refusion fra  

 Kongeriget Danmarks Hypotekbank og Finansforvaltning.
Hvis en  

 kommunalbestyrelse ønsker at udnytte lovens mulighed for etablering af  

 anvisningsret, skal kommunalbestyrelsen således som det første søge om  

 reservation af midler til statsrefusion, jf. afsnit 6.3.1.
3.4. Opfordring til ejere af udlejningsejendomme Når tilsagn om reservation er opnået, kan kommunalbestyrelsen indhente  

 tilbud fra private udlejere om overdragelse af dele af ejerens anvisningsret  

 til kommunalbestyrelsen.
 Kommunalbestyrelsen skal opfordre samtlige ejere af private  

 udlejningsejendomme i kommunen til inden samme bestemte tidspunkt og på samme  

 grundlag at give skriftlig og bindende meddelelse om, hvor mange lejligheder,  

 dog højst hver fjerde lejlighed, jf. § 1, stk. 2, de vil overdrage  

 anvisningsret til og til hvilken pris, jf. § 2, stk.1.
Opfordringen til ejere af private udlejningsejendomme inden for kommunen  

 kan gives enten ved annoncering eller ved direkte henvendelse.  

 Kommunalbestyrelsen kan samtidig med en bred henvendelse til samtlige  

 ejere af udlejningsejendomme foretage en mere direkte henvendelse til de  

 udlejere i kommunen, som kan forventes at være mest relevante for  

 kommunalbestyrelsen at indgå aftale med.
Forudsætningen herfor er dog, at  

 lovens krav om opfordring på samme grundlag overholdes.
Dette indebærer  

 f.eks., at alt materiale, der sendes særskilt til særligt relevante udlejere,  

 skal være tilgængeligt for samtlige udlejere i kommunen.
Lovens krav om  

 opfordring på samme grundlag indebærer endvidere, at den brede henvendelse  

 til kommunens udlejere ikke må få karakter af almindelig orientering.
Det  

 skal således tydeligt fremgå af henvendelsen, at kommunalbestyrelsen  

 opfordrer samtlige udlejere af ejendomme med 4 eller flere lejligheder til at  

 afgive tilbud om overdragelse af anvisningsret.
 Det bør allerede af opfordringen til udlejerne fremgå, i hvilken form  

 kommunalbestyrelsen agter at opfylde den i loven fastsatte garanti for  

 anviste lejeres fraflytningsudgifter, jf. afsnit 7.2.2.
Kommunalbestyrelsen er berettiget til blandt de indkomne tilbud at vælge  

 det eller de efter kommunalbestyrelsens skøn mest hensigtsmæssige med hensyn  

 til kvalitet, beliggenhed, antal og pris.
Kommunalbestyrelsen er ligeledes  

 berettiget til at forkaste samtlige indkomne tilbud, jf. § 2, stk. 2.  

 Kommunalbestyrelsen er således ikke forpligtet til at indgå aftaler med en  

 eller flere af de udlejere, der måtte have afgivet tilbud.
Dette kan f.eks.  

 være aktuelt, hvis der ikke indkommer tilbud, der af kommunalbestyrelsen  

 vurderes som velegnede til løsningen af de boligsociale opgaver, eller hvis  

 de relevante tilbud kun indkommer med et godtgørelseskrav, der overstiger  

 det, kommunalbestyrelsen har valgt at bruge på etablering af ordningen.
Det bemærkes, at erhvervelse af anvisningsret ikke er omfattet af EU's  

 tjenesteydelsesdirektiv, idet »aftaler om erhvervelse eller leje -  

 uanset finansieringsform - af jord, eksisterende bygninger eller anden fast  

 ejendom eller vedrørende rettigheder hertil« undtages fra direktivets  

 krav til udbud af offentlige tjenesteydelser, jf.
Rådets direktiv 92/50/EØF  

 af 18. juni 1992, artikel 1, nr. iii.
Direktivet er bekendtgjort i  

 Bekendtgørelse nr. 415 af 22. juni 1993.
3.5. Indgåelse af aftale Hvis kommunen vælger at indgå aftale med en eller flere af de udlejere,  

 der er kommet med tilbud, skal denne for dels at have hjemmel i loven og dels  

 at være berettiget til statsrefusion opfylde en række krav, der er fastsat i  

 loven, jf. afsnit 4, 5.1 og 5.2.
Kommunerne har mulighed for efter nærmere fastsatte regler at forhandle  

 størrelsen af godtgørelsen for anvisningsretten i de konkrete tilfælde ud fra  

 en vurdering af ejendommens egnethed m.h.t. kvalitet, beliggenhed, antal  

 lejligheder m.v.
Det beløb, som staten refunderer, følger lejlighedernes  

 gennemsnitlige størrelse.
En eventuelt aftalt større godtgørelse finansieres  

 derfor af den enkelte kommune.
 Godtgørelsen skal udbetales til udlejer dels som et eengangsbeløb ved  

 aftalens indgåelse (tinglysning) og dels som en resterende godtgørelse for  

 hver gang anvisningsretten udnyttes, jf. afsnit 5.3.og 5.4. Loven fastsætter  

 15 pct. som maksimum for, hvor stor en andel af godtgørelsen, der må  

 udbetales som eengangsgodtgørelse.
 Der kan højst erhverves anvisningsret til hver fjerde af de lejligheder,  

 der bliver ledige i en ejendom, jf. § 1, stk. 2. Denne grænse er fastsat for  

 at modvirke, at der i de private udlejningsejendomme skabes tendens til  

 koncentration af sociale problemer.
Kommunalbestyrelsen bør være opmærksom på lovens krav om, at der ikke kan  

 indgås aftale vedrørende en ejendom, hvorom der tidligere er indgået en  

 aftale, jf. § 3, stk. 1, 2. pkt.
Dette skal ses ud fra et ønske om at undgå,  

 at flere aftaler efter hinanden vedrørende den samme ejendom fører til en  

 situation, hvor beboere, der har fået en lejlighed efter anvisning, tilsammen  

 bebor mere end 25 pct. af ejendommens lejligheder.
Kommunalbestyrelsen bør ligeledes være opmærksom på, at aftale om  

 erhvervelse af anvisningsret skal indgås for en tidsbegrænset periode på 5  

 år, jf. § 3, stk. 1, 1. pkt.
Kravet er begrundet i et ønske om at sikre, at  

 der indgås aftaler af en vis varighed, således at etablering af ordningen kan  

 forventes at have en væsentlig effekt på løsningen af de boligsociale  

 opgaver.
At aftalen skal være tidsbegrænset betyder, at den ophører uden  

 opsigelse ved periodens udløb.
Anvisningsretten kan dog rent faktisk være  

 opbrugt inden den fastsatte udløbsdato.
 Kommunalbestyrelsen bør i forbindelse med valg af ejendom være opmærksom  

 på dennes størrelse, idet et stort antal lejligheder i ejendommen alt andet  

 lige må forventes at give stor sandsynlighed for, at der udløses konkrete  

 tilbud om anvisning.
 Der skal indgås en aftale for hver ejendom.
Kommunalbestyrelsen bør ligeledes være opmærksom på at sikre sig, at  

 udlejer ikke har eller har haft aktuelle planer om at overdrage ejendommen i  

 den fem-årige aftaleperiode på en måde, der udløser lejelovens regler om  

 tilbudspligt.
Efter lejelovens § 100, stk. 1, skal udlejeren tilbyde lejerne  

 ejendommen til overtagelse på andelsbasis, inden den overdrages til anden  

 side.
Anvisningsrettens reelle værdi vil i tilfælde af overdragelse til en  

 andelsboligforening bero på om og i givet fald i hvilket omfang, der vil være  

 lejligheder, der fortsat er udlejet.
3.6. Tinglysning og stempling af aftalen Så snart aftale er indgået, skal kommunalbestyrelsen sørge for, at aftalen  

 tinglyses på ejendommen, da en tinglyst aftale er betingelse for, at der kan  

 udbetales statsrefusion til en aftalt godtgørelse i forbindelse med aftalens  

 indgåelse, jf. § 4, stk. 5 og § 3, stk. 2.
 Det bør fremgå af aftalen, at der ikke kan udbetales eengangsgodtgørelse,  

 før aftalen er tinglyst.
 Aftalen skal tinglyses servitutstiftende med kommunalbestyrelsen som  

 påtaleberettiget.
 Tinglysningen bevirker, at aftalen skal respekteres af senere købere af  

 ejendommen.
 Efter bestemmelserne i bekendtgørelse nr. 1024 af 15. december 1993 om  

 tinglysning i tingbogen skal aftaledokumentet bl.a. være oprettet i format A4  

 og øverst på første side være forsynet med anmelderens navn, adresse og  

 telefonnummer.
I følge Skatteministeriet skal en aftale om erhvervelse af anvisningsret  

 stemples efter stempellovens § 49, stk. 1, i forhold til det  

 godtgørelsesbeløb, der ydes, dog mindst 50 kr.
Efter stempellovens § 49, stk.  

 1, skal stempling ske efter samme regler som for lejekontrakter om faste  

 ejendomme.
Disse lejekontrakter stemples efter stempellovens § 46, stk. 1,  

 med 1 pct. af den højeste årlige leje.
Det bemærkes, at afgørelsen af stempelpligtens omfang i det konkrete  

 tilfælde træffes af den lokale stempelmyndighed, dvs. statsamterne og  

 Overpræsidiet med klageadgang til Told- og Skattestyrelsen.
Den enkelte  

 kommune må derfor i tvivlstilfælde forelægge stempelspørgsmålet for den  

 lokale stempelmyndighed.
 Fristen for stempling er 4 uger fra aftalens indgåelse.
 Det bør fremgå af aftalen, hvem der skal betale stempel- og  

 tinglysningsafgift.
 Når aftalen er tinglyst på den pågældende ejendom, kan kommunalbestyrelsen  

 søge om refusion af udbetalt eengangsgodtgørelse hos Kongeriget Danmarks  

 Hypotekbank og Finansforvaltning, jf. afsnit 6.3.2.
3.7. Udnyttelse af anvisningsretten I overensstemmelse med aftalens indhold vil kommunalbestyrelsen herefter  

 kunne udnytte anvisningsretten til at formidle lejere til de efter aftalen  

 tilbudte lejligheder, jf. afsnit 4 og 5.4. For hver gang anvisningsretten  

 udnyttes, betales en aftalt godtgørelse til ejeren af ejendommen.  

 Kommunalbestyrelsen kan herefter ansøge Kongeriget Danmarks Hypotekbank og  

 Finansforvaltning om refusion af de afholdte udgifter inden for de i loven  

 fastlagte rammer.
 Kommunalbestyrelsen hæfter som ved anvisning til det almennyttige byggeri  

 for evt. lejetab i forbindelse med udnyttelse af anvisningsretten, jf. afsnit  

 7.1.
 Kommunalbestyrelsen vil endvidere hæfte for evt. fraflytningsudgifter for  

 en anvist lejer, som ejeren ikke kan få dækket hos denne, jf. afsnit 7.2.
 Kommunalbestyrelsen kan i aftalen sikre sig mulighed for at  

 kontrollere, om aftalen overholdes fra den private udlejers side, f.eks. ved  

 krav om løbende at få tilsendt lister over udlejningen af lejligheder.
 Kommunen kan desuden indhente folkeregisteroplysninger, jf. cirkulære nr.  

 46 af 24. marts 1993 om folkeregistrering, § 22, stk.1, hvorefter enhver  

 offentlig myndighed har adgang til CPR's oplysninger i det omfang,  

 oplysningerne har betydning for vedkommende myndigheds virksomhed eller for  

 en afgørelse, som myndigheden skal træffe.
3.8. Særligt for ejeren af ejendommen En ejer af en udlejningsejendom, der har indgået aftale med en  

 kommunalbestyrelse om overdragelse af anvisningsret, har mulighed for at  

 afsætte den godtgørelse, der ydes i henhold til aftalen, på ejendommens  

 vedligeholdelseskonto i Grundejernes Investeringsfond efter §§ 18 a eller 18  

 b i lov om midlertidig regulering af boligforholdene, jf. § 4, stk. 3, 3.  

 pkt. og afsnit 9. Beløb, der afsættes på de nævnte konti, anvendes til  

 ejendommens vedligeholdelse.
En ejers beslutning herom betyder, at beløbene i alle henseender, herunder  

 i skattemæssig henseende behandles som øvrige beløb, der indsættes på disse  

 vedligeholdelseskonti.
Det betyder bl.a., at der ved opgørelsen af den  

 skattepligtige indkomst ses bort fra godtgørelser, som afsættes på  

 ejendommens konto i Grundejernes Investeringsfond, og at renter af bundne  

 midler ikke beskattes.
 Ejere af udlejningsejendomme i kommuner, hvor lov om midlertidig  

 regulering af boligforholdene ikke gælder, har ikke tilsvarende muligheder  

 for at afsætte den udbetalte godtgørelse.
 Med lov nr. 419 af 1. juni 1994 er § 18 a i lov om midlertidig regulering  

 af boligforholdene ophævet fra 1. januar 1995.
3.9. Særligt for lejere i ejendommen En aftale om anvisningsret berører ikke ejendommens lejeres rettigheder  

 efter lov om leje, jf. § 3, stk. 3. Der tænkes her først og fremmest på  

 bestemmelserne i lejelovens kapitel XII om fremleje og bytte.
En lejer kan  

 således fortsat benytte sig af disse muligheder, også selv om dette måtte  

 bevirke, at en lejlighed, der ellers kunne være blevet ledig til anvisning  

 for kommunen, derved alligevel ikke bliver ledig.
 Også lejernes ret til at overtage en ejendom som privat  

 andelsboligforening, jf. lejelovens kapitel XVI, gælder uanset en indgået  

 aftale om kommunal anvisningsret.
 Det bemærkes specielt, at også den anviste lejer er omfattet af lejelovens  

 regler, således at også denne lejer har ret til fremleje, bytte etc., uanset  

 dette vil bevirke, at den pågældende anvisningslejlighed vil udgå af  

 kommunens rådighed.
 For de lejere, der anvises en lejlighed efter denne lov, er der i lov om  

 individuel boligstøtte etableret mulighed for at opnå lån til forudbetaling  

 af leje, indskud, depositum eller lignende vedrørende en beboelseslejlighed,  

 jf. § 8 og afsnit 8.
4. Anvisningsrettens indhold De overordnede rammer for omfanget af anvisningsret er fastlagt i § 1.
 For at modvirke, at der i de private udlejningsejendomme skabes tendens  

 til koncentration af sociale problemer, kan kommunen efter forslaget kun  

 indgå aftale om erhvervelse af anvisningsret til højst hver fjerde lejlighed,  

 der bliver ledig, jf. § 1, stk. 2, 1. pkt.
Der kan træffes aftale om en lavere andel end en fjerdedel, f.eks.  

 anvisningsret til hver tiende ledigblevne lejlighed.
Der kan ikke indgås  

 aftaler om bestemte lejemål i en ejendom.
For så hurtigt som muligt efter aftalens indgåelse at kunne udnytte  

 anvisningsretten, skal udlejer stille den første ledige lejlighed til  

 rådighed for kommunen, jf. § 1, stk. 2, 2. pkt.
Derefter vil udlejers pligt  

 til at stille lejligheder til rådighed for kommunen følge den aftalte  

 anvisningsfrekvens.
Anvisningsretten kan højst udnyttes det antal gange, der svarer til den  

 andel af ejendommens beboelseslejligheder, der er aftalt, jf. § 1, stk. 2, 3.  

 pkt.
Er der aftalt anvisningsret til hver fjerde ledige lejlighed - og dermed  

 til en faktisk udnyttelse på en fjerdedel af ejendommens lejligheder - følger  

 det heraf, at ejendommen mindst må indeholde fire lejligheder for, at  

 anvisningsretten kan udnyttes.
For en ejendom med 100 lejligheder, hvor der aftales en anvisningsret til  

 hver fjerde ledige lejlighed, vil kommunen kunne udnytte anvisningsretten til  

 i alt 25 boliger.
Det indebærer, at i tilfælde, hvor kommunen i  

 overensstemmelse med aftalens regler herom har sagt nej til et eller flere  

 konkrete tilbud om anvisning til ledige lejligheder, vil en udlejer skulle  

 give meddelelse om ledige lejligheder mere end 25 gange.
Har en kommune først udnyttet anvisningsretten til en lejlighed, har  

 kommunen ret til senere at få lejligheden anvist, hver gang den måtte blive  

 ledig inden for perioden på 5 år, jf. § 1, stk. 3, 1. pkt.
Udlejer kan dog i  

 forbindelse med en efterfølgende udnyttelse af anvisningsretten ved en anvist  

 lejers fraflytning stille en anden lejlighed til samme pris og af samme  

 kvalitet med hensyn til størrelse, udstyr og beliggenhed til rådighed for  

 kommunalbestyrelsen, jf. § 1, stk. 3, 2. pkt.
Forudsætningen herfor er, at  

 der ikke herved sker en udskydelse af det tidspunkt, hvor kommunalbestyrelsen  

 ellers kunne have anvist en lejer.
 Udlejers mulighed for at tilbyde en anden tilsvarende lejlighed knytter  

 sig kun til en evt. efterfølgende udnyttelse af en allerede anvist lejlighed.
 En efterfølgende udnyttelse af anvisningsretten betragtes ikke særskilt  

 som udnyttelse af anvisningsret og giver således ikke ret til godtgørelse ved  

 udnyttelsen, jf. § 1, stk. 4, 1. pkt. og nedenfor afsnit 5.4, ligesom en  

 sådan senere anvisning ikke tæller med ved beregningen af, hvor mange gange,  

 den aftalte anvisningsret er udnyttet.
 Retten til senere anvisning af lejligheden i 5 årsperioden bortfalder,  

 første gang kommunen ikke udnytter en efterfølgende anvisningsret, jf. § 1,  

 stk. 4, 2. pkt.
Den omstændighed, at aftalen om erhvervelse af anvisningsret ikke berører  

 lejernes ret efter lejeloven til blandt andet at fremleje og bytte, kan  

 bevirke, at kommunen ikke får mulighed for i 5 årsperioden efterfølgende at  

 anvise en lejer til lejligheden, hvis en anvist lejer fremlejer eller bytter  

 sit lejemål.
Hvis lejemålet inden for 5 årsperioden igen bliver ledigt, kan  

 kommunalbestyrelsen påny råde over det.
 Efter § 5, stk. 1, har kommunen 7 hverdage efter modtagelse af udlejers  

 meddelelse om en ledig lejlighed til at give udlejer besked om, hvorvidt man  

 ønsker at udnytte sin anvisningsret til den pågældende lejlighed eller ej.  

 Dette har navnlig betydning for, om kommunen skal betale godtgørelse for  

 anvisningstilbuddet, om der ydes statsrefusion hertil, og for i hvilket  

 omfang kommunen hæfter for evt. lejetab i den forbindelse, jf. afsnit 5.4,  

 6.3.3 og 7.1.
5. Godtgørelse for anvisningsret I lovens § 4, stk. 1 - 3, angives de overordnede rammer for fastlæggelsen  

 af den godtgørelse, kommunalbestyrelsen skal betale ejeren af  

 udlejningsejendommen for at overtage en del af anvisningsretten.
5.1. Fastlæggelse af godtgørelsens størrelse Det er hensigten, at godtgørelsen for overdragelse af privat anvisningsret  

 skal give ejendommens ejer et tilstrækkeligt økonomisk incitament til at give  

 afkald på retten til at disponere over den aftalte andel af ledigblevne  

 lejligheder, og til at der sker en faktisk udnyttelse af anvisningsretten.  

 Godtgørelsen forudsættes derfor at være af en vis størrelse.
Det er op til den enkelte kommunalbestyrelse at vurdere, hvorvidt man vil  

 aftale en godtgørelse, der ligger under, over eller på niveauet for den  

 forventede statsrefusion.
Der kan være såvel forhold i den tilbudte  

 boligmasse, som forhold omkring kommunens behov for anvisning til privat  

 udlejningsbyggeri, der kan tale for, at der aftales en godtgørelse, der  

 afviger fra de i loven fastsatte statslige refusioner.
Efter § 4, stk. 1, fastsættes godtgørelsen for anvisningsretten på  

 baggrund af det samlede antal lejligheder, kommunen kan anvise til, dvs.  

 antallet af lejligheder i den pågældende ejendom gange den aftalte  

 anvisningsfrekvens, jf. § 1, stk. 2, 1. pkt.
Kommunalbestyrelsen er herudover  

 frit stillet med hensyn til hvilke kriterier, der skal lægges vægt på ved  

 fastlæggelse af godtgørelsen for anvisningsretten.
Der kan f.eks. lægges vægt  

 på antallet af henholdsvis små og store lejligheder, lejlighedernes kvalitet  

 m.v.
Uanset hvordan man er kommet frem til godtgørelsens størrelse, skal der  

 dog i forbindelse med udbetaling af godtgørelse opereres med en  

 gennemsnitlig ensartet godtgørelse for hver lejlighed, uanset den konkret  

 anviste lejligheds størrelse, kvalitet m.v.
 Det bør af aftalen mellem kommunalbestyrelsen og udlejer fremgå, på  

 hvilken måde godtgørelsen er fastsat.
5.2. Fordeling af godtgørelsen ved udbetaling For at medvirke til den størst mulige udnyttelse af anvisningsretten, dvs.  

 mindske udlejers incitament til at undgå optimal udnyttelse af aftalen ved  

 ekstraordinær fremleje, bytning eller lignende (aftalen berører ikke lejernes  

 ret til at fremleje og bytte) skal godtgørelsen for anvisningsretten  

 udbetales dels som et eengangsbeløb ved aftalens indgåelse, dels som en  

 godtgørelse, hver gang kommunen udnytter anvisningsretten, til en ledigbleven  

 lejlighed, jf. § 4, stk. 2, 1. pkt.
 Eengangsbeløbet kan maksimalt udgøre 15 pct. af godtgørelsen for det  

 samlede antal lejligheder, kommunen kan anvise til, mens den godtgørelse, der  

 udbetales hver gang anvisningsretten udnyttes, skal udgøre den  

gennemsnitlige restgodtgørelse pr. anvisningsret i den pågældende  

 ejendom, jf. § 4, stk. 3.
Kommunen kan f.eks. aftale, at hver fjerde ledige lejlighed stilles til  

 kommunens disposition i en ejendom med 100 lejligheder.
Dette giver en  

 maksimal udnyttelse på en fjerdedel af de 100 lejligheder, dvs. 25  

 lejligheder.
Er der i aftalen fastsat en godtgørelse på 12.000 kr. pr. anvist  

 lejlighed, vil godtgørelsen for hele anvisningsretten således beløbe sig til  

 25 x 12.000 kr. = 300.000 kr.
Er det yderligere aftalt, at 15 pct. af  

 godtgørelsen udbetales ved aftalens indgåelse, vil det i dette tilfælde  

 betyde, at ejeren af ejendommen vil få udbetalt 45.000 kr. som et  

 eengangsbeløb.
De resterende 255.000 kr. vil derefter i portioner af 10.200  

 kr. blive udbetalt, hver gang anvisningsretten faktisk udnyttes.
 Kommunen betragtes som havende udnyttet anvisningsretten, når den har  

 accepteret at overtage anvisningsretten til den pågældende lejlighed, eller  

 hvis kommunen ikke reagerer på en meddelelse fra udlejer om en ledig  

 lejlighed inden for den frist på 7 hverdage, der er fastsat i § 5, stk. 1.  

 (Samme frist er, jf. nedenfor, afgørende for, om kommunen skal indestå for  

 evt. lejetab, jf. § 5, stk. 2 og 3).
5.3. Udbetaling af eengangsgodtgørelse Eengangsgodtgørelsen skal, jf. afsnit 3.6, udbetales i forbindelse med  

 kontraktens indgåelse.
Det bør dog af aftalen fremgå, at eengangsgodtgørelsen  

 først forfalder til betaling, når aftalen er tinglyst.
Kommunalbestyrelsen skal være opmærksom på, om ejeren allerede på dette  

 tidspunkt har givet meddelelse til kommunalbestyrelsen om, at udbetalt  

 godtgørelse skal afsættes på ejendommens vedligeholdelseskonto i Grundejernes  

 Investeringsfond.
I så fald har kommunalbestyrelsen pligt til at underrette  

 Grundejernes Investeringsfond om udbetalingen, jf. afsnit 9.3.
5.4. Udbetaling af udnyttelsesgodtgørelse Vilkårene for udbetaling af godtgørelse for hver gang, anvisningsretten  

 udnyttes, skal ses i sammenhæng med den frist, kommunalbestyrelsen har til at  

 reagere på et tilbud fra ejeren af ejendommen.
 Kommunalbestyrelsen skal inden 7 hverdage efter modtagelsen af  

 udlejers meddelelse om en ledig lejlighed meddele udlejer, om  

 anvisningsretten til lejligheden ønskes udnyttet, jf. § 5, stk. 1. Det må  

 forudsættes, at meddelelsen er præcis i sin angivelse af hvilken lejlighed,  

 der er tale om med hensyn til beliggenhed, størrelse, lejevilkår etc.
 Kommunalbestyrelsens svarfrist gælder også for en efterfølgende udnyttelse  

 af en anvist lejlighed, hvortil kommunalbestyrelsen tidligere har anvist en  

 lejer, jf. § 5, stk. 4. Kommunalbestyrelsen har således 7 hverdage, fra man  

 har modtaget meddelelsen om den anviste lejers fraflytning, til at  

 meddele, om man er interesseret i fortsat at udnytte anvisningsretten til den  

 pågældende lejlighed.
 Kommunalbestyrelsens meddelelse skal være kommet frem til udlejer  

 inden udløbet af fristen på 7 hverdage.
Også ved den efterfølgende udnyttelse må det forudsættes, at der er tale  

 om en præcis meddelelse fra ejerens side.
Dette vil især være påkrævet, hvis  

 ejeren benytter sig af sin ret til i stedet for at tilbyde den samme  

 lejlighed til anvisning igen, at tilbyde kommunalbestyrelsen en anden  

 lejlighed til samme pris og af samme kvalitet med hensyn til størrelse,  

 udstyr og beliggenhed.
Det må da være muligt for kommunalbestyrelsen at  

 konstatere, at tilbuddet overholder disse krav samt kravet om, at tilbuddet  

 om en anden lejlighed ikke bevirker en udskydelse af det tidspunkt, hvor  

 kommunalbestyrelsen ellers kunne have anvist en lejer.
 Ejerens mulighed for at tilbyde en anden lejlighed vedrører kun den  

 efterfølgende udnyttelse af en allerede udnyttet anvisningsret.
Ejerens meddelelse om en ledig lejlighed til anvisning bør afgives så  

 hurtigt som muligt af hensyn til kommunalbestyrelsens muligheder for at  

 vurdere behovet for at udnytte anvisningsretten.
Kommunalbestyrelsen kan evt.  

 betinge sig særlige frister for udlejers afgivelse af meddelelse om en ledig  

 lejlighed i aftalen med ejeren.
 Godtgørelse for udnyttelse af anvisningsret til en konkret lejlighed skal  

 efter § 4, stk. 2, betales i hver af følgende situationer:
Lovens krav om, at kommunen skal reagere på udlejers tilbud inden 7  

 hverdage, er udtryk for et hensyn til ejeren af ejendommen.
Såfremt ejeren  

 imidlertid accepterer et tilsagn fra kommunalbestyrelsen om at ville udnytte  

 anvisningsretten efter udløbet af fristen, skal der også i denne situation  

 betales godtgørelse for udnyttelse af anvisningsretten.
 Der skal derimod aldrig ved efterfølgende udnyttelse betales  

 godtgørelse for anvisningen - heller ikke selv om kommunalbestyrelsen evt.  

 accepterer en anden lejlighed end den tidligere udnyttede til den  

 efterfølgende anvisning.
Kommunalbestyrelsen skal være opmærksom på, om ejeren på et tidspunkt har  

 givet meddelelse om, at udbetalt godtgørelse skal afsættes på ejendommens  

 vedligeholdelseskonto i Grundejernes Investeringsfond.
I så fald har  

 kommunalbestyrelsen pligt til at underrette Grundejernes Investeringsfond om  

 udbetalingen, jf. afsnit 9.3.
6. Refusion Statens refusion af kommunens udgifter til godtgørelse fremgår direkte af  

 lovens § 4, stk. 4 - 6, jf. afsnit 6.1. Staten refunderer afhængig af  

 lejlighedernes gennemsnitlige størrelse i den pågældende ejendom kommunens  

 udgifter op til et fastsat maksimalt refusionsbeløb pr. lejlighed.
Aftalte  

 udgifter til godtgørelse herudover afholdes af kommunen.
 Statens refusion er, jf. afsnit 3.3, betinget af, at kommunalbestyrelsen,  

 inden aftale indgås, har fået tilsagn om refusion fra Kongeriget Danmarks  

 Hypotekbank og Finansforvaltning.
Lejlighedernes størrelse opgøres i overensstemmelse med reglerne i  

 Boligstyrelsens bekendtgørelse nr. 311 af 27. juni 1983 om beregning af  

 arealet af boliger og erhvervslokaler.
Bekendtgørelsen er udstedt med hjemmel  

 i § 115 i lov om leje og § 66a i lov om midlertidig regulering af  

 boligforholdene.
6.1. Refusionens størrelse Den maksimale statslige refusion er differentieret i forhold til  

 forskellige lejlighedsstørrelser.
Den maksimale refusion er således fastsat i  

 forhold til den gennemsnitlige lejlighedsstørrelse i den pågældende  

 ejendom på følgende måde pr. lejlighed:
 Er der i en ejendom f.eks. 50 lejligheder på 60 (m2) og 50 lejligheder på  

 100 (m2), vil disse i alt 100 lejligheder med et samlet areal på 8000 (m2)  

 give en gennemsnitlig lejlighedsstørrelse på 80 (m2).
 Aftaler kommunen eksempelvis anvisningsret til 1/4 af boligerne i en  

 ejendom med 100 lejligheder, hvor den gennemsnitlige lejlighedsstørrelse er  

 80 (m2), vil den maksimale statslige refusion være 10.000 kr. pr. lejlighed  

 for de 25 lejligheder, kommunen kan anvise til, eller ialt 250.000 kr.
6.2. Fordeling af refusionen Fordelingen af statsrefusionen på eengangsgodtgørelse og resterende  

 godtgørelse sker med samme pct.-andel som den, der er fastsat i aftalen  

 mellem kommunalbestyrelsen og ejeren af ejendommen.
 I eksemplet i afsnit 6.1 vil statsrefusionen til engangsbeløbet ved  

 aftalens indgåelse blive højst 15. pct. (svarende til den aftalte pct.) af  

 250.000 kr. = 37.500 kr., mens statsrefusionen til udbetaling af godtgørelse,  

 hver gang anvisningsretten til en lejlighed udnyttes, vil udgøre (250.000 kr.  

 - 37.500 kr.) : 25 = 8.500 kr., hvilket svarer til den resterende del af  

 statsrefusionen for den enkelte lejlighed.
6.3. Ansøgning om statsrefusion Fremgangsmåden ved ansøgning om udbetaling af statsrefusion er nærmere  

 beskrevet i refusionsbekendtgørelsen - Bygge- og Boligstyrelsens  

 bekendtgørelse nr. 358 af 11. maj 1994.
De midler, staten har afsat til refusion af kommunernes udgifter til  

 godtgørelse, administreres af Kongeriget Danmarks Hypotekbank og  

 Finansforvaltning.
Kongeriget Danmarks Hypotekbank og Finansforvaltning har  

 efter retningslinjer fra Boligministeriet opbygget et edb-baseret  

 administrationssystem, til at styre såvel beregninger som udbetalinger af  

 statsrefusion.
Systemet er opbygget som et færgereservationssystem, der  

 sikrer at ansøgninger om refusionstilsagn behandles i den rækkefølge, de  

 tilmeldes systemet.
 Ansøgning om statsrefusion sker ved indsendelse af de særlige  

 ansøgningsskemaer, der er optrykt som bilag til bekendtgørelsen.
Ansøgningsskemaerne rekvireres hos Kongeriget Danmarks Hypotekbank og  

 Finansforvaltning, Landgreven 4, 1301 København K.
Tlf. 33 92 80 00. Ved  

 ansøgning om statsrefusion indsendes skemaerne til Hypotekbanken.
Kongeriget Danmarks Hypotekbank og Finansforvaltnings behandling af  

 ansøgningerne forudsætter, at skemaerne er korrekt og fuldstændig  

 udfyldt.
Kommunalbestyrelsen bærer således det fulde ansvar for de  

 oplysninger, der gives i skemaerne, ligesom kommunalbestyrelsen bærer  

 konsekvenserne af, at en ansøgning evt. må afvises på grund af et mangelfuldt  

 udfyldt skema.
6.3.1. Ansøgning om reservation, skema 1 Ansøgning om reservation af midler til refusion af udgifter til  

 godtgørelse sker ved indsendelse af skema 1. Ansøgning skal indsendes og  

 tilsagn om reservation været modtaget før, der indgås aftale om erhvervelse  

 af anvisningsret.
 På ansøgningsskema 1 skal blot oplyses det beløb, som kommunalbestyrelsen  

 ønsker at reservere til brug for indgåelse af aftaler.
 Er der på tidspunktet, hvor en ansøgning om reservation indgives, ikke  

 tilstrækkelige ureserverede midler, optages ansøgningen på en venteliste.  

 Ansøgninger på venteliste vil herefter i det omfang uudnyttede reserverede  

 midler frigøres, blive behandlet i den rækkefølge, de er indkommet til  

 Kongeriget Danmarks Hypotekbank og Finansforvaltning.
 Når tilsagn om reservation er modtaget fra Kongeriget Danmarks Hypotekbank  

 og Finansforvaltning, har kommunalbestyrelsen 3 måneder til at indgå en  

 aftale om anvisningsret og få denne aftale tinglyst, jf. nærmere herom afsnit  

 6.3.2.
Hver kommune kan på et hvilket som helst tidspunkt maksimalt have  

 reserveret 500.000 kr.
Det betyder, at der første gang maksimalt kan søges om  

 reservation af 500.000 kr.
Når en kommunalbestyrelse senere har indgået en  

 kontrakt, der berettiger til et vist refusionsbeløb, reduceres det  

 reserverede beløb med det beløb, der er godkendt som refusionsbeløb.
Kommunalbestyrelsen har herefter mulighed for at søge om yderligere  

 reservation op til en samlet maksimal reservation på 500.000 kr. og derefter  

 indgå aftaler inden for denne ramme.
Søges der om fornyet reservation, vil  

 evt. ansøgninger fra samme kommune, der er optaget på venteliste, blive  

 medregnet ved opgørelsen af kommunens samlede aktuelle reservationsbeløb.
 Kommunalbestyrelsen bør i forbindelse med yderligere ansøgning om  

 reservation være opmærksom på tidsbegrænsningen for reservationen.
 Har man f.eks. første gang søgt om reservation af 500.000 kr. og herefter  

 indgået en kontrakt, der siden af Kongeriget Danmarks Hypotekbank og  

 Finansforvaltning godkendes med et refusionsbeløb på 400.000 kr., har man  

 stadig inden for tidsfristen på 3 måneder en reservation af 100.000 kr.  

 Kommunalbestyrelsen kan da, såfremt man ønsker at indgå yderligere kontrakter  

 med en forventet refusion, der overstiger de 100.000 kr., ansøge om  

 yderligere reservation af op til 400.000 kr., således at der igen maksimalt  

 er reserveret 500.000 kr.
6.3.2. Ansøgning om udbetaling af statsrefusion, skema 2 Når kommunalbestyrelsen har indgået en aftale om anvisningsret med en ejer  

 af en privat udlejningsejendom, skal aftalen for at kunne danne grundlag for  

 udbetaling af statsrefusion til eengangsgodtgørelsen tinglyses, jf. afsnit  

 3.6.
Når aftalen er tinglyst, kan eengangsgodtgørelsen udbetales, og ansøgning  

 om statsrefusion heraf indsendes.
Ansøgning herom sker ved indsendelse af  

 skema 2 vedlagt kopi af den tinglyste aftale til Kongeriget Danmarks  

 Hypotekbank og Finansforvaltning, Landgreven 4, 1301 København K.
Ansøgning med skema 2 skal indgives inden 3 måneder fra datoen for tilsagn  

 om reservation.
Kommunalbestyrelsen kan dog under særlige omstændigheder  

 opretholde sit tilsagn i en nærmere af Kongeriget Danmarks Hypotekbank og  

 Finansforvaltning bestemt kort tidsperiode.
Forudsætningen herfor er da, at  

 kommunalbestyrelsen inden udløbet af tidsfristen har indgivet  

 ansøgning herom til Kongeriget Danmarks Hypotekbank og Finansforvaltning.  

 Ansøgningen bør være konkret begrundet og angive i hvilken kortere tidsfrist,  

 tilsagnet ønskes opretholdt.
Ved Kongeriget Danmarks Hypotekbank og Finansforvaltnings behandling af  

 ansøgning om udbetaling af statsrefusion af udgifter til eengangsgodtgørelse  

 skal Kongeriget Danmarks Hypotekbank og Finansforvaltning beregne det samlede  

 godkendte refusionsbeløb.
Ansøgningsskemaet skal derfor være fyldestgørende  

 udfyldt med hensyn til oplysninger om ejendommen - antal beboelseslejligheder  

 i alt (felt 1) og samlet boligareal for disse lejligheder (felt 2). Om  

 aftalen skal oplyses antallet af købte anvisningsretter (felt 4), den aftalte  

 pris pr. anvisningsret (felt 5), samt den fordeling, der er aftalt af den  

 samlede godtgørelse på henholdsvis eengangsgodtgørelse og  

 udnyttelsesgodtgørelse (felt 6). Desuden oplyses datoen for kontraktens udløb  

 (felt 3) 5 år efter det tidspunkt, hvorfra aftalen har virkning.
Indsendes ansøgning om statsrefusion til en aftale, der ville medføre et  

 samlet refusionsbeløb af en størrelse, der ligger udover det beløb, som  

 kommunalbestyrelsen har reserveret, afvises denne ansøgning.
Der gives  

 således ikke delvis statsrefusion.
6.3.3. Ansøgning om udbetaling af statsrefusion, skema 3 Når kommunalbestyrelsen har taget imod et tilbud om anvisning af en  

 lejlighed, skal kommunalbestyrelsen betale den aftalte godtgørelse for  

 faktisk udnyttelse af anvisningsret.
Kommunalbestyrelsen kan herefter søge om  

 refusion af den betalte godtgørelse.
 Der ydes ikke refusion i de tilfælde, hvor kommunalbestyrelsen har  

 måttet betale godtgørelse for en tilbudt anvisningsret, fordi kommunen enten  

 ikke har reageret på tilbuddet inden for den fastsatte frist eller efter  

 først at have accepteret tilbuddet alligevel ikke har anvist en lejer til  

 lejligheden, jf. nr. 2) og 3) ovenfor i afsnit 5.4. Da efterfølgende  

 udnyttelse af en allerede betalt anvisningsret ikke udløser fornyet kommunal  

 godtgørelse til udlejer, kan der heller ikke søges refusion.
 Der kan derimod ydes refusion, når der er sket en faktisk  

 udnyttelse af anvisningsretten, hvadenten dette er sket ved kommunens  

 accept inden 7 dages fristen, jf. nr. 1) ovenfor i afsnit 5.4, eller ved  

 udlejers accept af, at kommunalbestyrelsen først efter udløbet af fristen har  

 meddelt, at man ønsker at benytte sig af anvisningsretten.
 Ansøgning om refusion af udgifter til udnyttelsesgodtgørelse sker ved  

 indsendelse af skema 3.
Ansøgning med skema 3 kan enten ske løbende eller inden udgangen af hvert  

 kvartal.
På skema 3 oplyses adressen på det/de lejemål, hvortil der er anvist  

 lejere, og datoen for anvisningen.
Kommunalbestyrelsen skal desuden selv  

 oplyse, hvilket beløb, der søges om refusion af.
6.4. Udbetaling af refusion Refusionen udbetales bagud for hvert kvartal senest den 5. bankdag efter  

 kvartalets udløb.
Der må dog påregnes en vis ekspeditionstid, således at det  

 ikke altid kan påregnes, at ansøgningsskemaer, der indsendes kort før  

 kvartalets udløb, medtages i den førstkommende udbetaling.
 Udbetalingen finder sted via overførsel til det af kommunalbestyrelsen  

 anviste pengeinstitut.
6.5. Regnskab og revision I refusionsbekendtgørelsens § 6 og § 7 fastlægges kommunalbestyrelsens  

 pligt til at aflægge et revideret regnskab for de midler, der er udbetalt til  

 godtgørelse, og for den statsrefusion, der er modtaget hertil.
 Regnskabet skal revideres af kommunens revision efter sædvanlig  

 revisionspraksis efter de retningslinjer, der nærmere er beskrevet i  

 refusionsbekendtgørelsens § 7, stk. 3 og 4. Revisionen udarbejder en  

 revisionserklæring, der sammen med kommunens regnskab indsendes til  

 Kongeriget Danmarks Hypotekbank og Finansforvaltning senest 1. juli i  

 året efter udgangen af det aktuelle finansår.
7. Kommunalbestyrelsens forpligtelser over for udlejer Kommunalbestyrelsen har som ved anvisning af lejere til almennyttige  

 boligselskaber pligt til dels at betale for evt. lejetab som følge af den  

 kommunale anvisning og dels at garantere for evt. udækkede  

 fraflytningsudgifter, når den anviste lejer måtte fraflytte lejligheden, jf.  

 § 5, stk. 2.
 Garantien gælder også ved efterfølgende udnyttelse af en anvisningsret,  

 jf. § 5, stk.4.
7.1. Betaling af lejetab Kommunalbestyrelsens betaling af leje må, som udbetaling af godtgørelse  

 for udnyttelse af anvisningsret, ses sammen med den frist på 7 hverdage, som  

 kommunalbestyrelsen har til at meddele udlejer, om man vil udnytte  

 anvisningsretten eller ej.
 Kommunalbestyrelsen betaler lejen i følgende tilfælde som anført i § 5,  

 stk. 2 og 3:
Ad. 1) Det betyder, at der ikke betales leje, blot fordi lejligheden er  

 opsagt og derfor er blevet tilbudt kommunalbestyrelsen allerede inden lejeren  

 er fraflyttet.
Lejen betales først fra det tidspunkt, hvor lejligheden er  

 ledig, og hvor udlejer ikke modtager betaling fra den fraflyttede lejer.
Ad. 2) og 3) Som ved lejebetaling efter 1) betales kun fra det tidspunkt,  

 hvor udlejer ellers måtte have et lejetab.
Der betales maksimalt for 3  

 måneder fra det tidspunkt, hvor kommunen ellers kunne have givet meddelelse  

 henholdsvis meddeler, at man alligevel ikke ønsker at udnytte  

 anvisningsretten, svarende til et normalt opsigelsesvarsel efter lejeloven.  

 Der kan dog være aftalt kortere opsigelsesvarsel.
 På samme måde som anført i omtalen af de situationer, hvor udlejer skal  

 betale udnyttelsesgodtgørelse, jf. afsnit 5.4, vil en aftale om udnyttelse af  

 anvisningsret, der indgås efter udløbet af fristen på 7 hverdage, ligeledes  

 føre til, at kommunalbestyrelsen i et sådant tilfælde vil hæfte for evt.  

 lejetab som anført ovenfor under 1).
7.2. Garanti for fraflytningsudgifter Kommunalbestyrelsen skal endvidere garantere for opfyldelsen af den  

 anviste lejers eventuelle forpligtelser over for udlejer til at bekoste  

 istandsættelse ved fraflytning.
7.2.1. Indholdet af garantien Der kan ikke indgås aftale med udlejer eller træffes ensidig beslutning i  

 kommunalbestyrelsen om, at kun en andel af ubetalte istandsættelsesregninger  

 skal betales af kommunen.
Den fulde garantiforpligtelse er fastsat i § 5,  

 stk. 2, og kan ikke fraviges.
 Den kommunale garanti omfatter ikke lejerens øvrige forpligtelser over for  

 udlejer som f.eks. lejerestancer.
Der skal dog peges på, at Bygge- og Boligstyrelsen er af den opfattelse,  

 at dansk rets almindelige modregningsprincipper finder anvendelse.
Udlejer  

 kan således ved fraflytning frit vælge, hvilke af de krav, udlejer måtte have  

 over for den fraflyttede lejer, der skal modregnes forud for andre i det  

 betalte depositum.
Skylder lejeren f.eks. for betaling af leje, kan udlejer  

 således modregne dette krav i det betalte indskud helt eller delvis istedet  

 for istandsættelsesudgifter.
Det vil have den virkning, at kommunens  

 garantiforpligtelse vil kunne udløses, selv om depositum for så vidt var  

 tilstrækkeligt til at dække istandsættelsesudgifterne.
 Udlejer bør bestræbe sig på at sikre, at der ikke opstår væsentlige  

 lejerestancer ved at fremskynde opsigelses- og ophævelsessager mest muligt.
 Efter lejelovgivningen kan en lejer ikke forpligtes til at aflevere en  

 lejlighed i bedre stand, end den var ved lejerens indflytning, og  

 kommunalbestyrelsen bør derfor i forbindelse med anvisning af en lejer være  

 opmærksom på det lejedes forfatning og eventuelt være lejeren behjælpelig med  

 at tilvejebringe det fornødne bevismateriale.
 En lejer kan endvidere kun påberåbe sig mangler ved det lejede, hvis  

 lejeren gør dem gældende over for udlejer inden 14 dage efter indflytningen.  

 Den anviste lejer bør gøres opmærksom på dette forhold, idet manglernes  

 udbedring ved fraflytning ellers vil påhvile den anviste lejer og/eller være  

 dækket af den kommunale garanti.
7.2.2. Garantiens opfyldelse For så vidt angår den praktiske administration af garantien, bør  

 kommunalbestyrelsen træffe en udtrykkelig beslutning om, hvilken form for  

 dokumentation, man vil kræve for, at fraflytningsudgifterne ikke kan dækkes  

 af indskuddet og/eller af lejeren.
 Kommunalbestyrelsen kan opfylde garantien 1) allerede efter at udlejer  

 forgæves har forsøgt at få lejeren til at betale, 2) efter at udlejer på  

 anden vis har sandsynliggjort, at lejeren ikke kan betale eller 3) efter at  

 udlejer gennem sagsanlæg ved dom har måttet konstatere, at lejeren ikke kan  

 betale.
 Kommunalbestyrelsen kan fastsætte generelle retningslinier herom, men kan  

 også tilkendegive, at de enkelte sager skal forelægges kommunen, forinden en  

 eventuel retsforfølgning påbegyndes.
Udlejers omkostninger ved retsforfølgning, der er foretaget i  

 overensstemmelse med kommunalbestyrelsens direktiver, vil være omfattet af  

 det kommunale tilsvar.
Omfatter retsforfølgningen tillige andre krav end  

 istandsættelsesudgifter ved fraflytning, må omkostningerne deles  

 forholdsmæssigt.
 Kommunalbestyrelsens beslutninger om disse forhold bør fremgå af aftalen  

 om anvisningsret.
7.2.3. Garantiens ophør Den kommunale garantiforpligtelse gælder, til vedkommende lejers  

 lejekontrakt ophører.
Kommunens garantiforpligtelse bortfalder derfor ved  

 lejerens fraflytning til anden bolig.
Det gælder også, hvis lejeren flytter  

 til en anden bolig i samme ejendom.
 Hvis lejeren fraflytter boligen (eller dør), og en anden person i  

 husstanden fortsætter lejemålet, overtager denne samtidig alle forpligtelser  

 over for udlejer, og kommunens garantiforpligtelse bortfalder.
7.3. Refusion af garantiudgifter Kommunalbestyrelsen afholder selv de udgifter, der måtte blive som følge  

 af garantiforpligtelsen.
Dette svarer til reglerne ved kommunal anvisning i  

 det almennyttige byggeri.
 Der ydes dog - som ved almennyttigt byggeri og i øvrigt ved anvisning af  

 flygtninge til privat byggeri efter boligstøttelovens bestemmelser herom 100  

 pct. statsrefusion på udgifter til dækning af lejetab eller  

 fraflytningsudgifter, når der er anvist en lejlighed til en person inden for  

 de første 3 år efter meddelelse til denne af opholdstilladelse her i landet i  

 medfør af udlændingelovens §§ 7, 8 og 9, stk. 2, nr. 2 (visse flygtninge).  

 Bestemmelsen svarer til § 14, stk. 7 i lov om boligbyggeri og § 75, stk. 1,  

 nr. 4 i lov om individuel boligstøtte.
 Opgørelse over de af kommunen afholdte udgifter sendes til Kongeriget  

 Danmarks Hypotekbank og Finansforvaltning, som på grundlag heraf udbetaler  

 refusionen kvartalsvis bagud.
Flygtningen skal dog tilbagebetale kommunalbestyrelsen det, der måtte være  

 blevet betalt som følge af kommunalbestyrelsens garanti for  

fraflytningsudgifter i løbet af højst 5 år, idet tilbagebetalingen  

 afpasses efter skyldnerens økonomiske forhold.
Bestemmelsen svarer til § 14,  

 stk. 8 i lov om boligbyggeri og § 70, stk. 2 i lov om individuel boligstøtte.
 Det forudsættes, at kommunen indbetaler eventuelt inddrevne beløb fra  

 flygtninge til statskassen.
 8. Støtte til betaling af depositum mv.
 Gennem indføjelse af et nyt kapitel 10 a i lov om individuel boligstøtte  

 er der skabt mulighed for at de lejere, der anvises en bolig efter nærværende  

 lov, kan opnå lån til betaling af depositum mv. efter tilsvarende regler som  

 for beboerindskudslån til lejere i almennyttigt boligbyggeri.
Personer, der anvises bolig i et privat udlejningsbyggeri, kan således  

 opnå lån til forudbetaling af leje, indskud, depositum eller lignende  

 vedrørende en beboelseslejlighed.
Det er kun personer, der anvises som  

 følge af en aftale om kommunal anvisningsret i en privat udlejningsejendom,  

 der har denne adgang til lån.
Lån kan ikke ydes til beløb, der overstiger et halvt års leje.
Denne  

 grænse svarer til den i lov om leje fastsatte grænse for samlet størrelse af  

 indskud, forudbetalt leje m.v.
Adgangen til lån følger samme kriterier som for beboerindskudslån i  

 boligstøtteloven i øvrigt.
Dog kan der ikke ydes lån til enkeltværelser,  

 eller efter de særlige regler for unge, der i fællesskab lejer en bolig,  

 eller for personer, der bor i bofællesskab.
 Der henvises i det hele til Bygge- og Boligstyrelsens »Vejledning om  

 individuel boligstøtte«, kapitel 15a om lån til betaling af indskud mv.  

 i kommunalt anviste boliger i privat udlejningsbyggeri.
9. Binding af godtgørelse i Grundejernes  

 Investeringsfond Godtgørelsen for anvisningsretten er skattepligtig indkomst for  

 ejendommens ejer.
Ejeren kan imidlertid vælge at afsætte godtgørelsen på  

 vedligeholdelseskontoen for ejendommen i Grundejernes Investeringsfond efter  

 § 18 a eller § 18 b i lov om midlertidig regulering af boligforholdene.
I så  

 fald behandles beløbet i alle henseender, også i skattemæssig henseende, på  

 samme måde som beløb afsat efter de nævnte bestemmelser, jf. § 9.
 De nærmere regler om ejerens afsætning af midler på ejendommens  

 vedligeholdelseskonto i Grundejernes Investeringsfond er fastlagt i  

 bindingsbekendtgørelsen - Bygge- og Boligstyrelsens bekendtgørelse nr. 359 af  

 11. maj 1994.
9.1. Virkningen af ejerens beslutning om afsætning af  

 godtgørelsesbeløb Sammenfaldende med lov om kommunal anvisningsret vedtoges en ændring af  

 ligningslovens § 14 G, stk. 1, således at godtgørelsesbeløb, der afsættes på  

 ejendommens konto i Grundejernes Investeringsfond, rent skattemæssigt  

 behandles som de beløb, der i øvrigt afsættes på disse konti.
 Dette resulterer bl.a. i, at der ved opgørelse af den skattepligtige  

 indkomst ses bort fra godtgørelser, som afsættes på ejendommens konto i  

 Grundejernes Investeringsfond, og at renter af disse bundne beløb ikke  

 beskattes.
9.2. Meddelelse af beslutning om binding En ejers beslutning om at afsætte godtgørelsesbeløb for anvisningsret skal  

meddeles Grundejernes Investeringsfond og kommunalbestyrelsen inden  

 indsendelsen af selvangivelsen for det år, hvori det første  

 godtgørelsesbeløb, der er omfattet af beslutningen, er udbetalt.
Ejerens beslutning om afsætning skal angive, fra hvilket tidspunkt den er  

 gældende.
Beslutningen omfatter alle de godtgørelsesbeløb, der fra og med  

 dette tidspunkt er eller måtte blive udbetalt i henhold til aftalen med  

 kommunalbestyrelsen om erhvervelse af anvisningsret.
Pligten til at afsætte  

 fremtidige godtgørelsesbeløb, ophører såfremt en kommunalbestyrelse  

 beslutter, at reglerne i kap.
IIV i lov om midlertidig regulering af  

 boligforholdene ikke længere skal gælde i kommunen.
 Såfremt en kommunalbestyrelse beslutter, at reglerne i kapitel II-V i lov  

 om midlertidig regulering af boligforholdene ikke længere skal gælde i  

 kommunen, udbetales, det på kontoen efter lovens § 18 a indestående beløb,  

 mens de på kontoen efter lovens § 18 b indestående beløb overføres til den i  

 § 63 a i lov om leje nævnte konto, jf. § 22 e, stk. 3 og 4, i lov om  

 midlertidig regulering af boligforholdene.
Samtidig med at ejeren underretter Grundejernes Investeringsfond og  

 kommunalbestyrelsen om sin beslutning, skal de godtgørelsesbeløb, der  

 allerede er udbetalt og som er omfattet af beslutningen, afsættes i  

 Grundejernes Investeringsfond.
Afsætningen følger de almindelige regler  

 herfor, jf.
Bygge- og Boligstyrelsens bekendtgørelse nr. 629 af 14. december  

 1984.
 Godtgørelsesbeløb, der senere udbetales, skal ejeren afsætte samtidig med,  

 at beløbet modtages.
Hvis en ejendom med en tinglyst aftale om kommunal anvisningsret  

 overdrages en ny ejer, følger den tidligere ejers beslutning med hensyn til  

 binding af godtgørelsen ikke ejendommen.
Den ny ejer er således frit stillet.
9.3. Kommunalbestyrelsens underretningspligt Når kommunalbestyrelsen har modtaget meddelelse fra en ejer, om at  

 godtgørelse fra et givet tidspunkt skal afsættes på kontoen i Grundejernes  

 Investeringsfond, har kommunalbestyrelsen pligt til at give Grundejernes  

 Investeringsfond meddelelse om størrelsen af de godtgørelsesbeløb, der er  

 omfattet af ejerens beslutning.
Kommunalbestyrelsen skal også efterfølgende give Grundejernes  

 Investeringsfond meddelelse om godtgørelse, der udbetales en ejer, der een  

 gang har besluttet sig for at binde godtgørelsen.
Dette skal ske samtidig  

 med, at godtgørelsen udbetales til ejendommens ejer.
Bygge- og Boligstyrelsen, den 8. august  

 1994 Rud Werborg / Margrete Pump Bilag 1 Lov nr. 281 af 27. april 1994 Lov om kommunal anvisningsret Bilag 2 Bygge- og Boligstyrelsens bekendtgørelse nr. 358 af 11. maj 1994 Bekendtgørelse om udbetaling af statsrefusion af udgifter til kommunalt  

 erhvervet anvisningsret i private udlejningsejendomme Bilag 3 Bygge- og Boligstyrelsens bekendtgørelse nr. 359 af 11. maj 1994 Bekendtgørelse om binding af godtgørelser efter § 4 i lov om kommunal  

 anvisningsret i Grundejernes Investeringsfond Bilag 4 Forslag til aftale Aftale om erhvervelse af anvisningsret til ledigblevne lejligheder i  

 private udlejningsejendomme efter reglerne i lov nr. 281 af 27. april 1994 om  

 kommunal anvisningsret (* 1) Bilag 1-3 er udeladt her, da retsforskrifterne har været offentliggjort i Lovtidende, samt forefindes i Retsinformation.
