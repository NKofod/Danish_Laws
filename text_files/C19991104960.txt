Vejledning om behandling af  

 samværssager Indholdsfortegnelse 1. Indledning 2. Sagens start 3. Mødevirksomhed 3.1. Generelt om mødevirksomhed i  

 statsamtet 3.2. Børnesagkyndig rådgivning 4. Sagens oplysning 5. Samtaler med børn 5.1. Generelt 5.2. Notatpligt og videregivelse af oplysninger 5.3. Forskellen på børnesagkyndig  

 rådgivning efter § 28 og samtaler afholdt efter § 29 6. Børnesagkyndige undersøgelser 6.1. Generelle retningslinjer for børnesagkyndige  

 undersøgelser 6.1.1. Hvornår iværksættes  

 børnesagkyndige undersøgelser ? 6.1.2. Hvilke krav kan/bør stilles til foretagelsen  

 af en børnesagkyndig under- søgelse ? 6.1.3. Hvilke krav kan/bør stilles til udformningen  

 og indholdet af en børne- sagkyndig erklæring, vurdering m.v. ? 6.1.4. Retsstillingen under den børnesagkyndige  

 undersøgelse 6.1.4.1. Orientering om grundlaget for  

 undersøgelsen 6.1.4.2. Partshøring/aktindsigt 6.1.4.3. Klagevejledning 6.1.5. Hvilken vægt skal/kan en  

 børnesagkyndig erklæring, vurdering m.v. til- lægges ? 6.1.6. Manglende medvirken til en børnesagkyndig  

 undersøgelse.
6.2. Egentlige børnesagkyndige  

 undersøgelser 6.3. Andre børnesagkyndige  

 undersøgelser 7. Midlertidigt samvær 7.1. Fastsættelse af midlertidigt samvær under  

 en samværssag 7.2. Fastsættelse af midlertidigt samvær under  

 en forældremyndighedssag 7.3. Midlertidige afgørelser om suspension eller  

 begrænsning af samvær 8. Overvåget samvær 9. Grænseoverskridende handlinger 9.1. Afgørelse umiddelbart efter modtagelsen af  

 ansøgningen 9.2. Oplysning af sagen 9.3. Endelig afgørelse af sagen 9.4. Fremgangsmåden ved indhentelse af  

 oplysninger 9.5. Offentlige myndigheders underretningspligt 10. Partshøring, aktindsigt 10.1. Partsaktindsigt 10.2. Partshøring 11. Sagens afgørelse m.v.
11.1. Bevisvurdering 11.2. Afgørelsens indhold samt krav til  

 begrundelsen 11.3. Krav til resolutionens indhold BILAG 1: Behandling af klager over psykiatere og  

 psykologer 1. Indledning Denne vejledning er udarbejdet til brug for statsamtets  

 sagsbehandlere og børnesagkyndige.
Som det fremgår af titlen, er  

 der tale om en vejledning.
Formålet er således, at den skal  

 være et hjælperedskab i forbindelse med håndteringen af de  

 specielle problemer af praktisk og forvaltningsretlig karakter, der  

 opstår ved behandlingen af samværssager samt opstille mulige  

 løsningsmodeller til håndteringen af disse.
Der har ikke tidligere været udarbejdet en samlet,  

 struktureret vejledning på dette område.
Dette skyldes, at en  

 samværssags behandling som udgangspunkt beror på en konkret og  

 individuel vurdering af, hvilke sagsbehandlingsskridt, der i den konkrete sag  

 er nødvendige og hensigtsmæssige.
Vejledningen har ikke til  

 hensigt at ændre dette udgangspunkt.
Tilrettelæggelsen af en  

 samværssag beror derfor fortsat på sagsbehandlerens og den  

 eventuelle børnesagkyndiges skøn over, hvad der i den konkrete  

 sag vil være den mest effektive og resultatgivende sagsgang [til løsning af forældrenes konflikt og til  

 belysning af, hvad der er bedst for barnet].
Enkelte steder er der dog krav  

 til sagsbehandlingen, som ikke kan fraviges.
For andre end statsamtets sagsbehandlere og  

 børnesagkyndige kan vejledningen betragtes som en orientering om,  

 hvordan en samværssag kan disponeres, herunder hvilke  

 løsningsmodeller, der kan benyttes.
Der er således ikke tale om  

 en ufravigelig anvisning på, hvordan en samværssag skal  

 behandles.
2. Sagens  

 start Sagsbehandleren må ved vurderingen af sagen holde  

 sig for øje, at forældrene fastholdes i et fælles ansvar  

 for børnene.
Det primære formål med sagsbehandlingen er  

 derfor at få forældrene til at forstå, at de har et  

 sådant ansvar, og at dette også indebærer, at de bør  

 kunne blive enige om samværet og omfanget af dette.
Forældrenes  

 enighed vil ofte afspejle deres fælles holdning til, hvad der er bedst  

 for børnene.
Det at opnå enighed bør dog ikke blive  

 så dominerende, at det fører til uheldige resultater for barnet.
 Når statsamtet modtager en ansøgning om  

 fastsættelse, ophævelse eller ændring af samvær, har  

 statsamtet flere muligheder at vælge imellem for at få sagen i  

 gang.
Statsamtet kan indkalde forældrene til et  

 møde i statsamtet med sagsbehandleren eller bede om modpartens  

 bemærkninger til ansøgningen.
Statsamtet kan endvidere tilbyde  

 forældrene og barnet børnesagkyndig rådgivning.
Endeligt  

 kan det også være nødvendigt at indhente flere oplysninger  

 fra ansøgeren.
Ved den første gennemgang af sagen skal  

 sagsbehandleren foretage en samlet vurdering af hvilke sagsbehandlingsskridt,  

 der er nødvendige for at afgøre sagen.
De enkelte  

 sagsbehandlingsskridt vil afhænge af, om der er tale om en  

 førstegangsfastsættelse, statsamtets kendskab til  

 forældrene og barnet, problemstillingen i sagen, herunder konfliktens  

 karakter, varighed og intensitet, og om der eventuelt er særlige  

 problemer hos forældrene i form af misbrug, kriminalitet o.lign.  

 Også særlige forhold hos barnet kan det være relevant at  

 beskæftige sig med.
I sager om førstegangsfastsættelse af  

 samvær kan det være hensigtsmæssigt, at forældrene  

 på et tidligt tidspunkt indkaldes til et møde med  

 sagsbehandleren for at afklare mulighederne for at skabe enighed.
Kan enighed  

 ikke opnås, må sagsbehandleren vurdere, hvilken  

 fremgangsmåde der herefter skal følges.
Spørgsmål  

 om, hvordan sagen oplyses, er nærmere gennemgået nedenfor i  

 afsnit 4.
 Såfremt der ikke er foretaget sagsbehandlingsskridt  

 over for ansøgeren inden 1 måned fra sagens modtagelse,  

 bør ansøgeren have en bekræftelse på, at statsamtet  

 har modtaget sagen.
 Tilbydes forældrene og barnet ikke straks  

 børnesagkyndig rådgivning, skal statsamtet være  

 opmærksom på, om der under den videre behandling af sagen  

 opstår grundlag for at fremsætte et sådant tilbud.  

 Børnesagkyndig rådgivning er nærmere beskrevet nedenfor i  

 afsnit 3.2.
 Vælger statsamtet at indkalde forældrene til  

 et møde med sagsbehandleren, skal statsamtet være  

 opmærksom på offentlighedslovens § 6 og forvaltningslovens § 7 og  

 § 8. Disse bestemmelser finder anvendelse på alle stadier af sagens  

 behandling.
 Offentlighedslovens § 6, stk. 1, om notatpligt lyder:
"I sager, hvor der vil blive truffet  

 afgørelse af en forvaltningsmyndighed, skal en myndighed, der  

 mundtligt modtager oplysninger vedrørende en sags faktiske  

 omstændigheder, der er af betydning for sagens afgørelse, eller  

 som på anden måde er bekendt med sådanne oplysninger,  

 gøre notat om indholdet af oplysningerne.
Det gælder dog ikke,  

 såfremt oplysningerne i øvrigt fremgår af sagens  

 dokumenter." Afgørende for, om en oplysning skal noteres, er, om  

 oplysningen er af en sådan karakter, at den bidrager til at supplere  

 sagens bevismæssige grundlag eller i øvrigt tilvejebringes for  

 at skabe klarhed med hensyn til sagens faktiske omstændigheder,  

 herunder f.eks. klarhed over indholdet af forældrenes  

 ansøgninger og ønsker.
 Forvaltningslovens § 7, stk. 1, om vejledningspligt lyder:
"En forvaltningsmyndighed skal i fornødent  

 omfang yde vejledning og bistand til personer, der retter henvendelse om  

 spørgsmål inden for myndighedens sagsområde." Statsamtets pligt til i fornødent omfang at yde  

 vejledning omfatter bl.a. orientering om de regler og den praksis, der  

 gælder på det pågældende område samt om  

 sagsgange, sagsbehandlingstider og hvilke oplysninger, der er eller kan  

 være relevante for sagen.
 Som eksempel kan nævnes, at forældre, som  

 under et møde i statsamtet indgår en aftale om samvær,  

 bør vejledes om betydningen af sådanne aftaler, såfremt  

 der senere opstår uenighed om samværet, særlig § 17, stk.  

 2, i lov om forældremyndighed og samvær.
 Forvaltningslovens § 8 om retten til at lade sig  

 repræsentere eller bistå af andre er gennemgået nedenfor i  

 afsnit 3.1.
Sagsbehandleren skal endvidere være opmærksom  

 på § 26 i lov om forældremyndighed og samvær om  

 midlertidigt samvær.
Er der ikke kontakt mellem barnet og den  

 samværssøgende, eller er der kun kontakt i meget begrænset  

 omfang, og er der sandsynlighed for, at behandlingen af sagen vil  

 trække ud, skal sagsbehandleren vejlede forældrene om muligheden  

 for at fastsætte midlertidigt samvær.
Statsamtet har  

 således en pligt til at påse, at kontakten mellem barnet og den  

 samværssøgende ikke afbrydes eller begrænses i  

 unødigt omfang under sagens behandling.
 Der kan fastsættes midlertidigt samvær, selvom  

 forældrene og barnet har accepteret tilbud om børnesagkyndig  

 rådgivning, eller rådgivningen allerede er iværksat.
 Midlertidigt samvær er nærmere beskrevet  

 nedenfor i afsnit 7.
3.  

 Mødevirksomhed Behandlingen af samværssager i statsamterne omfatter  

 ofte en del mødevirksomhed.
I afsnit 3.1. gennemgås generelt  

 mødevirksomhed i statsamtet, herunder de almindelige regler for  

 adgangen til at lade sig repræsentere og bistå.
I afsnit 3.2.  

 behandles møder i form af børnesagkyndig rådgivning,  

 herunder de særlige spørgsmål der kan opstå i  

 forbindelse med brugen af bisiddere.
3.1. Generelt om  

 mødevirksomhed i statsamtet Sagsbehandleren indkalder til møder i statsamtet og  

 tilrettelægger mødernes form og indhold.
 Sagsbehandleren skal være særlig  

 opmærksom på notatpligten efter offentlighedslovens § 6,  

 vejledningspligten efter forvaltningslovens § 7 og retten til at få  

 sagen udsat efter forvaltningslovens § 21.
Ønsker en part at lade sig repræsentere eller  

 bistå af andre, tager sagsbehandleren stilling hertil.
Reglerne herom  

 findes i forvaltningslovens § 8, som lyder:
"Den, der er part i en sag, kan på ethvert  

 tidspunkt af sagens behandling lade sig repræsentere eller bistå  

 af andre.
Myndigheden kan dog kræve, at parten medvirker personligt,  

 når det er af betydning for sagens afgørelse.
Bestemmelsen i stk. 1, 1. pkt., gælder ikke, hvis  

 partens interesse i at kunne lade sig repræsentere eller bistå  

 findes at burde vige for væsentlige hensyn til offentlige eller private  

 interesser, eller hvor andet er fastsat ved lov." Efter denne bestemmelse har begge forældre i en  

 samværssag som udgangspunkt altid ret til at lade sig  

 repræsentere eller bistå af andre under hele eller dele af  

 behandlingen af sagen.
Kun i særlige konkrete tilfælde vil dette  

 kunne nægtes.
Barnet vil normalt være repræsenteret af  

 forældremyndighedsindehaveren.
Et barn vil derfor ikke kunne lade sig  

 repræsentere af andre under sagen.
Derimod vil barnet i nogle  

 tilfælde kunne lade sig bistå af andre, jf. f.eks. afsnit 3.2. om  

 brug af bisiddere i forbindelse med § 28-rådgivning og afsnit 5.1. om  

 samtaler med børn.
Der er ikke i forvaltningsloven fastsat regler om, hvem  

 der kan repræsentere eller bistå en part.
Parten kan derfor lade  

 sig repræsentere eller bistå af såvel sagkyndige - f.eks.  

 en advokat eller en socialrådgiver - som af andre, f.eks. en  

 ægtefælle, en samlever eller en bekendt.
Parten kan også  

 lade sig repræsentere eller bistå af juridiske personer, f.eks.  

 en forening eller en interesseorganisation.
Parten betaler selv udgifterne  

 herved.
For bisiddere gælder, at der ikke er noget til  

 hinder for, at en mindreårig, der har den fornødne modenhed,  

 bistår andre, f.eks. som tolk.
Da en bisidder optræder sammen med  

 parten, er der ikke yderligere bestemmelser om f.eks. grænser for  

 fuldmagt e.lign.
 Om adgangen til at lade sig repræsentere af andre  

 gælder, at det normalt vil kunne kræves, at den, der  

 repræsenterer andre, er myndig og ikke under værgemål efter  

 værgemålslovens § 5.
Det er statsamtet, der afgør, om  

 partsrepræsentanten skal fremlægge skriftlig fuldmagt eller  

 på anden måde godtgøre, at den pågældende kan  

 optræde som repræsentant.
Statsamtet bør herudover  

 være opmærksom på, om der er fastsat grænser for  

 fuldmagten.
Bestemmelsen om partsrepræsentation gælder  

 ikke de tilfælde, hvor det i lovgivningen er bestemt, at en part skal  

 medvirke personligt, eller hvor partens personlige medvirken på grund  

 af sagens karakter i øvrigt er af betydning.
Som eksempler kan  

 nævnes afgivelse af personlige erklæringer, deltagelse i  

 børnesagkyndig rådgivning eller undersøgelser m.v.
Det er  

 statsamtet, der afgør, om personlig medvirken er nødvendig.
Er en part repræsenteret af en anden, bør  

 henvendelser om sagen rettes til partsrepræsentanten.
Når det  

 findes hensigtsmæssigt, kan der dog samtidig gives underretning til  

 parten selv.
Dette bør f.eks. ske, hvis en ændring af  

 samværet skal træde i kraft kort tid efter afgørelsen.
 § 8, stk. 2, indeholder mulighed for indskrænkning i  

 en parts ret til at lade sig repræsentere eller bistå, hvis  

 partens interesse heri findes at burde vige for væsentlige hensyn til  

 offentlige eller private interesser.
 I forarbejderne til bestemmelsen er det forudsat, at der  

 kun i ganske særlige tilfælde bør nægtes en part  

 adgang til at lade sig repræsentere eller bistå af andre under  

 behandlingen af sagen.
 Undtagelsesbestemmelsen indebærer, at statsamtet  

 skal foretage en konkret afvejning af på den ene side partens interesse  

 i at få den pågældende bistand og på den anden side  

 de hensyn, der taler for at afskære partens adgang til at lade sig  

 repræsentere eller bistå af andre.
 Hvis den repræsentant eller bisidder, som parten har  

 valgt, er ude af stand til at varetage partens tarv, og dette er til direkte  

 skade for partens interesser, kan partsrepræsentanten eller bisidderen  

 i ganske særlige tilfælde nægtes adgang til at  

 repræsentere eller bistå parten.
 Undtagelsesbestemmelsen vil f.eks. kunne anvendes i  

 tilfælde, hvor parten under et møde i statsamtet ønsker  

 at lade sig repræsentere eller bistå af flere, og statsamtet af  

 hensyn til sagsbehandlingen, ro og orden eller af hensyn til andre parter  

 finder at burde begrænse antallet af repræsentanter eller  

 bisiddere eller helt at udelukke andre end parterne selv fra at deltage i et  

 møde.
Statsamtets beslutning om at nægte  

 partsrepræsentation eller bistand betragtes som en procesledende  

 beslutning, som i almindelighed ikke kan påklages særskilt, og  

 som derfor ikke kræver klagevejledning, jf.
SKH 1988, pkt.
D.1. Hvis en  

 part klager herover, finder Civilretsdirektoratet dog, at statsamtet skal  

 videresende klagen til direktoratet.
3.2. Børnesagkyndig  

 rådgivning Efter § 28 i lov om forældremyndighed og  

 samvær har statsamtet som udgangspunkt pligt til at tilbyde  

 børnesagkyndig rådgivning til forældre og børn i  

 sager med uenighed om forældremyndighed eller samvær.
Formålet med børnesagkyndig rådgivning  

 er at hjælpe forældrene til at løse konflikter under  

 hensyn til, hvad der er bedst for barnet.
Da rådgivning tillige  

 omfatter barnet, er der således mulighed for, at konflikten kan  

 løses i samarbejde også med barnet.
 Der er tale om rådgivning og ikke om terapi eller  

 behandling.
Forældremyndighedsbekendtgørelsen indeholder  

 i kapitel 2 regler om de overordnede rammer for rådgivningen.
Der er  

 ikke fastsat regler om den nærmere tilrettelæggelse af  

 rådgivningen.
Det er således op til det enkelte statsamt at  

 udfylde disse rammer.
 Statsamtet kan ifølge § 28, stk. 3, undlade at  

 fremsætte tilbud om rådgivning, hvis det findes  

 unødvendigt eller uhensigtsmæssigt.
Efter forarbejderne til loven tænkes der herved  

 navnlig på situationer, hvor der inden for de sidste måneder  

 forgæves er gennemført en rådgivning, eller hvor  

 henvendelsen drejer sig om rene detailspørgsmål.
Som yderligere  

 eksempler på situationer, hvor rådgivning er overflødig  

 eller måske skadelig, kan nævnes, at forældrene kan  

 være meget umodne og som følge heraf ikke modtagelige for  

 rådgivning, at den ene eller begge er helt uden ressourcer, f.eks.  

 på grund af alkohol- eller narkotikamisbrug, eller at der har  

 været vold i familien.
Der kan også være tilfælde,  

 hvor den ene af forældrene klart nægter at medvirke til en  

 løsning, der går vedkommende imod, og hvor rådgivning  

 derfor vil være forgæves.
Endelig kan der være sager, der  

 på forhånd må anses for særligt vanskelige, og hvor  

 rådgivning ikke skønnes at være noget middel til  

 løsning af forældrenes konflikt, men hvor der snarere kan  

 være et behov for en hurtig afgørelse af det  

 spørgsmål, der har givet anledning til konflikten.
Beslutningen om at undlade at fremsætte tilbud om  

 rådgivning træffes efter en konkret vurdering.
Det skal  

 fremgå af sagen, f.eks. i et notat, hvis statsamtet har besluttet at  

 undlade at tilbyde rådgivning.
Det samme gælder, hvis  

 forældrene og barnet er blevet tilbudt rådgivning men ikke har  

 ønsket at tage imod tilbudet.
 Tilbudt rådgivning skal gennemføres, blot en  

 af forældrene eller barnet ønsker at deltage.
Der er ikke nogen aldersgrænse for, hvornår  

 børn skal have tilbud om rådgivning, da selv forholdsvis  

 små børn kan have behov for rådgivning.
Det  

 alders-mæssige kriterium for inddragelse af børn i §  

 28-rådgivning er således ikke sammenfaldende med kriteriet for,  

 hvornår børn indkaldelse til en samtale efter § 29, jf. afsnit 5  

 om samtaler med børn.
Hvor små børn, der kan inddrages i  

 rådgivningen, afhænger bl.a. af forældrenes og barnets  

 holdning til rådgivning og statsamtets kendskab til sagen i  

 øvrigt, herunder særligt sagens konfliktniveau.
Når et barn i det følgende tillægges  

 særlige beføjelser, skal dette forstås i overensstemmelse  

 med de i afsnit 5.1. nævnte principper i § 29 i lov om  

 forældremyndighed og samvær.
Barnet skal således have den  

 fornødne alder og modenhed til at kunne overskue konsekvenserne og  

 rækkevidden af det pågældende spørgsmål.
 Formålet med at tilbyde børn rådgivning  

 er, at barnet derved får mulighed for at tale med en  

 børnesagkyndig om de problemer i familien, som berører barnet.  

 Inddragelse af børn i rådgivning må dog ikke få den  

 virkning, at barnet får følelsen af at blive pålagt  

 ansvaret for familiens situation.
 Beslutter statsamtet, at der skal afholdes en samtale med  

 barnet efter § 29, skal barnet under denne samtale tilbydes rådgivning,  

 jf. forældremyndighedsbekendtgørelsens § 12, stk. 2.
 Det er af afgørende betydning, at rådgiveren  

 gør sig klart, om barnet deltager i en § 28-rådgivning, eller om  

 der afholdes en samtale med barnet efter § 29. Betydningen heraf er beskrevet  

 nedenfor i afsnit 5.3.
Normalt vil tilbud om rådgivning til børn  

 blive givet gennem forældrene.
Tilbudet kan dog gives direkte til  

 barnet, hvis barnet har den fornødne alder og modenhed til at  

 forstå rådgivningstilbuddet, og der ikke i øvrigt er  

 omstændigheder, taler herimod, jf. principperne i § 29, der er  

 behandlet i afsnit 5.1.
Efter § 28, stk. 2, kan statsamtet i andre tilfælde  

 tilbyde børnesagkyndig rådgivning, hvis der skønnes at  

 være et særligt behov herfor, også selv om der ikke er  

 uenighed om samværet.
Statsamtet kan således også efter, at  

 der er truffet afgørelse i en sag om samvær, i særlige  

 tilfælde tilbyde forældre og børn børnesagkyndig  

 rådgivning.
Dette kan f.eks. være tilfældet, hvis der er et  

 særligt behov for at følge barnets reaktion på et  

 iværksat eller ophævet samvær.
 Med hensyn til spørgsmålet om  

 sagsbehandlerens deltagelse i rådgivningen har der i praksis udviklet  

 sig tre grundformer:
 1. Rådgiveren gennemfører hele  

 rådgivningsforløbet, uden at sagsbehandleren er involveret.
 2. Sagsbehandleren er med ved starten og/eller  

 afslutningen af rådgivningen.
 3. Sagsbehandleren er til stede under stort set hele  

 rådgivningen.
Det er en afgørende forudsætning for den  

 børnesagkyndige rådgivning, at den opleves som et neutralt forum  

 helt adskilt fra afgørelsesfasen.
Den børnesagkyndige  

 rådgiver eller sagsbehandleren skal derfor orientere forældrene  

 og barnet om betydningen af dette, sådan at forældrene og barnet  

 forstår sondringen mellem rådgivning og juridisk sagsbehandling.  

 Sagsbehandlerens tilstedeværelse på et  

 rådgivningsmøde forudsætter forældrenes og barnets  

 tilslutning.
Afholdes rådgivning med barnet alene, er det barnet, der  

 skal være indforstået med sagsbehandlerens tilstedeværelse.  

 Dette forudsætter dog, at barnet efter principperne i § 29 har den  

 fornødne alder og modenhed, jf. afsnit 5.1.
Hvis begge forældre og barnet ønsker det,  

 bør sagsbehandleren normalt komme til stede, jf.
SKH 1997, pkt.  

 C.2.
 Det er ikke muligt at lade sig repræsentere af andre  

 under et rådgivningsmøde, da personligt fremmøde her er  

 nødvendigt.
Som nævnt ovenfor har forældrene - og i  

 nogle tilfælde også barnet - efter forvaltningslovens § 8 som  

 udgangspunkt altid ret til at lade sig bistå af andre.
Dette  

 gælder også ved rådgivning, hvor det om brug af bisiddere  

 fremgår af forældremyndighedsvejledningens pkt. 7, andet afsnit,  

 at statsamtet efter en konkret vurdering kan tillade, at barnet medbringer en  

 bisidder til rådgivningen.
Statsamtet bør, hvis det findes  

 hensigtsmæssigt, vejlede barnet om denne mulighed.
I tilfælde af uenighed om deltagelse af bisiddere  

 skal det understreges, at rådgivningen er et tilbud til  

 forældrene og barnet.
Hvis f.eks. forældrene ikke kan blive enige  

 om, i hvilket omfang der skal deltage bisiddere i rådgivningen,  

 må gennemførelse af rådgivning med begge forældre  

 sammen antages at være formålsløs.
 I sådanne situationer bør statsamtet overveje  

 at gennemføre særskilt rådgivning med hver af  

 forældrene, medmindre også dette skønnes at være  

 formålsløst.
Efter endt rådgivning gøres notat om  

 rådgivningens resultat og om eventuelle aftaler mellem forældrene  

 til brug for det eventuelle videre sagsforløb.
For at undgå  

 senere tvivl om rådgivningens resultat og eventuelle aftaler bør  

 forældrene underskrive rådgivningsnotatet. Ønsker en eller  

 begge forældre ikke at underskrive, skal dette fremgå af  

 notatet.
Rådgiveren må ikke uden samtykke videregive  

 oplysninger til statsamtet, som forældrene eller barnet har givet under  

 rådgivningen, jf. § 19, stk. 1, i  

 forældremyndighedsbekendtgørelsen.
Til brug for  

 afgørelsen må statsamtet heller ikke indhente sådanne  

 oplysninger.
Deltager sagsbehandleren i rådgivningen, og meddeles  

 der mundtligt under denne del af rådgivningen oplysninger  

 vedrørende faktiske omstændigheder, der er af betydning for  

 statsamtets afgørelse, skal der gøres notat herom, jf. § 6 i  

 offentlighedsloven.
Tilsvarende notatpligt gælder for rådgiveren,  

 hvis forældrene eller barnet giver samtykke til, at oplysningerne  

 indhentes eller videregives, jf. bekendtgørelsens § 19, stk. 4.
 Sagsbehandleren kan i øvrigt vejlede  

 forældrene og barnet om muligheden for at aftale, at der på  

 baggrund af rådgivningen udarbejdes en sagkyndig vurdering til brug for  

 sagens videre behandling, jf. bekendtgørelsens § 19, stk. 3.
 Forældrene og barnet skal samtidig med tilbud om  

 rådgivning orienteres om indholdet af § 19, jf. bekendtgørelsens  

 § 19, stk. 5, ligesom forældrene bør vejledes om, hvilken  

 betydning en vurdering efter § 19, stk. 3, kan tillægges.
Samværssagen stilles i bero, sålænge  

 rådgivningen varer.
Statsamtet kan dog træffe midlertidig  

 afgørelse om samvær efter lovens § 26, hvis dette findes  

 hensigtsmæssigt, uanset at rådgivningen er i gang, jf.  

 forældremyndighedsbekendtgørelsens § 17 samt nedenfor i afsnit 7  

 om midlertidigt samvær.
Om oplysninger fremkommet under rådgivningen  

 må videregives til andre myndigheder, afgøres efter de  

 almindelige bestemmelser i forvaltningslovens §§ 28 og 31. Som udgangspunkt  

 vil oplysninger, der fremkommer under et rådgivningsforløb,  

 være rent personlige og vil derfor sædvanligvis kun kunne  

 videregives til andre myndigheder med samtykke fra den, som oplysningen  

 angår.
Der henvises til SKH 1997, pkt.
C.1.
Bliver rådgiveren under rådgivningen bekendt  

 med forhold, der giver formodning om, at barnet har behov for særlig  

 støtte el.lign., har rådgiveren pligt til at indberette dette  

 til kommunen eller sikre, at der sker indberetning.
Indberetning vil  

 således også kunne ske til statsamtet.
Indberetningspligten er  

 nærmere beskrevet nedenfor i afsnit 9.4.
4. Sagens  

 oplysning Efter official- eller undersøgelsesprincippet er  

 det statsamtet, der skal tilvejebringe et fyldestgørende faktisk og  

 retligt grundlag for afgørelsen.
 Bliver forældrene ikke enige under den indledende  

 fase af sagen, påhviler det således statsamtet at indhente de  

 oplysninger, der er nødvendige for at afgøre sagen, eller at  

 foranledige at forældrene fremlægger oplysningerne.
Spørgsmålet om, hvornår der foreligger  

 et forsvarligt oplysningsgrundlag, beror på en skønsmæssig  

 vurdering.
Denne vurdering bygger først og fremmest på, hvilke  

 spørgsmål der rejses i sagen, oplysningernes art og omfang, samt  

 det anvendte retsgrundlags mere eller mindre detaljerede karakter.
Det vil  

 også kunne indgå i vurderingen, hvor indgribende en  

 afgørelse, der kan blive tale om.
Samværsområdet er karakteriseret ved, at  

 afgørelserne i vid udstrækning er skønsmæssige.
I  

 selve lovteksten er det blot anført, at afgørelser om omfanget  

 og udøvelsen af samværet træffes efter, hvad der er  

 bedst for barnet.
For så vidt angår afslag på  

 samvær eller ophævelse af samvær er kriteriet alene, at  

 det er påkrævet af hensyn til barnet.
Samværsområdet er næsten udelukkende  

 reguleret af de almindelige forvaltningsprocessuelle regler.
Det skal i den  

 forbindelse særligt bemærkes, at der er tale om partstvister, og  

 at alle afgørelser derfor vil rumme bebyrdende elementer for mindst en  

 af forældrene.
Der findes kun enkelte specialregler, f.eks. §§ 28 og 29  

 i lov om forældremyndighed og samvær.
De generelle hensyn, som afgørelserne om  

 samvær skal træffes efter, udfyldes i praksis med en række  

 præciserende kriterier.
Som eksempler på omstændigheder,  

 der i almindelighed inddrages i vurderingen, kan nævnes: barnets  

 alder, barnets egen holdning, den hidtidige kontakt mellem barnet og  

 samværsforælderen, fritidsinteresser, tidligere  

 samværsaftaler, forældrenes indbyrdes forhold, risikoen for at  

 barnet lider overlast, afstanden mellem forældrenes bopæle,  

 forældrenes og barnets psykiske og fysiske tilstand.
Tilvejebringelsen af et forsvarligt oplysningsgrundlag i  

 samværssager sker i dag navnlig gennem forældrenes oplysning af  

 sagen og eventuelt barnets holdning til spørgsmålet om  

 samvær.
Der indhentes således ikke automatisk oplysninger fra  

 andre myndigheder, institutioner m.v.
 Statsamtet er kun forpligtet til at følge en  

 opfordring om at indhente oplysninger, som den pågældende  

 forælder ikke selv kan fremskaffe, hvis oplysningerne skønnes at  

 være relevante for sagen.
 Indhentelse af oplysninger om forældrene og barnet  

 er nærmere reguleret i forvaltningslovens kapitel 8.
 Indhentelse af oplysninger om modparten er reguleret i  

 forvaltningslovens § 28. Som udgangspunkt kan sådanne oplysninger ikke  

 videregives til statsamtet uden samtykke fra den, oplysningen angår.  

 Videregivelse af oplysningerne kan dog f.eks. ske, når videregivelsen  

 sker til varetagelse af private eller offentlige interesser, der klart  

 overstiger hensynet til de interesser, der begrunder hemmeligholdelse,  

 herunder hensynet til den, oplysningen angår, jf. § 28, stk. 2, nr. 3.  

 Hensynet til barnet vil således i nogle tilfælde kunne begrunde  

 videregivelse af oplysninger om modparten, selv om modparten modsætter  

 sig videregivelsen.
 Hvis modparten ikke ønsker at medvirke til sagens  

 oplysning, kan dette tillægges processuel skadevirkning, sådan at  

 statsamtet træffer afgørelse på det foreliggende grundlag.
Fremsætter den, der har barnet boende, anmodning om  

 ophævelse af samværet på grund af mistanke om  

 grænseoverskridende handlinger, og ønsker den, som beskyldningen  

 rettes mod, ikke at medvirke til oplysning af sagen, vil statsamtet  

 således kunne suspendere/ophæve samværet.
I disse  

 tilfælde bør statsamtet orientere om, at sagen kan genoptages,  

 hvis den pågældende efterfølgende indvilger i at medvirke  

 til sagens oplysning.
 Beslutter statsamtet sig for at indhente oplysninger om  

 ansøgerens rent private forhold fra andre dele af forvaltningen, skal  

 der som udgangspunkt foreligge samtykke fra den pågældende, jf.  

 forvaltningslovens § 29. Kravet om samtykke kan dog fraviges, når  

 særlige hensyn til modparten eller barnet klart overstiger  

 ansøgerens interesse i, at oplysningerne ikke indhentes, jf. § 29,  

 stk. 2, nr. 3.
 Indhentelse af oplysninger om barnet kræver som  

 udgangspunkt samtykke fra begge forældre, når der er fælles  

 forældremyndighed over barnet.
 Hvis en af forældrene ikke ønsker at medvirke  

 til indhentelse af oplysningerne, kan dette - hvis der ikke er  

 modstående hensyn til barnet - tillægges processuel  

 skadevirkning, jf. afsnit 6.1.6.
 Det er den myndighed, der ligger inde med oplysningerne,  

 der afgør, i hvilket omfang oplysningerne kan videregives.
 I samværssager opstår der ofte det dilemma, at  

 der er tale om meget indgribende afgørelser af væsentlig  

 betydning for barnet og forældrene, og som derfor kræver en  

 grundig sagsoplysning, samtidig med at der er tale om sager, der ofte  

 kræver en hurtig afgørelse.
Det er Civilretsdirektoratets opfattelse, at de fleste  

 sager som regel kan oplyses forsvarligt af forældrene, mens det kun i  

 et begrænset antal sager er nødvendigt at indhente oplysninger  

 fra andre myndigheder, institutioner m.v.
Erfaringsmæssigt er  

 sådanne oplysninger i mange sager unødvendige i forhold til  

 sagens problemstilling, eller oplysningerne vil bevismæssigt kun kunne  

 tillægges begrænset vægt.
Dette skal navnlig ses i lyset  

 af, at oplysninger fra andre myndigheder, institutioner m.v. sjældent  

 kan bidrage til at belyse konflikten mellem forældrene samt denne  

 konflikts betydning for samværet.
Sådanne oplysninger vil derimod  

 kunne be- eller afkræfte faktiske forhold i sagen, som f.eks. sygdomme,  

 misbrugsproblemer e.lign., ligesom sådanne oplysninger kan føre  

 til, at statsamtet iværksætter yderligere undersøgelser  

 eller afslår at undersøge forholdene nærmere.
I tråd hermed har statsamterne og  

 Civilretsdirektoratet hidtil været tilbageholdende med at indhente  

 oplysninger fra andre myndigheder, institutioner m.v.
Dette gælder  

 både efter anmodning fra forældrene og i endnu højere grad  

 ex officio.
I de senere år er der sket en udvikling af  

 lovgrundlaget og praksis på samværsområdet, som også  

 har indvirkning på sagsoplysningen.
Der er således i dag i  

 højere grad end tidligere fokus på barnets ret til to  

 forældre, hvilket bl.a. har medført, at der fastsættes  

 samvær i større omfang end tidligere.
Denne udvikling stiller nye og udvidede krav til  

 sagsoplysningen.
Eksempelvis skal der ifølge forarbejderne til lov om  

 forældremyndighed og samvær i sager om afslag på eller  

 ophævelse af samvær i videre omfang end tidligere foretages  

 børnesagkyndige undersøgelser.
Formålet hermed er at  

 styrke grundlaget for afgørelserne i disse sager, ligesom det sikres,  

 at kontakten til samværssøgende kun afslås eller afbrydes,  

 hvis det er påkrævet af hensyn til barnet.
Herudover stilles der også større krav end  

 tidligere til begrundelserne for afgørelserne.
Dette gælder  

 navnlig særligt indgribende afgørelser som f.eks. afslag  

 på fastsættelse af samvær.
Denne udvikling kan dog efter Civilretsdirektoratets  

 opfattelse ikke føre til, at statsamtet altid skal indhente  

 erklæringer fra barnets institution, skole, læge eller lignende  

 eller fra kommunale myndigheder, som har kontakt med familien.
Hensynet til  

 at afgøre sagen inden for rimelig tid taler klart imod en sådan  

 udvikling.
 Anmoder forældrene om, at andre myndigheder  

 inddrages i sagsoplysningen, skal statsamtet foretage en konkret vurdering,  

 forinden en sådan anmodning efterkommes eller afslås.
 Herudover har statsamtet selvfølgelig pligt til ex  

 officio at vurdere, om der skal indhentes oplysninger fra andre myndigheder  

 for at sikre et forsvarligt og tilstrækkeligt  

 afgørelsesgrundlag.
Det kan i øvrigt ikke udelukkes, at andre hensyn  

 end, hvad der følger af anvendelsen af officialmaximen, kan  

 føre til, at statsamtet alligevel bør overveje at indhente  

 yderligere oplysninger.
Dette kan ske af hensyn til afgørelsens  

 begrundelse og forståelighed samt til forældrenes  

 "accept" af afgørelsen.
Statsamterne har ikke pligt til at lytte til eller  

 gennemse lyd- eller videobånd, som forældrene indsender.  

 Statsamterne bør i stedet returnere båndet og opfordre parten  

 til at udarbejde en afskrift af de dele af båndet, som er relevante for  

 sagen.
En sådan udskrift vil  

 indgå som et bilag i sagen.
5. Samtaler med børn 5.1.  

 Generelt Inddragelse af børn i samværssager er bl.a.  

 behandlet i § 29 i lov om forældremyndighed og samvær, som lyder:
"Er et barn fyldt 12 år, skal der,  

 før der træffes afgørelse i en sag om  

 forældremyndighed eller samvær, finde en samtale sted med barnet  

 herom.
Samtalen kan dog undlades, hvis det må antages at være til  

 skade for barnet eller uden nogen betydning for sagen." Ifølge forarbejderne til § 29 er  

 aldersgrænsen på 12 år ikke absolut.
Er barnet under 12  

 år og i stand til at udforme sine egne synspunkter, skal der  

 således også foreligge oplysninger om dets holdning i det omfang,  

 barnets modenhed og sagens omstændigheder tilsiger det.
Det fremgår endvidere af art. 12 i FN s Konvention  

 om Barnets Rettigheder, som Danmark har tiltrådt, at et barn skal have  

 ret til at udtale sig i enhver sag, der vedrører barnet.
Barnets  

 synspunkter skal tillægges passende vægt i overensstemmelse med  

 dets alder og modenhed.
Det er ikke muligt at opstille en aldersgrænse for,  

 hvornår børn generelt er modne nok til at blive inddraget i en  

 sag om samvær og dermed modne nok til at tage stilling til  

 spørgsmål omkring deres kontakt med den forælder, som de  

 ikke bor sammen med.
Dette skyldes blandt andet, at børns modenhed er  

 meget forskellig.
 Ved vurderingen af, om barnet skal indkaldes til en  

 samtale, tillægges det afgørende betydning, om barnet  

 må antages at have den fornødne alder, modenhed og  

 forståelse for sagens karakter,  om barnet må antages at  

 være i stand til at danne og udtrykke sine egne synspunkter herom,  

og om barnet kan antages at have evne til at overskue konsekvenserne  

 og rækkevidden af de forhold, som samtalen skal dreje sig om, f.eks. om  

 barnet kan overskue konsekvenserne af helt eller delvist at fastholde eller  

 fravælge kontakten til den ene af forældrene.
 I vurderingen indgår også forældrenes  

 konfliktniveau, i hvilket omfang barnet inddrages i konflikten, om der er  

 tale om mere eller mindre indgribende og uoverskuelige forhold samt sagens  

 karakter i øvrigt.
Til brug for vurderingen af, om barnet skal indkaldes til  

 en samtale, og hvilke forhold barnet i givet fald vil kunne tage stilling  

 til, kan det være hensigtsmæssigt forinden at tale med  

 forældrene.
Dette vil give den, der skal tale med barnet, indsigt i  

 sagens konfliktniveau, herunder i hvilket omfang de forhold, der  

 ønskes belyst, er integreret i en eventuel konflikt, og om  

 forældrene har en positiv holdning til, at barnet inddrages i  

 sagen.
Jo yngre barnet er, jo mere konkrete skal de forhold  

 være, som barnet skal spørges om.
Dette skal ses i lyset af, at  

 et yngre barn ikke kan forventes at kunne overskue konsekvenserne af mere  

 abstrakte forhold.
Såfremt omstændighederne taler for det, skal  

 barnet således have medindflydelse vedrørende egne forhold.  

 Barnet bør dog ikke bringes i en situation, som det ikke kan overskue,  

 ligesom barnet ikke bør bringes i en alvorlig loyalitetskonflikt i  

 forhold til forældrene.
Der bør heller ikke stilles  

 spørgsmål, som barnet ikke vil kunne have en kvalificeret mening  

 om.
Finder statsamtet efter en konkret vurdering, at barnet  

 skal høres, skal barnets mening tillægges vægt i videst  

 muligt omfang.
Dette gælder, uanset om barnet ønsker eller ikke  

 ønsker samvær.
Fremgangsmåden ved afholdelse af samtalen  

 afhænger i høj grad af samtalens tema.
Der skal endvidere  

 lægges vægt på, om de oplysninger, der fremkommer under  

 samtalen, vil være af afgørende betydning for sagens  

 afgørelse.
Ved indgribende afgørelser vil det normalt  

 være mest hensigtsmæssigt, at samtalen foretages af eller med  

 bistand af en børnesagkyndig.
Det samme gælder, hvis der inden  

 samtalen er tvivl om barnets modenhed.
Det skal understreges, at det er af afgørende  

 betydning, at den, der afholder samtalen, sikrer sig, at det er barnets egen  

 holdning, der kommer til udtryk under samtalen.
Den, der afholder samtalen,  

 skal således i videst muligt omfang "grave sig ned bag" de  

 synspunkter, som barnet giver udtryk for.
I det omfang, der er behov herfor, bør den, der  

 afholder en samtale med et barn, sikre sig, at barnet kender de forskellige  

 muligheder for samvær.
Hvis et barn ønsker, at samværet  

 ophæves, bør det således vurderes, om barnet eventuelt vil  

 medvirke til, at der er samvær i begrænset omfang, f.eks. at det  

 fastsættes uden overnatning.
 Det bemærkes, at selv om den børnesagkyndige  

 eller sagsbehandleren efter en samtale med barnet finder, at barnets  

 tilkendegivelser ikke er barnets egne, kan der være helt konkrete  

 situationer, hvor fastsættelse eller gennemtvingelse af samvær  

 vil være i strid med, hvad der er bedst for barnet.
Afholdes samtalen af en børnesagkyndig, der  

 efterfølgende skal fremkomme med en vurdering/udtalelse om barnet, vil  

 samtalen som oftest have karakter af en børnesagkyndig  

 undersøgelse.
I disse situationer finder principperne i afsnit 6 om  

 børnesagkyndige undersøgelser anvendelse.
Statsamtet kan undlade selv at afholde en samtale med et  

 barn, hvis barnet har en nær tilknytning til andre offentlige  

 myndigheder, f.eks. fordi barnet er anbragt uden for hjemmet eller er i  

 behandling.
I sådanne tilfælde har statsamtet mulighed for at  

 bede den behandlende myndighed om at gennemføre samtalen med barnet og  

 afgive en erklæring, vurdering m.v. om barnets mening og modenhed.
Hvis  

 retten i forbindelse med en forældremyndigheds- eller fogedretssag har  

 talt med barnet, kan statsamtet lægge vægt på eventuelle  

 relevante oplysninger fra denne samtale.
 Det afhænger af en konkret vurdering, om barnet kan  

 medbringe en bisidder under samtalen, jf. afsnit 3.1. om  

 mødevirksomhed i statsamtet.
Selv om barnets mening i høj grad tillægges  

 vægt ved afgørelser om samvær, bør barnet ikke  

 indkaldes til en samtale, såfremt dette vil være til skade for  

 barnet.
Dette følger direkte af § 29, 2. pkt., hvorefter samtalen kan  

 undlades, hvis det må antages at være til skade for barnet eller  

 uden betydning for sagen.
I mange samværssager fremkommer forældrene  

 ofte med nye ansøgninger, eller de gentager tidligere fremsatte  

 ansøgninger.
I sådanne situationer bør det nøje  

 overvejes, om det er i overensstemmelse med barnets tarv at indkalde barnet  

 til en ny samtale, hver gang der fremkommer en ny ansøgning.
Statsamtets beslutning om, hvor ofte barnet bør  

 indkaldes til en samtale, beror på en konkret vurdering, særligt  

 hvilke forhold barnet skal tage stilling til.
Det er i disse sager  

 nødvendigt at være opmærksom på, at barnets ret til  

 at blive hørt ikke må få den virkning, at det bliver lagt  

 over på barnets skuldre at afgøre tvister mellem  

 forældrene.
 Hvis den, der har barnet boende, modsætter sig, at  

 barnet skal til samtale, skal statsamtet overveje at anvende principperne om  

 manglende medvirken og processuel skadevirkning, jf. afsnit 6.1.6.
 Problemerne omkring, hvornår et barn bør  

 indkaldes til samtale, samt hvilken vægt man kan tillægge mindre  

 børns mening, er nærmere gennemgået i SKH 1998 s. 81  

 ff.
Det bemærkes i øvrigt, at det følger  

 af forældremyndighedsbekendtgørelsens § 12, stk. 2, at "skal der efter lovens § 29 finde en  

 samtale sted med barnet, skal barnet tilbydes rådgivning under  

 statsamtets samtale med barnet." 5.2. Notatpligt og videregivelse  

 af oplysninger Det påhviler den, der afholder en samtale med et  

 barn efter § 29, at udfærdige et notat om samtalen, jf.  

 offentlighedslovens § 6. Det gør ikke nogen forskel, om det er en  

 børnesagkyndig eller en sagsbehandler, der afholder samtalen.
Barnet skal under samtalen orienteres om, at der  

 udfærdiges notat om samtalen, og at oplysningerne fra samtalen vil  

 indgå i grundlaget for afgørelsen.
Barnet skal endvidere  

 orienteres om, at forældrene kan få aktindsigt i oplysningerne.  

 Ved samtalens slutning bør det søges oplyst, om barnet har  

 indvendinger mod, at de oplysninger, der er fremkommet under samtalen, helt  

 eller delvist videregives til forældrene.
Barnet bør i givet  

 fald vejledes om statsamtets muligheder for at begrænse  

 forældrenes aktindsigt i oplysningerne, men også om at  

 spørgsmålet om aktindsigt kan indbringes for  

 Civilretsdirektoratet, der har mulighed for at omgøre statsamtets  

 beslutning.
Barnet skal dog gøres klart, at en konklusion normalt ikke  

 kan undtages fra aktindsigt.
Har barnet indvendinger mod, at oplysninger fra samtalen  

 videregives til forældrene, kan det være tegn på, at barnet  

 har problemer, som barnet har behov for at tale med nogen om.
Den  

 børnesagkyndige og/eller sagsbehandleren skal i disse situationer  

 være opmærksom på muligheden for at tilbyde barnet  

 rådgivning.
Det er vigtigt, at et notat om en samtale med et barn er  

 så klart og udførligt, at der ikke senere kan herske tvivl om  

 barnets mening.
Notatet bør derfor som udgangspunkt indeholde  

 følgende oplysninger:
 ·  

 	 Barnets stillingtagen til hel eller delvis videregivelse af  

 oplysningerne til forældrene eller andre.
 ·  

 	 Tid og sted for samtalen samt varigheden heraf, hvem der har afholdt  

 samtalen, samt om eventuelle bisiddere.
 ·  

 	 Barnets forhold til den samværssøgende.
·  

 	 Barnets syn på samværet.
Det bør i den forbindelse  

 overvejes, om barnet er klar over indholdet af den eksisterende  

 samværsordning og hvilke ændringer, der søges foretaget  

 heri.
Hvis barnet har andre forslag til tilrettelæggelsen af  

 samværet, bør disse noteres.
Det kan f.eks. dreje sig om  

 samvær i større eller mindre omfang eller samvær under  

 bestemte betingelser så som tilstedeværelse af andre eller  

 mulighed for deltagelse i fritidsaktiviteter.
 ·  

 	 Helhedsindtrykket af samtalen, herunder hvilken kontakt, der har  

 været mellem den, der har afholdt samtalen, og barnet, og barnets  

 reaktion på samtalen.
 Notatets indhold kan variere afhængigt af sagens og  

 samtalens karakter.
Henset til den betydning barnets mening tillægges,  

 er det nødvendigt, at notatet udfærdiges så fyldigt som  

 muligt.
Således bør alle - personlige og faktiske - forhold  

 vedrørende barnet noteres.
Hvis der f.eks. på grund af barnets  

 alder er tvivl om barnets modenhed og eventuel påvirkning fra  

 forældrene eller andre, herunder om barnet kan overskue konsekvenserne  

 af dets udtalelser, skal notatet endvidere indeholde en vurdering heraf.
Taler hensynet til barnets fremtidige forhold til  

 forældrene for det, bør barnets udtalelser generaliseres.
Den  

 børnesagkyndige og barnet kan eventuelt i forbindelse med eller efter  

 samtalen formulere barnets udtalelser sammen.
Generalisering af barnets  

 udtalelser må dog ikke få den virkning, at afgørende  

 forhold/ud-talelser udelades, og at essensen af udtalelserne således  

 går tabt.
 Efter forvaltningslovens § 9 kan forældrene forlange  

 at blive gjort bekendt med sagens dokumenter, herunder notater om samtaler  

 med børn.
 Retten til aktindsigt kan i medfør af  

 forvaltningslovens § 15 begrænses i det omfang, den  

 pågældende forælders interesse i at kunne benytte kendskab  

 til sagens oplysninger til varetagelse af sine interesser findes at burde  

 vige for afgørende hensyn til den pågældende selv eller  

 til andre private interesser, herunder barnet.
I vidt omfang vil de oplysninger, som barnet fremkommer  

 med om sig selv og sit forhold til forældrene, kunne undtages fra  

 aktindsigt, hvis barnet selv ønsker det, eller hvis statsamtet  

 skønner, at videregivelse af oplysningerne vil være til skade  

 for barnet, særligt barnets forhold til forældrene eller andre  

 familiemedlemmer.
Hensynet til barnets fremtidige forhold til og loyalitet  

 overfor forældrene vil i disse tilfælde oftest veje tungere end  

 hensynet til den, der anmoder om aktindsigt.
 Oplysninger om samtalens konklusion (barnets mening) og  

 vurderingen af barnets modenhed vil dog normalt aldrig kunne undtages fra  

 aktindsigt.
 Det er statsamtet, der vurderer, om den ene eller begge  

 forældres interesse i at blive gjort bekendt med oplysningerne  

 bør vige for hensynet til barnet.
 Inden der træffes afgørelse i sagen, skal  

 forældrene partshøres over notatet i henhold til  

 forvaltningslovens § 19, stk. 1.
Finder statsamtet, at notatet helt eller delvist kan  

 undtages fra aktindsigt, er der ikke partshøringspligt med hensyn til  

 disse oplysninger, jf. forvaltningslovens § 19, stk. 2, nr. 4. Tilsvarende er der ikke pligt til at  

 videregive notatets indhold i begrundelsen for afgørelsen, jf.  

 forvaltningslovens § 24, stk. 3. Der henvises til afsnit 10.1. og 10.2.
5.3. Forskellen på  

 børnesagkyndig rådgivning efter § 28 og samtaler afholdt efter §  

 29 I forbindelse med samtaler med børn er det meget  

 vigtigt at gøre sig klart, om der er tale om børnesagkyndig  

 rådgivning efter § 28 eller en samtale efter § 29.
 Dette skyldes, at der som nævnt ovenfor i pkt. 3.2.  

 i rådgivningssituationen er "vandtætte" skodder mellem  

 rådgivningen og den øvrige sagsbehandling, hvorimod samtaler  

 efter § 29 afholdes som led i statsamtets almindelige sagsbehandling.
 Gennemføres rådgivning med barnet efter § 28,  

 har rådgiveren ikke pligt til at tage notat af samtalen efter  

 offentlighedslovens § 6, ligesom rådgiveren ikke må videregive  

 oplysninger fra samtalen, medmindre barnet giver samtykke hertil.
Ønsker et barn, der deltager i en §  

 28-rådgivning, at der udfærdiges et notat om samtalen til brug  

 for statsamtets videre behandling af sagen, vil samtalen ændre karakter  

 til en § 29-samtale.
I disse situationer består der en pligt til at  

 vejlede barnet om forskellen mellem rådgivning og en § 29-samtale, jf.  

 ovenfor, herunder særligt muligheden for, at forældrene bliver  

 gjort bekendt med barnets oplysninger.
Den, der holder samtalen, skal  

 således sikre sig, at barnet har forstået, at samtalen har  

 ændret karakter samt virkningerne heraf.
6. Børnesagkyndige  

 undersøgelser Lov om forældremyndighed og samvær indeholder  

 ikke bestemmelser om børnesagkyndige undersøgelser.
Det er den gældende opfattelse, at en  

 "børnesagkyndig undersøgelse" er en  

 undersøgelse, der indeholder en observation samt en psykologisk  

 vurdering af den ene eller begge forældre og/eller barnet.
De  

 børnesagkyndige undersøgelser er i vejledningen opdelt i de  

 egentlige børnesagkyndige undersøgelser og i andre  

 børnesagkyndige undersøgelser.
En egentlig børnesagkyndig undersøgelse er  

 en undersøgelse, der foretages af en børnesagkyndig, og som  

 indeholder en observation samt en psykologisk vurdering af begge  

 forældre og barnet.
En egentlig børnesagkyndig  

 undersøgelse foretages i videst muligt omfang i overensstemmelse med  

 Dansk Psykolog Forenings vejledende retningslinjer, jf. nærmere om  

 disse retningslinjer nedenfor i afsnit 6.2.
 Ved andre børnesagkyndige undersøgelser  

 forstås undersøgelser af begrænset omfang, som foretages  

 ved færre foranstaltninger end anført i de vejledende  

 retningslinjer.
Efter Civilretsdirektoratets opfattelse omfatter de  

 børnesagkyndige undersøgelser herudover også mindre  

 undersøgelser, som en børnesagkyndig på grundlag af sin  

 faglige ekspertise foretager som et led i behandlingen af en sag om  

 samvær.
En børnesagkyndig kan f.eks. med forældrenes og  

 eventuelt barnets samtykke anmodes om at udfærdige en vurdering eller  

 fremkomme med en udtalelse i forbindelse med en § 28-rådgivning, ved en  

 § 29-samtale eller ved et overvåget samvær.
Om disse former for  

 undersøgelser henvises til afsnit 3.2. om børnesagkyndig  

 rådgivning, afsnit 5 om samtaler med børn og afsnit 8 om  

 overvåget samvær.
Med de undtagelser, der følger af  

 formålet med undersøgelsen og de deraf følgende  

 begrænsninger i omfanget af undersøgelsen, gælder  

 nedenstående principper også for sådanne mindre  

 undersøgelser.
Dette kapitel indeholder i afsnit 6.1. generelle  

 retningslinier for børnesagkyndige undersøgelser.
I afsnit 6.2.  

 gennemgås de egentlige børnesagkyndige undersøgelser,  

 mens afsnit 6.3. handler om andre børnesagkyndige  

 undersøgelser.
6.1. Generelle retningslinjer  

 for børnesagkyndige undersøgelser Kravene til den børnesagkyndiges faglige uddannelse  

 varierer alt efter hvilken undersøgelse, der skal foretages.
En  

 børnesagkyndig kan således være en psykiater, psykolog,  

 socialrådgiver, pædagog e.lign., jf.
SKH 1997, pkt.
D.4.  

 Når der kræves en egentlig psykologisk udredning om barnet eller  

 forældrene, bør der dog stilles krav om, at den  

 børnesagkyndige er enten psykolog eller psykiater.
Mens undersøgelsen foregår, er der  

 vandtætte skodder mellem den børnesagkyndige undersøgelse  

 og sagsbehandlingen i øvrigt.
Det er derfor uden betydning, om en  

 børnesagkyndig undersøgelse foretages af en praktiserende  

 børnesagkyndig uden for statsamtet eller af en børnesagkyndig,  

 der er ansat af statsamtet.
Traditionelt har betegnelsen "børnesagkyndig  

 erklæring" været anvendt om den "rapport", der  

 udarbejdes, når der er foretaget en egentlig børnesagkyndig  

 undersøgelse af en psykolog eller en psykiater.
Herudover bør  

 betegnelsen alene anvendes ved andre undersøgelser, når der i  

 forbindelse med disse er foretaget en psykologisk udredning om  

 forældrene og/eller barnet.
Foretages der ikke en psykologisk udredning, bør  

 betegnelsen "erklæring" ikke anvendes.
Den  

 "rapport", der udarbejdes på baggrund af sådanne mere  

 begrænsede undersøgelser, bør i stedet betegnes f.eks.  

 "børnesagkyndig observation", "børnesagkyndig  

 vurdering" eller "børnesagkyndig udtalelse" Ved iværksættelsen af enhver form for  

 børnesagkyndig undersøgelse bør temaet
(kommissoriet) for undersøgelsen præciseres.
Dette skyldes  

 først og fremmest, at afgørelser om samvær træffes  

 efter en konkret, individuel bedømmelse, og at de forhold, der er  

 relevante at få undersøgt i samværssager, ofte er  

 forskellige.
Henset til denne differentiering bør alle former for  

 børnesagkyndige undersøgelser målrettes i forhold til  

 behovet i den konkrete sag, herunder særligt behovet i forhold til  

 den/de børn, sagen drejer sig om.
 Herved sikres det afgørende hensyn, at  

 forældrene ved, hvad undersøgelsen går ud på, og  

 hvad den skal bruges til.
En større målretning og præcisering af  

 undersøgelsens tema vil også medvirke til, at det ikke senere  

 bliver nødvendigt at indhente supplerende oplysninger, f.eks. fordi  

 undersøgelsen har været for generel eller ikke har  

 afdækket alle de forhold, som efter statsamtets opfattelse var  

 relevante for sagen.
På denne måde vil den børnesagkyndige  

 få mulighed for at tilrettelægge undersøgelsen så  

 hensigtsmæssigt som muligt, ligesom man kan undgå at inddrage  

 forhold uden betydning for sagen.
Temaet til den børnesagkyndige skal formuleres  

 så præcist, at der ikke senere opstår tvivl om  

 undersøgelsens formål.
Det anbefales, at temaet udformes  

 skriftligt.
Gives temaet til den børnesagkyndige telefonisk, skal der  

 udfærdiges et § 6-notat over samtalen.
Når statsamtet har udfærdiget temaet til den  

 børnesagkyndige, skal forældrene gøres bekendt hermed,  

 inden undersøgelsen iværksættes.
Forældrene  

 bør samtidig orienteres om, i hvilket omfang sagens akter er sendt til  

 den børnesagkyndige, eller om denne på anden måde har haft  

 lejlighed til at gøre sig bekendt med disse.
Finder den børnesagkyndige, at statsamtets tema er  

 upræcist, ufuldstændigt, eller opstår der nye problemer  

 under undersøgelsen, skal den børnesagkyndige kontakte  

 statsamtet med henblik på en afhjælpning heraf.
Hvis den  

 børnesagkyndige retter telefonisk henvendelse til statsamtet, skal der  

 udfærdiges et § 6-notat over samtalen.
 Inddrages barnet i den børnesagkyndige  

 undersøgelse på en sådan måde, at der reelt er tale  

 om afholdelse af en samtale med barnet, skal principperne i § 29 i lov om  

 forældremyndighed og samvær følges, jf. afsnit 5 om  

 samtaler med børn.
6.1.1. Hvornår  

 iværksættes børnesagkyndige undersøgelser  

 ? I forarbejderne til lov om forældremyndighed og  

 samvær er det fremhævet, at der i sager om afslag på eller  

 ophævelse af samvær i videre omfang end tidligere bør  

 udarbejdes børnesagkyndige erklæringer for at styrke grundlaget  

 for disse indgribende afgørelser.
Det er Civilretsdirektoratets  

 opfattelse, at udmeldingen i forarbejderne skal forstås sådan, at  

 der i disse sager skal udarbejdes børnesagkyndige erklæringer,  

 hvis der ikke er andre omstændigheder i sagen, der med  

 tilstrækkelig sikkerhed kan danne grundlag for afgørelsen,  

 f.eks. at et ældre barn klart har udtalt sig for eller imod  

 samvær.
Det er Civilretsdirektoratets opfattelse, at  

 iværksættelsen af børnesagkyndige undersøgelser  

 ikke bør undergives retningslinjer, som tilsidesætter den  

 skønsmæssige vurdering af den konkrete sag.
Afgørende er  

 således fortsat, om hensynet til barnet og barnets mulighed for kontakt  

 til den samværssøgende gør det påkrævet, at  

 en børnesagkyndig undersøgelse iværksættes.
 Efter direktoratets opfattelse bør brugen af  

 børnesagkyndige undersøgelser særligt overvejes i  

 følgende situationer:
 ·  

 	 Uigennemskuelige/særligt komplekse sager, herunder sager  

 præget af meget langvarig og bitter strid mellem forældrene, hvor  

 disse konflikters påvirkning af barnet bør undersøges  

 nærmere.
 ·  

 	 Særlige forhold vedrørende barnets helbred eller psykiske  

 konstitution, herunder disse forholds indvirkning på  

 samværet.
 ·  

 	 Psykisk påfaldenhed eller misbrugsproblemer hos en eller begge  

 forældre, der kan have indvirkning på samværet.
 ·  

 	 Visse sager om mistanke om fysiske eller psykiske overgreb mod barnet,  

 jf. afsnit 9.
 Inden statsamtet i disse situationer  

 iværksætter en børnesagkyndig undersøgelse,  

 bør det undersøges, om de relevante oplysninger kan indhentes  

 fra anden side, f.eks. hvis der allerede er udfærdiget en  

 undersøgelse til brug for en retssag, eller hvis familien på  

 anden måde er i kontakt med andre offentlige myndigheder, f.eks. de  

 sociale myndigheder.
Opnår statsamtet forældrenes samtykke til at  

 indhente sådanne oplysninger, vil disse indgå ved vurderingen af,  

 om og i hvilket omfang der er behov for en børnesagkyndig  

 undersøgelse.
Dette skal ses i lyset af, at deltagelse i en  

 børnesagkyndig undersøgelse kan være en belastning for  

 såvel forældrene som barnet, og at en sådan  

 undersøgelse derfor bør undlades, hvis sagen kan oplyses  

 tilstrækkeligt på anden måde.
6.1.2. Hvilke krav  

 kan/bør stilles til foretagelsen af en børnesagkyndig  

 undersøgelse ? I første række er det den enkelte  

 børnesagkyndige undersøger, der bestemmer, hvordan en  

 undersøgelse skal foretages, afhængigt af temaet og de konkrete  

 behov i sagen.
Undersøgelsen vil således variere i omfang og  

 form afhængigt af problemstillingen i sagen.
Undersøgeren  

 tilrettelægger selv indsamlingen af oplysninger, afholdelse af samtaler  

 og foretagelse af observationer, og undersøgeren afgiver sin udtalelse  

 ud fra det faglige ansvar, som han eller hun arbejder under.
 Det er således den børnesagkyndiges opgave at  

 målrette undersøgelsen og eventuelt begrænse den til, hvad  

 der efter den børnesagkyndiges opfattelse vil udgøre et fagligt  

 forsvarligt grundlag for en erklæring, vurdering m.v.  

 Tilrettelæggelsen af undersøgelsen vil således i  

 høj grad afhænge af, hvilket tema den børnesagkyndige har  

 fået fra statsamtet, jf. ovenfor i afsnit 6.1.
 De nærmere krav til foretagelsen af henholdsvis  

 egentlige børnesagkyndige undersøgelser og andre  

 børnesagkyndige undersøgelser er beskrevet i afsnit 6.2. og  

 6.3.
 Kan en undersøgelse ikke gennemføres i  

 overensstemmelse med de krav, der er fastlagt for den konkrete  

 undersøgelse, skal undersøgeren straks kontakte statsamtet.
Fører en konkret vurdering herefter til, at  

 gennemførelse af undersøgelsen i overensstemmelse med kravene  

 vil være i strid med barnets tarv, f.eks. hvis barnet nægter at  

 blive observeret sammen med samværsberettigede, må statsamtet i  

 samarbejde med den børnesagkyndige tage stilling til  

 undersøgelsens videre forløb.
Den børnesagkyndige  

 bør dog, hvis situationen er som i eksemplet, foretage en vurdering af  

 årsagen til barnets modvilje.
 Finder den børnesagkyndige det fagligt forsvarligt  

 at udfærdige en erklæring, vurdering m.v., selv om det ikke har  

 været muligt at gennemføre undersøgelsen i  

 overensstemmelse med de stillede krav, bør manglerne ved  

 undersøgelsen fremgå heraf sammen med grunden til, at det  

 alligevel er fundet forsvarligt at udfærdige erklæringen,  

 vurderingen m.v.
 I sådanne situationer er det særdeles vigtigt,  

 at statsamtet ved afgørelsen er opmærksom på eventuelle  

 begrænsninger i erklæringen, vurderingen m.v., og at statsamtet  

 tillægger erklæringen, vurderingen m.v. betydning i  

 overensstemmelse hermed.
 Mangler ved undersøgelsen, der skyldes, at en af  

 forældrene eller barnet ikke har villet deltage i undersøgelsen,  

 er gennemgået nedenfor i afsnit 6.1.6.
6.1.3. Hvilke krav  

 kan/bør stilles til udformningen og indholdet af en  

 børnesagkyndig erklæring, vurdering m.v. ? Ligesom der kan stilles krav til foretagelsen af  

 børnesagkyndige undersøgelser, kan der stilles krav til  

 indholdet af den efterfølgende erklæring, vurdering m.v.
For så vidt angår erklæringer  

 udarbejdede Dansk Psykolog Forening i 1993 - revideret i januar 1996 - nogle  

 vejledende retningslinjer for børnesagkyndige undersøgelser og  

 erklæringer.
Disse retningslinjer tager som udgangspunkt sigte på  

 forældremyndighedssager, men det er foreningens opfattelse, at  

 retningslinjerne også kan følges i samværssager.
 Ifølge disse vejledende retningslinjer bør  

 erklæringen udformes med en klar skelnen mellem  

 oplysninger/iagttagelser og vurderinger.
 Erklæringen bør indeholde oplysninger om:  

 opgavens art (tema), undersøgelsens tilrettelæggelse og  

 forløb samt indhentede udtalelser, beskrivelse af barnets og  

 forældrenes nuværende situation og barnets kontakt med hver af  

 dem, forældrenes oplysninger om dem selv, om ægteskabet/samlivet,  

 om deres nuværende samlivs-, bolig-, arbejdsforhold m.m.,  

 forældrenes beskrivelse af barnets udvikling og personlighed og deres  

 forståelse for dets specielle psyke, beskrivelse af observationerne af  

 barnet samt af samspillet mellem barnet og forældrene, vurdering af  

 forældrenes egnethed som opdragere af barnet og en vurdering af deres  

 holdning til samværet og samarbejdet herom samt en vurdering af barnets  

 tilknytning til hver af forældrene og til eventuelle søskende.
 Endeligt bør erklæringen indeholde en  

 sammenfattende vurdering, der bl.a. omfatter en psykologfaglig belysning af  

 sagen og bemærkninger om, hvad der skønnes at være bedst  

 for barnet.
 For så vidt angår barnets udtalelser oplyser  

 Psykologforeningen, at disse som udgangspunkt ikke bør gengives  

 ordret, men i det omfang det er muligt generaliseres.
 Civilretsdirektoratet finder, at Psykologforeningens  

 retningslinjer indeholder en fyldestgørende redegørelse for de  

 oplysninger og vurderinger, som en børnesagkyndig erklæring til  

 brug for en samværssag bør indeholde.
 Erklæringens indhold kan begrænses i forhold  

 til Psykologforeningens retningslinjer, i det omfang undersøgelsen er  

 indskrænket i forhold til en egentlig børnesagkyndig  

 undersøgelse.
 Ovenstående principper for udarbejdelse af  

 børnesagkyndige erklæringer gælder tilsvarende for  

 vurderinger m.v. med de modifikationer, som naturligt følger af, at  

 disse undersøgelser f.eks. kan være begrænset til alene at  

 vedrøre en af forældrene eller barnet.
6.1.4. Retsstillingen under den  

 børnesagkyndige undersøgelse 6.1.4.1. Orientering om grundlaget for  

 undersøgelsen En børnesagkyndig undersøgelse  

 iværksættes som udgangspunkt ikke uden samtykke.
Statsamtet skal i forbindelse med indhentelse af samtykket  

 vejlede om, hvad der samtykkes til.
Statsamtet bør først og  

 fremmest orientere om årsagen til, at det er nødvendigt at  

 foretage undersøgelsen.
Statsamtet bør samtidig vejlede om,  

 hvilken vægt en børnesagkyndig undersøgelse normalt  

 tillægges, ligesom statsamtet om fornødent skal vejlede  

 forældrene om muligheden for at få fastsat midlertidigt  

 samvær, mens undersøgelsen foregår.
Om nødvendigt  

 skal statsamtet orientere om, hvilke konsekvenser det kan have, at  

 forældrene og/eller barnet ikke medvirker, jf. afsnit 6.1.6.
 Eventuelle problemer med hensyn til forældrenes og  

 barnets medvirken - især observation af samspillet mellem barnet og den  

 samværssøgende - bør således afklares på et  

 så tidligt stadie af sagen som muligt.
 Forældrene skal gøres bekendt med temaet for  

 undersøgelsen, inden den iværksættes, jf. afsnit 6.1.
 Den børnesagkyndige skal på det første  

 møde orientere om tilrettelæggelsen og omfanget af  

 undersøgelsen, ligesom den børnesagkyndige skal orientere om  

 tidsperspektivet for undersøgelsen.
 I det omfang barnet har den fornødne alder og  

 modenhed, bør den børnesagkyndige tillige sikre, at barnet er  

 orienteret om undersøgelsens formål m.v.
Beslutninger om at foretage eller nægte at  

 iværksætte børnesagkyndige undersøgelser er  

 procesledende.
Der er derfor ikke selvstændig klageadgang over  

 sådanne beslutninger, jf.
SKH 1988, pkt.
D.1.
6.1.4.2. Partshøring/aktindsigt Ved de mere omfattende undersøgelser bør den  

 børnesagkyndige - i det omfang det skønnes nødvendigt og  

 er praktisk muligt - gennemgå erklæringen med forældrene,  

 sådan at de har mulighed for at efterkontrollere f.eks. alle faktiske  

 forhold.
 Selvom undersøgeren har gennemgået  

 erklæringen med forældrene, bør statsamtet alligevel inden  

 afgørelsen give dem mulighed for at fremkomme med afsluttende  

 bemærkninger til såvel erklæringen som hele sagen.
 Ved andre erklæringer, vurderinger m.v. er det  

 tilstrækkeligt, at forældrene partshøres herover i  

 overensstemmelse med forvaltningslovens § 19.
 Der vil kun undtagelsesvis være adgang til at  

 undtage oplysninger i erklæringen, vurderingen m.v. fra  

 partshøring/aktindsigt, jf. afsnit 10.
6.1.4.3. Klagevejledning Hvis forældrene udtrykker utilfredshed med en  

 børnesagkyndig undersøgelse, skal de vejledes om, hvilke  

 klagemuligheder de har.
Klagevejledningen kan gives af den  

 børnesagkyndige eller af statsamtet.
Det er op til statsamtet at beslutte, hvilken betydning en  

 klage over en børnesagkyndig undersøgelse skal have for den  

 fortsatte behandling af samværssagen.
Det skal dog understreges, at en  

 sådan klage ikke automatisk har opsættende virkning.
 Om klagemulighederne henvises til bilag 1.
6.1.5. Hvilken vægt  

 skal/kan en børnesagkyndig erklæring, vurdering m.v.  

 tillægges ? En myndighed er ikke retligt forpligtet til at  

 følge indstillinger i psykologerklæringer, vurderinger m.v., da  

 det beror på myndighedens konkrete skøn, i hvilket omfang en  

 sådan erklæring, vurdering m.v. skal indgå i sagen, og i  

 hvilket omfang der også skal tages hensyn til forhold af mere social og  

 juridisk karakter.
Hvilken vægt, der skal lægges på en  

 børnesagkyndig erklæring, vurdering m.v., beror således  

 på statsamtets skøn, hvor hensynet til barnets bedste er det  

 afgørende moment.
 Statsamtet skal i den forbindelse påse, at  

 erklæringen, vurderingen m.v. er udfærdiget på en  

 hensigtsmæssig og faglig forsvarlig måde, således at det  

 klart fremgår, hvad der er beskrivende, tolkende og vurderende, ligesom  

 der ikke skal kunne rejses tvivl om grundlaget for erklæringen,  

 vurderingen m.v. og dens konklusioner.
Er der uafklarede forhold ved erklæringen,  

 vurderingen m.v., eller finder statsamtet, at det er påkrævet at  

 indhente yderligere oplysninger for at have et forsvarligt grundlag at  

 afgøre sagen på, kan statsamtet stille supplerende  

 spørgsmål til den børnesagkyndige, mundtligt eller  

 skriftligt.
Besvares de supplerende spørgsmål mundtligt, skal  

 statsamtet udfærdige et § 6-notat om samtalen.
I helt særlige  

 tilfælde kan statsamtet også anmode den børnesagkyndige om  

 at foretage yderligere undersøgelser.
 Det skal i den forbindelse understreges, at kravene til  

 klarheden af erklæringen, vurderingen m.v. er større, jo mere  

 indgribende afgørelsen er.
 Såfremt formalia til undersøgelsen eller  

 erklæringen, vurderingen m.v. er tilsidesat, har dette alene betydning  

 for, hvilken vægt erklæringen, vurderingen m.v.  kan  

 tillægges, hvis tilsidesættelsen må antages at have haft  

 indflydelse på det materielle indhold af erklæringen, vurderingen  

 m.v.
6.1.6. Manglende medvirken til  

 en børnesagkyndig undersøgelse En børnesagkyndig undersøgelse  

 forudsætter, at forældrene og barnet deltager i det omfang,  

 undersøgeren finder det nødvendigt.
Hvis en af forældrene eller barnet ikke vil deltage  

 eller afbryder sin deltagelse i undersøgelsen, afhænger det  

 først og fremmest af hensynet til barnet, hvilken betydning dette skal  

 have.
Er der ikke modstående hensyn til barnet, vil statsamtet bl.a.  

 have følgende reaktionsmuligheder:
 ·  

 	 Der træffes afgørelse på det foreliggende  

 grundlag.
 ·  

 	 Den manglende medvirken tillægges processuel skadevirkning, fordi  

 en af forældrene hindrer oplysningen af sagen.
·  

 	 Erklæringen, vurderingen m.v. udarbejdes på det foreliggende  

 grundlag.
I så fald kan mangler ved erklæringen, vurderingen  

 m.v., som skyldes den manglende medvirken, fortolkes til ugunst for den af  

 forældrene, der har afvist at deltage i undersøgelsen.
·  

 	 Fastsættelse af overvåget samvær til brug for  

 undersøgerens observation af barnets samspil med den  

 samværsberettigede.
Der er ikke hjemmel til at gennemtvinge, at  

 undersøgeren taler med barnet eller foretager en observation af  

 barnet.
 Hvilken reaktion, den manglende deltagelse skal  

 medføre, afhænger af, hvilke foranstaltninger statsamtet finder  

 nødvendige for at tilvejebringe et forsvarligt  

 afgørelsesgrundlag.
 I retspraksis er forældrenes manglende medvirken til  

 en børnesagkyndig undersøgelse i nogle tilfælde blevet  

 vurderet som tegn på manglende forældreevne.
Som nævnt ovenfor i afsnit 6.1.2. skal  

 undersøgeren straks kontakte statsamtet for at få oplyst,  

 hvordan undersøgeren skal forholde sig, hvis en af forældrene  

 eller barnet afbryder deltagelsen i undersøgelsen.
Statsamtet vil  

 herefter - typisk i samarbejde med undersøgeren - træffe  

 beslutning om sagens videre forløb, herunder f.eks. om  

 undersøgelsen skal gøres færdig uden den ene  

 forælders eller barnets deltagelse, eller om statsamtet vil  

 forsøge at få forælderen eller barnet til at deltage ved  

 at orientere ham eller hende yderligere om retsvirkningerne af den manglende  

 deltagelse.
Det er således statsamtet, der beslutter, hvordan  

 undersøgelsen skal afsluttes.
Til brug for denne beslutning kan  

 statsamtet indhente en udtalelse om sagen fra undersøgeren.
Er det ikke muligt at færdiggøre  

 undersøgelsen uden medvirken af begge forældre og barnet, beror  

 det på den børnesagkyndiges vurdering, om det på baggrund  

 af de allerede foretagne undersøgelser er muligt at udfærdige en  

 foreløbig eller midlertidig erklæring, vurdering m.v.
Er der  

 grundlag herfor, skal erklæringen, vurderingen m.v. indeholde  

 oplysninger om undersøgelsens mangler.
Hvilken vægt  

 erklæringen, vurderingen m.v. herefter skal tillægges, beror  

 på statsamtets skøn, jf. afsnit 6.1.5.
6.2. Egentlige  

 børnesagkyndige undersøgelser Som nævnt ovenfor i afsnit 6.1. er en egentlig  

 børnesagkyndig undersøgelse en undersøgelse, der  

 foretages af en børnesagkyndig, og som indeholder en observation samt  

 en psykologisk vurdering af begge forældre og barnet.
 I Dansk Psykolog Forenings vejledende retningslinjer  

 fremhæves det, at målet for undersøgelsen er at finde frem  

 til, hvad der er bedst for barnet i fremtiden, og at det er barnets forhold i  

 relation til forældre, søskende og øvrige netværk,  

 der skal undersøges.
Ifølge Psykologforeningen bør en egentlig  

 børnesagkyndig undersøgelse som udgangspunkt altid omfatte  

 mindst to kliniske samtaler med hver af forældrene, en direkte  

 observation af samspillet mellem hver af forældrene og barnet (gerne  

 ved hjemmebesøg og på et neutralt sted) samt mindst to samtaler  

 med barnet alene, eventuelt i forbindelse med en kontakt med hver af  

 forældrene.
Hvis det er muligt, bør hele familien ses samlet.
Er  

 der flere børn, kan det være hensigtsmæssigt at tale med  

 dem samlet.
Herudover indhentes med fornødent samtykke eventuelt  

 yderligere information fra andre kilder, som kender børnene eller  

 forældrene godt, f.eks. daginstitution, skole, de sociale myndigheder  

 og hospitalsvæsenet.
 Det er Civilretsdirektoratets opfattelse, at Dansk  

 Psykolog Forenings vejledende retningslinjer i videst muligt omfang skal  

 følges, når det er nødvendigt at foretage en egentlig  

 børnesagkyndig undersøgelse.
6.3. Andre  

 børnesagkyndige undersøgelser Henset til samværssagers forskelligartede karakter  

 er der ofte ikke behov for tilbundsgående undersøgelser af  

 samtlige forhold og familierelationer, som nævnt ovenfor i afsnit 6.2.  

 I en del sager vil det være muligt at finde frem til, hvad der er bedst  

 for barnet ved foretagelse af færre undersøgelser end  

 anført i Psykologforeningens vejledende retningslinjer.
Dette kan  

 f.eks. være tilfældet, hvor det alene er nødvendigt at  

 fokusere på særlige forhold hos en af forældrene eller hos  

 barnet.
 Det er ikke muligt nærmere at afgrænse,  

 hvornår der alene er behov for en mindre omfattende  

 børnesagkyndig undersøgelse, da dette beror på en  

 skønsmæssig vurdering af sagens karakter og omstændigheder  

 i øvrigt.
 Der er en glidende overgang mellem de egentlige  

 børnesagkyndige undersøgelser og disse mindre  

 undersøgelser.
Brugen af de mindre omfattende børnesagkyndige  

 undersøgelser medfører, at der skal skabes nogle sikre rammer  

 for foretagelsen af disse undersøgelser.
Det er derfor direktoratets  

 opfattelse, at der bør opstilles følgende minimumskrav til  

 undersøgelser, som ikke alene fokuserer på en af  

 forældrene eller barnet:
·  

 	 Samtlige parter i sagen skal inddrages i undersøgelsen, herunder  

 begge forældre og de børn, som samværssagen  

 vedrører.
Dette vil typisk ske gennem samtaler med forældrene og  

 barnet alene eller sammen.
 ·  

 	 Observation af samspillet mellem barnet og samværsberettigede.
 Disse minimumskrav sikrer, at både forældrene  

 og barnet får mulighed for at komme til orde, ligesom observationen  

 giver grundlag for at vurdere samværets betydning for og indvirkning  

 på barnet.
 Hvorvidt der ud over disse to minimumskrav bør  

 foretages yderligere undersøgelser, f.eks. afholdelse af yderligere  

 samtaler, indhentelse af oplysninger udefra m.v., beror på den  

 børnesagkyndiges vurdering af den konkrete sag.
Er der alene behov for en undersøgelse af en af  

 forældrene eller barnet, behøver undersøgelsen som  

 ovenfor nævnt ikke opfylde minimumskravene.
I disse tilfælde  

 finder principperne i 6.1. dog fortsat anvendelse.
7. Midlertidigt  

 samvær Afgørelser om midlertidigt samvær  

 træffes efter § 26 i lov om forældremyndighed og samvær,  

 som lyder:
"Under en sag om forældremyndighed eller  

 samvær kan statsamtet efter anmodning træffe afgørelse om  

 midlertidigt samvær.
Afgørelsen træffes under hensyn til,  

 hvad der er bedst for barnet under sagen." Bestemmelsen giver adgang til at fastsætte  

 samvær i to situationer: under behandlingen af en  

 forældremyndighedssag og under behandlingen af en samværssag.
 Civilretsdirektoratet har i cirkulæreskrivelse af  

 23. april 1997 understreget, at statsamterne i forbindelse med behandlingen  

 af samværssager bør vejlede om muligheden for at fastsætte  

 midlertidigt samvær.
Statsamtet skal være særlig opmærksom  

 på at vejlede om muligheden for at fastsætte midlertidigt  

 samvær, når der ikke er samvær mellem barnet og den  

 samværssøgende, eller når der kun er kontakt i meget  

 begrænset omfang.
Vejledningspligten bortfalder dog, når det  

 fremgår af sagen, at der er kontakt mellem barnet og den  

 samværssøgende i et for den konkrete sag rimeligt omfang.
Efter § 27 kan en midlertidig afgørelse om  

 samvær ændres, hvis det er bedst for barnet.
Dette lempeligere  

 ændringskriterium i forhold til § 17, stk. 2, er begrundet i, at  

 midlertidige afgørelser ofte træffes på et mere spinkelt  

 grundlag.
 Hvis statsamtet beslutter at afslå en  

 ansøgning om at fastsætte midlertidigt samvær, skal  

 afgørelsen begrundes.
 Spørgsmålet om fastsættelse af  

 midlertidigt samvær er gennemgået i afsnit 7.1. og 7.2. I afsnit  

 7.3. gennemgås afgørelser om midlertidig suspension eller  

 begrænsning af fastsat samvær.
7. 1. Fastsættelse af  

 midlertidigt samvær under en samværssag Reglerne om midlertidigt samvær under  

 behandlingen af en samværssag giver mulighed for at  

 imødegå de problemer, som kan opstå, når  

 sagsbehandlingen trækker ud, hvilket f.eks. kan skyldes  

 forvaltningslovens partshøringsregler, gennemførelse af  

 rådgivning eller nærmere undersøgelser i sagen.
Ved at  

 fastsætte midlertidigt samvær i sådanne situationer kan man  

 sørge for, at barnets forbindelse med den forælder, som barnet  

 ikke bor hos, etableres eller bevares på et passende niveau, mens sagen  

 behandles.
 For at nå dette mål er det nødvendigt  

 hurtigt at træffe en afgørelse, hvilket efter  

 omstændighederne kan medføre, at der fastsættes  

 samvær, uden at alle de almindelige processuelle regler er fulgt.
Efter forvaltningslovens § 19, stk. 2, nr. 3, gælder  

 partshøringspligten efter § 19, stk. 1, ikke, hvis partens interesse i, at sagens  

 afgørelse udsættes, findes at burde vige for væsentlige  

 hensyn til offentlige eller private interesser, der taler imod en sådan  

 udsættelse.
Bestemmelsen tilsigter netop at give hjemmel til, at  

 myndigheden kan træffe afgørelse uden iværksættelse  

 af partshøring i de tilfælde, hvor det er af væsentlig  

 betydning at træffe en foreløbig afgørelse.
Det er i  

 forarbejderne forudsat, at § 26 administreres på denne måde.
 Der må normalt ikke fastsættes midlertidigt  

 samvær, før den af forældrene, der har barnet boende, er  

 blevet orienteret om ansøgningen om fastsættelse af samvær  

 og har fået mulighed for at kommentere den.
 Ved beslutningen om at træffe en midlertidig  

 afgørelse uden fuldstændig partshøring kan det blandt  

 andet tillægges betydning, hvor længe kontakten mellem barnet og  

 den samværssøgende har været brudt, ligesom der kan  

 lægges vægt på barnets alder.
 Afgørende for fastsættelse af midlertidigt  

 samvær er, hvad der er bedst for barnet under sagen, jf. § 26, 2. pkt.  

 Dette kriterium er særlig vigtigt at holde sig for øje i  

 tilfælde, hvor der træffes en afgørelse om midlertidigt  

 samvær på grundlag af en mindre omfattende sagsforberedelse.
 Ved afgørelsen anvendes principperne i § 17, jf. §  

 16. I lighed med afgørelser efter § 17, stk. 1, kan statsamtet  

 således også træffe bestemmelse om vilkår for  

 udøvelsen af det midlertidige samvær.
 Som eksempler på, hvornår der bør  

 fastsættes midlertidigt samvær, kan nævnes følgende  

 situationer:
 ·  

 	 Der er lang ventetid på at komme til rådgivning.
 ·  

 	 Undersøgelser i sagen, f.eks. børnesagkyndige  

 undersøgelser, trækker ud.
 ·  

 	 Den samværssøgende har indtil for nylig boet sammen med  

 barnet eller på anden måde haft kontakt med barnet, og der ikke  

 er grund til pause i samværet.
 ·  

 	 Der har tidligere været aftaler om samvær.
Er der tvivl om, hvad der i den konkrete sag vil  

 være bedst for barnet, kan fastsættelse af overvåget  

 samvær i en periode være et fornuftigt alternativ, indtil det  

 nærmere er undersøgt, om der er noget til hinder for  

 samvær uden overvågning.
Overvågning er nærmere  

 beskrevet nedenfor i afsnit 8.
 Hvis statsamtet ikke er i tvivl om, at der skal være  

 samvær, men der er usikkerhed om omfanget af samværet, bør  

 der hurtigst muligt etableres samvær med et omfang, som statsamtet  

 mener, samværet i hvert fald skal have.
 Et midlertidigt samvær ophører, når der  

 foreligger en endelig aftale eller afgørelse om samværet.
7.2. Fastsættelse af  

 midlertidigt samvær under en  

 forældremyndighedssag Også i sager om midlertidigt samvær under en  

 forældremyndighedssag kan der opstå behov for hurtigt at  

 fastsætte samvær.
Dette vil ofte være ubetænkeligt,  

 når der er tale om opløsning af fælles  

 forældremyndighed i situationer, hvor den samværssøgende  

 typisk for nylig har boet sammen med barnet.
Omfanget af et midlertidigt samvær under en  

 verserende forældremyndighedssag skal fastlægges i lyset af, at  

 det er meningen, at barnet skal bevare kontakten med begge forældre  

 under forældremyndighedstvisten, jf. lovforarbejderne samt  

 forældremyndighedsvejledningen fra 1995, s. 4. Begrundelsen for dette  

 er, at en manglende eller begrænset kontakt ikke skal kunne indgå  

 som et selvstændigt argument ved den endelige afgørelse om  

 forældremyndigheden.
Henset hertil vil statsamtet således kunne  

 fastsætte samvær ud over det, der i øvrigt ville  

 være muligt inden for rammerne af sædvanlig praksis for  

 samvær.
Det bemærkes dog, at der ikke er hjemmel til efter § 26  

 at fastsætte samvær i form af en deleordning.
Dette følger  

 af, at en deleordning ligger udenfor rammerne af begrebet samvær, jf.  

 T:FA 1998, s. 132.
En afgørelse om midlertidigt samvær under en  

 forældremyndighedssag bortfalder, når der er truffet  

 afgørelse eller indgået aftale om forældremyndighed, der  

 kan fuldbyrdes, herunder en afgørelse om midlertidig  

 forældremyndighed.
Statsamtet skal i disse situationer være  

 opmærksom på, om der i forbindelse med behandlingen af en  

 eventuel efterfølgende samværssag kan være behov for  

 midlertidigt samvær.
 Civilretsdirektoratet skal i den forbindelse henlede  

 opmærksomheden på SKH 1996, punkt D.3., hvor direktoratet har  

 orienteret om hensigtsmæssigheden af at fastsætte samvær  

 under en forældremyndighedssag efter § 17, jf. § 16. Træffes en  

 afgørelse om samvær efter § 17, jf. § 16, vil afgørelsen  

 fortsat gælde efter en afgørelse om forældremyndighed.  

 Statsamterne bør vejlede forældrene herom.
 Selvom afgørelsen træffes efter § 17, jf. §  

 16, er der mulighed for at fastsætte udvidet samvær under  

 behandlingen af forældremyndighedssagen.
7.3. Midlertidige  

 afgørelser om suspension eller begrænsning af  

 samvær Efter § 26, jf. § 27, er der adgang til midlertidigt at  

 begrænse eller suspendere et eksisterende samvær.
Inden statsamtet træffer afgørelse om  

 suspension eller væsentlig begrænsning af samværet, skal  

 samværsberettigede i overensstemmelse med de sædvanlige regler  

 som udgangspunkt altid partshøres.
Efter omstændighederne kan  

 statsamtet fastsætte en kort svarfrist.
Skønnes det, at barnets  

 velfærd er truet, og er samværet umiddelbart forestående,  

 kan afgørelsen undtagelsesvis træffes uden partshøring.  

 Dette er nærmere omtalt nedenfor i afsnit 10.2. Der henvises også  

 til afsnit 9 om beskyldninger om grænseoverskridende handlinger.
 Kriteriet for afgørelser om afslag på eller  

 ophævelse af samvær efter § 26, jf.
§ 27, er som efter § 17, stk. 3, at det skal være  

 påkrævet af hensyn til barnet.
Dette kriterium skal ses i  

 sammenhæng med, at afgørelser om suspension eller midlertidig  

 begrænsning af samvær ofte træffes efter en mindre  

 omfattende sagsforberedelse.
 Statsamtet skal således være opmærksom  

 på, at en afgørelse om midlertidig begrænsning/suspension  

 af samvær ikke må være mere indgribende, end situationen  

 nødvendiggør.
8. Overvåget  

 samvær § 17, stk. 1, i lov om forældremyndighed og  

 samvær giver statsamtet hjemmel til at fastsætte vilkår for  

 udøvelse af samvær.
Reglen gør det muligt for statsamtet  

 eksempelvis at fastsætte vilkår om, at samværet skal  

 udøves under overværelse af andre og/eller på et bestemt  

 sted.
I medfør af lovens § 17, stk. 4, er det i  

 forældremyndighedsbekendtgørelsens § 19a bestemt, at overvåget samvær skal  

 være et generelt offentligt tilbud.
Efter denne bestemmelse skal  

 statsamtet sikre, at der er mulighed for overvåget samvær,  

 når det i det enkelte tilfælde skønnes nødvendigt.  

 Forældrene skal ikke betale for overvågningen.
Bestemmelsen  

 pålægger således statsamtet en egentlig pligt til at drage  

 omsorg for, at der er mulighed for at gennemføre samvær under  

 overvågning, når det er nødvendigt.
Overvåget samvær er alene tænkt som et  

 vilkår, der kan anvendes, når der efter en konkret vurdering ikke  

 er andre muligheder for at fastsætte samvær.
Dette udgangspunkt  

 er fremhævet i SKH 1998, s. 102ff. samt pkt.
D.1.b.:  

"Overvågning skal som alle andre vilkår kun  

 fastsættes, når det er nødvendigt af hensyn til barnet.  

 Der skal således være konkrete, saglige grunde hertil."  

Baggrunden for denne tilbageholdenhed er, at et vilkår om  

 overvågning begrænser barnets kontakt med den  

 samværsberettigede og derfor normalt vil stride mod, hvad der er bedst  

 for barnet.
Henset hertil skal statsamtet nøje overveje, om der i den  

 konkrete sag skal fastsættes vilkår om overvåget  

 samvær, ligesom statsamtet skal sørge for, at en eventuel  

 overvågning ikke bliver mere indgribende, end situationen gør  

 dette nødvendigt.
 Det skal klart fremgå af afgørelsen hvilke  

 konkrete forhold, der gør vilkåret om overvågning  

 nødvendigt.
 Overvåget samvær anvendes typisk i  

 følgende situationer:
 ·  

 	 Hjælp til forældrene til at få afhentnings- og  

 afleveringssituationerne til at fungere.
·  

 	 Indkøringsperiode, hvis den samværsberettigede aldrig har  

 haft kontakt med barnet eller kun har haft kontakt i ringe omfang, og hvor  

 det vil være betænkeligt straks at fastsætte  

 uovervåget samvær.
Dette er især relevant ved mindre  

 børn.
På denne måde kan barnet på en skånsom  

 måde lære den samværsberettigede at kende (igen) og  

 således blive tryg ved at være sammen med vedkommende.
 ·  

 	 Hvis der er en berettiget tvivl om, at den samværsberettigede kan  

 tage vare på og beskytte barnet.
 ·  

 	 Som et led i oplysningen af sagen.
 ·  

 	 Sikring mod at barnet lider psykisk eller fysisk overlast under  

 samværet, f.eks. hvis den samværsberettigede har  

 misbrugsproblemer eller psykiske problemer, hvis der er begrundet  

 frygt for, at vedkommende vil bortføre barnet, eller hvis der  

 er begrundet mistanke om, at vedkommende har begået vold eller andre  

 grænseoverskridende handlinger over for barnet.
 I disse situationer vil fastsættelse af  

 overvåget samvær typisk være et alternativ til  

 ophævelse eller suspension af samværet.
 Et samvær kan overvåges på forskellige  

 måder:
Af hensyn til barnet bør overvågningen i  

 videst muligt omfang varetages af personer og under forhold, som barnet  

 kender og er tryg ved.
Det kan f.eks. være familiemedlemmer eller  

 personer fra forældrenes bekendtskabskreds.
Samværet  

 foregår i disse situationer typisk i private hjem.
Drejer sagen sig om  

 mindre børn, kan f.eks. barnets vuggestue eller børnehave  

 være en god ramme for et overvåget samvær.
Er det ikke muligt at etablere overvågning på  

 ovenstående måde, eller er formålet med overvågningen  

 at indhente oplysninger til brug for afgørelsen, skal statsamtet  

 sørge for, at der er egnede personer til rådighed til at  

 forestå overvågningen.
Ved valg af overvåger bør  

 statsamtet være opmærksom på formålet med  

 overvågningen, særligt om der er behov for at indhente en  

 udtalelse fra overvågeren.
Overvåges samværet af en børnesagkyndig  

 med det formål, at den børnesagkyndige efterfølgende skal  

 fremkomme med en vurdering/udtalelse til brug for statsamtets  

 afgørelse af det fremtidige samvær, foretages der efter  

 Civilretsdirektoratets opfattelse en børnesagkyndig  

 undersøgelse.
I disse situationer skal principperne i afsnit 6  

 anvendes.
 Forældrene og barnet bør have mulighed for at  

 se lokalerne, inden samværet iværksættes, hvis det  

 overvågede samvær skal finde sted i neutrale lokaler.
Det er statsamtets opgave at tilrettelægge  

 overvågningen efter en individuel bedømmelse af behovet.
Det er  

 f.eks. muligt at træffe bestemmelse om, at samværet ikke skal  

 overvåges fuldt ud.
I nogle situationer vil det være  

 tilstrækkeligt, at den samværsberettigede alene har mulighed for  

 at kunne tilkalde en person, som kan yde fornøden hjælp og  

 støtte.
 Overvågningen bør ikke udstrækkes  

 længere end højst nødvendigt.
 Statsamtet skal i forbindelse med anvendelse af  

 overvågning tilstræbe, at kontinuiteten i samværet bevares,  

 og at der ikke er en længere periode uden samvær, når  

 overvågningsperioden er udløbet.
 Det kan i den forbindelse nævnes, at der er mulighed  

 for at indhente en foreløbig udtalelse fra overvågeren til brug  

 for tilrettelæggelsen af samværet under den fortsatte behandling  

 af sagen.
9. Grænseoverskridende  

 handlinger Alle offentlige myndigheder har pligt til at sikre, at  

 børn ikke udsættes for seksuelle overgreb, vold eller andre  

 grænseoverskridende handlinger.
Hvis det i en samværssag er  

 klart, at et barn udsættes for sådanne overgreb af en  

 samværsberettiget, skal statsamtet hurtigst muligt fjerne muligheden  

 for overgreb ved at ophæve/suspendere samværet eller ved at  

 fastsætte samvær under overvågning.
På den anden side  

 skal statsamtet også hindre, at den samværsberettigedes  

 forbindelse med barnet afbrydes og ødelægges som følge af  

 grundløse - og/eller chikanøse - beskyldninger.
Mellem disse  

 klare yderpunkter findes imidlertid en række sager, hvor det er  

 tvivlsomt, hvad der er foregået.
Sådanne sager kan være  

 vanskelige at løse, da det afgørende for sagens resultat er den  

 bevisvurdering, som statsamtet må foretage.
Sager om grænseoverskridende handlinger er  

 således ofte meget komplicerede.
Dette skyldes, at det kan være  

 vanskeligt - nogle gange nærmest umuligt - at få fastslået,  

om den samværsberettigede har udsat barnet for  

 grænseoverskridende handlinger, om beskyldningen mod den  

 samværsberettigede udspringer af et ønske om at chikanere  

 samværet, eller om barnet har et dårligt eller traumatisk  

 forhold til den samværsberettigede, og at de signaler, som barnet  

 udsender herom,  kan tolkes som udtryk for, at barnet har været udsat  

 for grænseoverskridende handlinger.
Endelig kan forældrenes  

 konfliktniveau være årsag til, at barnet mistrives og herigennem  

 udsender signaler af en sådan art, at der - i øvrigt ubegrundet  

 - opstår mistanke om grænseoverskridende handlinger.
På grund af karakteren af sådanne  

 beskyldninger er det ofte nødvendigt - umiddelbart efter modtagelsen  

 af ansøgningen - at træffe en midlertidig afgørelse om  

 samværet, der i sagens natur ofte må træffes på et  

 spinkelt grundlag.
Dette beskrives nærmere i afsnit 9.1.
Afsnit 9.2. indeholder en gennemgang af de oplysninger,  

 som statsamtet typisk bør søge indhentet til belysning af disse  

 sager.
Samtidig understreges det, at statsamtet løbende skal overveje,  

 om nye oplysninger giver anledning til at ændre samværet.
 Endelig skal der træffes en afgørelse om det  

 fremtidige samvær, når alle relevante undersøgelser er  

 afsluttet, jf. afsnit 9.3.
9.1. Afgørelse  

 umiddelbart efter modtagelsen af ansøgningen Når statsamtet modtager en ansøgning om  

 ophævelse/suspension af samværet på grund af  

 ansøgerens mistanke om, at barnet udsættes for  

 grænseoverskridende handlinger, tilsiger hensynet til barnet og  

 mistankens alvorlige karakter, at der hurtigst muligt træffes en  

 midlertidig afgørelse om samværet.
Herved opstår det  

 dilemma, at afgørelsen som oftest må træffes på et  

 spinkelt grundlag, og at den samtidig vil være indgribende.
 I disse situationer skal statsamtet snarest - og om  

 overhovedet muligt inden næste samvær - overveje, om  

 beskyldningen kan anses for at være grundløs, eller om det er  

 tilstrækkeligt sandsynliggjort, at barnet kan have været udsat  

 for grænseoverskridende handlinger.
Der bør ved denne vurdering lægges vægt  

 på, om forholdet er anmeldt til politiet og/eller indberettet til de  

 sociale myndigheder, og om anmeldelsen/indberetnin-gen umiddelbart virker  

 troværdig.
Dette kan f.eks. være tilfældet, hvis den  

 understøttes af en udtalelse fra en børnesagkyndig, der har  

 undersøgt barnet.
Også statsamtets eventuelle kendskab til  

 forældrene og barnet i forbindelse med tidligere ansøgninger kan  

 det være naturligt at inddrage ved vurderingen.
Inden afgørelsen træffes, bør  

 statsamtet om muligt indhente de oplysninger, som er nævnt i afsnit  

 9.2. Afgørelse må dog ofte træffes på det  

 foreliggende grundlag, da der typisk ikke vil være tid til at indhente  

 supplerende oplysninger.
Det skal i den forbindelse understreges, at det til  

 brug for disse umiddelbare afgørelser kan være nødvendigt  

 at lægge vægt på vurderinger, udtalelser e.lign., der ikke  

 opfylder de krav, der er opstillet i afsnit 6.
 Hvis samværet suspenderes eller gøres  

 overvåget under den videre behandling af sagen, skal statsamtet  

straks iværksætte relevante foranstaltninger til afklaring  

 af, om der er grundlag for at opretholde suspensionen eller  

 overvågningen, jf. afsnit 9.2.
Hvis det efter en umiddelbar vurdering ikke i  

 tilstrækkelig grad er sandsynliggjort, at barnet har været udsat  

 for grænseoverskridende handlinger, bør samværet ikke  

 suspenderes under sagens fortsatte behandling.
Statsamtet kan dog overveje  

 undtagelsesvist at lade samværet foregå under overvågning  

 af en børnesagkyndig, bl.a. for derigennem at styrke grundlaget for  

 den endelige afgørelse, jf. afsnit 8.
 Som nævnt ovenfor i afsnit 7 kan afgørelser  

 om midlertidigt samvær træffes efter en mindre omfattende  

 sagsforberedelse.
 Statsamtet skal dog under alle omstændigheder  

 hurtigst muligt fremskaffe det fornødne grundlag til afgørelse  

 af det fremtidige samvær.
Det skal understreges, at statsamtets fortsatte  

 undersøgelse af sagen ikke stoppes af, at den midlertidige  

 afgørelse påklages til Civilretsdirektoratet.
I disse  

 situationer bør statsamtet fremsende kopi af sagens akter til  

 direktoratet samt underrette forældrene og eventuelle involverede  

 myndigheder om, at statsamtet fortsætter behandlingen af sagen.
Det  

 bemærkes i den forbindelse, at direktoratet som udgangspunkt alene  

 behandler klagesager ud fra de oplysninger, som statsamtet havde eller  

 kunne/burde have haft på afgørelsestidspunktet.
Hvis der under  

 behandlingen af klagesagen fremkommer nye oplysninger, vil direktoratet  

 videresende disse til statsamtet til brug for den videre behandling af sagen  

 der.
9.2. Oplysning af  

 sagen I dette afsnit beskrives de oplysninger, som statsamtet  

 skal overveje at indhente i sager med beskyldninger om  

 grænseoverskridende handlinger.
Oplysningerne indhentes - hvis det er  

 muligt - umiddelbart efter modtagelsen af ansøgningen om  

 suspension/ophævelse af samværet, jf. afsnit 9.1. Derudover skal  

 oplysningerne også bruges ved statsamtets opfølgning på  

 den midlertidige afgørelse om samværet under behandlingen af  

 sagen, jf. nedenfor.
Endelig indgår oplysningerne også i den  

 endelige afgørelse af sagen, jf. afsnit 9.3.
 De relevante oplysninger er bl.a. følgende:
·  

 	 Har ansøgeren anmeldt overgrebet til politiet og/eller  

 indberettet det til kommunen ? Er overgrebet anmeldt til politiet eller indberettet til  

 de sociale myndigheder, og har disse myndigheder ikke "afvist"  

 anmeldelsen, bør statsamtet suspendere samværet eller  

 undtagelsesvist gøre dette overvåget.
Er der ikke sket anmeldelse eller indberetning, skal  

 statsamtet undersøge baggrunden herfor.
Har overgrebet angiveligt  

 fundet sted kort tid inden ansøgerens henvendelse til statsamtet, kan  

 manglende anmeldelse eller indberetning som udgangspunkt ikke tillægges  

 afgørende betydning.
Statsamtet har i disse situationer pligt til at  

 vejlede ansøgeren om muligheden for anmeldelse og indberetning.
Finder  

 statsamtet behov herfor, bør ansøgeren samtidig orienteres om  

 straffelovens § 164 om falsk anmeldelse samt om § 13 i lov om  

 forældremyndighed og samvær om mulighed for overførsel af  

 forældremyndighed på grund af samværssabotage.
Ønsker ansøgeren ikke at anmelde eller  

 indberette overgrebet, vil dette kunne tillægges processuel  

 skadevirkning, og der vil som regel kunne bortses fra påstanden om  

 overgreb mod barnet.
Om processuel skadevirkning, se afsnit 6.1.6.
 Hvis der er rejst tiltale for seksuelle overgreb,  

 bør samværet suspenderes, indtil straffesagen er afsluttet i  

 byretten.
·  

 	 Hvornår fandt overgrebet angiveligt sted, hvornår fik  

 ansøgeren kendskab til eller mistanke om overgrebet, og har  

 ansøgeren herefter udleveret barnet til samvær ? ·  

 	 Kan der indhentes oplysninger fra andre myndigheder, institutioner m.v.  

 ? Henset til den alvorlige karakter af disse sager har  

 statsamtet en særlig pligt til dels at søge sagen grundigt  

 oplyst og dels at følge op på den, således at nye,  

 relevante oplysninger hurtigst muligt indgår ved vurderingen af sagen.  

 Det påhviler således statsamtet straks at iværksætte  

 foranstaltninger til fremskaffelse af de oplysninger, der er  

 nødvendige til brug for den midlertidige og senere endelige  

 afgørelse om samværet.
Statsamtet kan selv indhente de  

 nødvendige oplysninger, eller statsamtet kan opfordre forældrene  

 til at fremskaffe oplysningerne.
Kan forældrene ikke fremskaffe de  

 nødvendige oplysninger, skal statsamtet være dem  

 behjælpelig hermed.
 De nødvendige oplysninger indhentes typisk fra  

 politiet, som bl.a. vil kunne have oplysninger om fysiske  

 undersøgelser af barnet samt fra afhøringer af barnet eller af  

 de øvrige implicerede.
De sociale myndigheder vil kunne have oplysninger om  

 ansøgerens og barnets forhold, f.eks. i form af udtalelser fra barnets  

 daginstitution eller vurderinger fra en børnesagkyndig, der er udpeget  

 til at undersøge barnets forhold nærmere med henblik på  

 tilrettelæggelse af kommunens eventuelle indsats over for barnet.  

 Sådanne udtalelser, vurderinger m.v. udarbejdes ofte med fokus på  

 den aktuelle beskyldning.
Ved vurderingen af, hvilken vægt de kan  

 tillægges, bør det overvejes, om de er af foreløbig  

 karakter, og om de bygger på en fuldstændig eller en  

 begrænset undersøgelse.
 De sociale myndigheder kan endvidere have oplysninger om  

 barnet eventuelle tidligere behov for særlig støtte, og om  

 barnet på nuværende tidspunkt anses for  

 behandlingskrævende.
 Det er vigtigt, at statsamtet i videst muligt omfang  

 samarbejder med de sociale myndigheder om at løse problemerne omkring  

 barnet.
I nogle tilfælde vil de sociale myndigheder allerede  

 være inddraget, idet kommunen ifølge § 33, jf. § 6, i lov om  

 social service har pligt til at føre tilsyn med børn på  

 en sådan måde, at kommunen så tidligt som muligt bliver  

 opmærksom på tilfælde, hvor der er behov for særlig  

 støtte.
I følge § 38, stk. 1, skal kommunen sørge for,  

 at barnets forhold undersøges, hvis det må antages, at barnet  

 trænger til støtte.
Som led i denne undersøgelse skal  

 kommunen inddrage de fagfolk, som allerede har viden om barnets og familiens  

 forhold.
Dette kan ske ved at inddrage sundhedsplejerske, pædagoger,  

 psykologer, lærere eller andre.
Kommunen kan lade barnet  

 undersøge af en læge eller en psykolog.
 Undersøgelsen kan i særlige tilfælde  

 gennemføres under ophold på en institution eller  

 indlæggelse på hospital, herunder psykiatrisk afdeling, jf. §  

 39.
 Er der på baggrund af undersøgelsen grundlag  

 for at iværksætte foranstaltninger, kan kommunen bl.a. yde  

 praktisk, pædagogisk eller anden støtte i hjemmet eller yde  

 familiebehandling eller lignende støtte, jf. § 40, stk. 2.
 Kommunen har pligt til løbende at følge op  

 på de enkelte sager, jf. § 113.
 Der vil også kunne indhentes relevante oplysninger  

 fra f.eks. daginstitution, skole, hospital, barnets egen læge  

 o.lign.
·  

 	 Har ansøgeren tidligere beskyldt den samværsberettigede for  

 grænseoverskridende handlinger eller har der gennem en længere  

 periode været konflikt mellem forældrene om samværet ? ·  

 	 Har barnet enten tidligere eller i forbindelse med den nuværende  

 behandling af sagen givet udtryk for forhold, der giver anledning til  

 bekymring? ·  

 	 Er der behov for at foretage en børnesagkyndig  

 undersøgelse ? Dette vil ofte være tilfældet, hvis politiets  

 efterforskning eller kommunens undersøgelse ikke har ført til  

 en afklaring af sagen.
Der henvises til afsnit 6 om børnesagkyndige  

 undersøgelser.
Opremsningen er ikke udtømmende, og det kan  

 således være nødvendigt at foretage andre  

 undersøgelser.
Omvendt skal der naturligvis kun foretages de  

 undersøgelser, der er nødvendige til at træffe en  

 midlertidig eller endelig afgørelse om samværet.
Fremkommer der under statsamtets undersøgelser af  

 sagen nye oplysninger, der kan begrunde en ændring af det midlertidige  

 samvær, skal statsamtet af egen drift træffe ny midlertidig  

 afgørelse om samværet.
Som eksempel kan nævnes  

 situationer, hvor statsamtet umiddelbart har suspenderet samværet, og  

 hvor der på baggrund af nye oplysninger ikke er noget til hinder for,  

 at samværet udøves under overvågning.
 Statsamtet skal enten selv kontakte de relevante  

 myndigheder og indhente supplerende oplysninger eller sørge for, at de  

 relevante myndigheder underretter statsamtet, når der er nyt i sagen.  

 Statsamtet kan undtagelsesvist overlade det til forældrene at  

 tilvejebringe de relevante oplysninger.
9.3. Endelig afgørelse af  

 sagen Når sagen er tilstrækkeligt oplyst, skal  

 der på normal vis træffes en endelig afgørelse om  

 samværet.
 Skønnes afbrydelsen af kontakten eller  

 begrænsningen af samværet ikke længere at være  

 nødvendig, skal statsamtet snarest normalisere samværet.
 Selv om der på baggrund af det foreliggende  

 materiale ikke er grundlag for at konkludere, at barnet har været udsat  

 for grænseoverskridende handlinger, skal statsamtet være  

 opmærksom på, om materialet af andre grunde kan give anledning  

 til at overveje at ophæve eller begrænse samværet, f.eks.  

 fordi samværet vil være traumatisk for barnet.
Det skal i den forbindelse understreges, at det forhold,  

 at en straffesag er sluttet f.eks. på bevisets stilling, ikke  

 nødvendigvis er tilstrækkeligt til, at der uden yderligere  

 undersøgelser kan fastsættes samvær som tidligere.
Dette  

 skyldes især, at der i straffesager stilles større krav til  

 beviset end i civile sager, herunder sager om samvær.
Der kan  

 således være forhold omkring barnet, der  

 nødvendiggør yderligere undersøgelser, før der  

 kan træffes endelig afgørelse om samværet.
Hvis barnet har været udsat for alvorlige  

 grænseoverskridende handlinger, vil de sociale myndigheder som  

 udgangspunkt have pligt til at følge op på barnets situation.  

 Dette omfatter også de tilfælde, hvor der skønnes behov  

 for at den samværsberettigede og barnet - på trods af en  

 grænseoverskridende handling - har behov for kontakt, f.eks. som led i  

 et terapiforløb.
I disse tilfælde vil samværet normalt  

 blive ophævet af statsamtet og de videre overvejelser om barnets  

 situation overgå til de sociale myndigheder.
 Statsamtet skal i disse sager endvidere være  

 opmærksom på, om barnet enten under eller efter sagens behandling  

 kan have behov for rådgivning, jf. afsnit 3.2.
9.4. Fremgangsmåden ved  

 indhentelse af oplysninger Indhentelse af oplysninger om forældrene og barnet  

 er nærmere reguleret i forvaltningslovens kapitel 8, jf. afsnit 4.
 Indhentelse af oplysninger fra andre myndigheder -  

 herunder fra politiet - er blandt andet reguleret i forvaltningslovens §§ 28  

 og 31.
 På grund af den følsomme karakter af  

 oplysningerne i sager med beskyldninger om grænseoverskridende  

 handlinger kan andre myndigheder af hensyn til deres tavshedspligt eller  

 deres behandling af en sag - f.eks. en straffesag - være  

 tilbageholdende med at videregive oplysninger til statsamterne.
 Ifølge § 28, stk. 1, må oplysninger om  

 enkeltpersoners rent private forhold, herunder blandt andet oplysninger om  

 seksuelle og strafbare forhold, som udgangspunkt ikke videregives til  

 statsamtet.
 Videregivelse kan dog ske, hvis den oplysningen  

 angår, har givet skriftligt samtykke, jf. § 28, stk. 2, nr. 1, eller  

 når videregivelsen sker til varetagelse af private eller offentlige  

 interesser, der klart overstiger hensynet til de interesser, der begrunder  

 hemmeligholdelse, herunder hensynet til den, oplysningen angår, jf.
 § 28, stk. 2, nr. 3.
 Hvis der ikke foreligger samtykke fra den eller de  

 personer, som oplysningerne om de rent private forhold angår, beror det  

 således på en konkret vurdering, om den pågældende  

 myndighed er berettiget til at videregive oplysningerne til statsamtet.
I forvaltningslovens § 31 er det bestemt, at en  

 forvaltningsmyndighed, der efter § 28 er berettiget til at videregive en oplysning,  

 på begæring har pligt hertil, hvis oplysningen er af betydning  

 for den anden myndigheds virksomhed eller for en afgørelse, som  

 myndigheden skal træffe.
 Myndighedens ret til videregivelse bliver således en  

 pligt til videregivelse, når statsamtet fremsætter begæring  

 om at få de pågældende oplysninger.
 I forhold til sager, hvor der er mistanke om, at barnet  

 har været udsat for grænseoverskridende handlinger, vil  

 statsamtet ofte have brug for oplysninger fra verserende eller afsluttede  

 straffesager.
 Om videregivelse af oplysninger i disse tilfælde har  

 Rigsadvokaten oplyst, at politiet i hvert enkelt tilfælde, hvor et  

 statsamt anmoder om oplysninger fra en straffesag, må foretage en  

 vurdering efter reglerne i §§ 28 og 31.
 Ved denne vurdering indgår på den ene side  

 hensynet til den af forældrene, der er sigtet i straffesagen, og som  

 kan have interesse i, at politiets oplysninger hemmeligholdes, og på  

 den anden side især hensynet til barnet, der eventuelt har været  

 udsat for overgreb.
 Rigsadvokaten har oplyst, at det ikke er muligt  

 nærmere at angive, i hvilket omfang politiet kan imødekomme  

 statsamternes anmodninger om oplysninger om verserende eller afsluttede  

 straffesager.
 Rigsadvokaten har dog peget på, at det i nogle sager  

 kan forekomme betænkeligt at videregive oplysninger til statsamtet  

 inden straffesagens afgørelse, idet straffesagens parter herved vil  

 kunne få adgang til sagens dokumenter i forbindelse med en anmodning om  

 aktindsigt i samværssagen.
 Rigsadvokaten finder endvidere, at der kan forekomme  

 tilfælde, hvor hensynet til straffesagens efterforskning og  

 behandlingen af straffesagen i retten taler afgørende imod, at sagens  

 parter kan få aktindsigt i politirapporter eller andet materiale, der  

 er tilvejebragt af politiet.
Endelig har Rigsadvokaten henstillet til statsamterne at  

 være opmærksomme på, om hensynet til gennemførelse  

 af en straffesag kan tale imod at imødekomme en anmodning om  

 aktindsigt i samværssagen.
I tvivlstilfælde kan statsamtet anmode  

 politimesteren om en udtalelse herom.
 I forbindelse med udlevering af oplysninger fra  

 straffesagen kan politimesteren anmode statsamtet om at undtage bestemte  

 oplysninger fra aktindsigt, jf. forvaltningslovens § 15, stk. 1, nr. 3, der  

 er omtalt i afsnit 10.1.
 Grundlaget for at undtage oplysninger fra aktindsigt af  

 hensyn til efterforskningen af en straffesag kan eventuelt falde bort,  

 når der er foretaget yderligere skridt i efterforskningen, f.eks.  

 afhøring af den samværsberettigede.
 Det bemærkes i den forbindelse, at indholdet af  

 begrundelser for afgørelser i samværssager ifølge  

 forvaltningslovens § 24, stk. 3, kan begrænses i relation til  

 oplysninger, der kan undtages fra aktindsigt.
9.5. Offentlige myndigheders  

 underretningspligt Offentlige myndigheders underretningspligt fremgår  

 af §§ 35 og 36 i lov om social service, som lyder:
 § 35:
"Socialministeren kan fastsætte regler,  

 hvorefter personer, der udøver offentlig tjeneste eller hverv, skal  

 underrette kommunen, hvis de under udøvelsen af tjenesten eller  

 hvervet får kendskab til forhold, der giver formodning om, at et barn  

 eller en ung under 18 år har behov for særlig  

 støtte." § 36:
"Den, der får kendskab til, at et barn eller en  

 ung under 18 år fra forældres eller andre opdrageres side  

 udsættes for vanrøgt eller nedværdigende behandling eller  

 lever under forhold, der bringer dets sundhed eller udvikling i fare, har  

 pligt til at underrette kommunen." Socialministeriet har i bekendtgørelse nr. 875 af  

 27. november 1997 om underretningspligt over for kommunen efter lov om social  

 service fastsat nærmere regler herom.
 Ifølge bekendtgørelsens § 2 foreligger  

 underretningspligten blandt andet, når barnet har vanskeligheder i  

 forhold til sine daglige omgivelser, skolen eller samfundet, eller når  

 barnet i øvrigt lever under utilfredsstillende forhold.
10. Partshøring,  

 aktindsigt I vejledningens øvrige afsnit er  

 forvaltningsretlige problemer, der knytter sig til de pågældende  

 emner, blevet behandlet.
I dette afsnit gennemgås nogle mere ge- nerelle forvaltningsretlige problemstillinger.
 Så længe barnet er under  

 forældremyndighed, vil det i sager om samvær være  

 forældremyndighedsindehaveren, der på barnets vegne udøver  

 partsbeføjelserne i relation til partshøring og aktindsigt.
10.1.  

 Partsaktindsigt Hovedreglen om partsaktindsigt findes i forvaltningslovens  

 § 9, som lyder:
"Den, der er part i en sag, hvori der er eller vil  

 blive truffet afgørelse af en forvaltningsmyndighed, kan forlange at  

 blive gjort bekendt med sagens dokumenter.
Begæringen skal angive den  

 sag, hvis dokumenter den pågældende ønsker at blive gjort  

 bekendt med." En parts ret til aktindsigt omfatter som udgangspunkt alle  

 dokumenter i sagen, jf. lovens § 10, stk. 1. Undtagelser til dette  

 udgangspunkt findes i lovens §§ 12 - 15. Ved behandlingen af  

 samværssager er det især § 15, der er relevant.
Efter denne  

 bestemmelse kan en parts adgang til aktindsigt begrænses i det omfang,  

 partens interesse i at kunne benytte kendskab til de oplysninger, der  

 fremgår af sagens akter, til varetagelse af sine interesser, findes at  

 burde vige for afgørende hensyn til den pågældende selv  

 eller til andre private eller offentlige interesser.
Gør disse hensyn  

 sig kun gældende for en del af et dokument, skal parten gøres  

 bekendt med dokumentets øvrige indhold.
Bestemmelsen forudsætter en konkret afvejning af de  

 grunde, der kan tale for og imod at undtage oplysninger fra aktindsigt.
Denne  

 afvejning skal om nødvendigt foretages for hvert enkelt dokument eller  

 oplysning.
Forarbejderne til § 15 indeholder en klar tilkendegivelse  

 af, at undtagelsesbestemmelsen skal administreres med tilbageholdenhed.
En  

 begrænsning af partens ret til aktindsigt kræver derfor, at  

 afgørende hensyn til den pågældende selv eller til andre  

 private eller offentlige interesser taler for at undtage oplysninger, f.eks.  

 fordi der er nærliggende fare for, at privates eller det offentliges  

 interesser vil lide skade i væsentligt omfang.
Det er således  

 ikke tilstrækkeligt til at undtage en oplysning, at den, der har  

 anmodet om aktindsigt, ikke ses at have behov for den pågældende  

 oplysning.
I bestemmelsen er det ikke nærmere angivet hvilke  

 hensyn, der kan indgå i afvejningen.
Efter forarbejderne vil navnlig  

 hensyn til erhvervsmæssige og økonomiske interesser samt til  

 privatlivets fred og personlige anliggender i øvrigt kunne begrunde  

 undtagelse fra aktindsigt.
Herudover vil oplysninger om partens egne forhold,  

 f.eks. helbredsoplysninger, samt oplysninger om andre end sagens parter kunne  

 undtages.
Ved afgørelser i samværssager indgår et  

 samlet skøn over parternes forhold.
Der vil derfor kun undtagelsesvist  

 kunne ske begrænsninger i parternes ret til aktindsigt, da alle  

 oplysninger om parternes forhold som udgangspunkt vil kunne have betydning  

 for sagen.
Som eksempel på oplysninger, der generelt vil kunne  

 undtages fra aktindsigt, kan nævnes hemmelige adresser, opholdssteder,  

 telefonnumre o.lign.
Sådanne oplysninger kan dog ikke undtages fra  

 aktindsigt uden en konkret afvejning af parternes interesser i  

 spørgsmålet.
Er der tvivl om, hvorvidt en oplysning vil kunne  

 undtages fra aktindsigt, har statsamtet mulighed for at udsætte  

 afgørelsen herom, sådan at spørgsmålet om  

 aktindsigt kan undersøges yderligere.
 Muligheden for at undtage oplysninger, som et barn er  

 fremkommet med under en samtale efter § 29 i lov om forældremyndighed  

 og samvær, er behandlet i afsnit 5.
 Statsamterne har pligt til ex officio at overveje at  

 undtage oplysninger fra aktindsigt.
 Hvis der er tvivl om, hvorvidt en oplysning skal undtages  

 eller ej, bør statsamtet indhente en udtalelse om  

 spørgsmålet fra modparten.
Ifølge forvaltningslovens § 16, stk. 2, skal  

 ansøgninger om aktindsigt imødekommes eller afslås  

 snarest og inden 10 dage.
Sker dette ikke, skal parten underrettes om grunden  

 hertil samt om, hvornår afgørelsen kan forventes at foreligge.
 Afgørelser om aktindsigt skal begrundes på  

 sædvanlig vis, og afgørelserne kan påklages til  

 Civilretsdirektoratet under behandlingen af sagen, jf. forvaltningslovens §  

 16, stk. 4. Klage over en aktindsigtsafgørelse betyder ikke, at  

 behandlingen af samværssagen sættes i bero.
 For at sikre en reel 2-instans behandling af  

 afgørelser om ikke at undtage oplysninger fra aktindsigt, bør  

 afgørelsen begrundes og udformes således, at der vil blive givet  

 aktindsigt i de omhandlede oplysninger, medmindre afgørelsen  

 påklagen inden en fastsat frist:
"Statsamtet har besluttet at afslå Deres  

 anmodning om, at X´s aktindsigt i sagen begrænses.
Statsamtet vil  

 derfor give X aktindsigt i sagen, medmindre De senest den ... meddeler  

 statsamtet, at De ønsker afgørelsen indbragt for  

 Civilretsdirektoratet." Forvaltningsloven giver ikke mulighed for at  

 fastsætte vilkår for benyttelsen af de oplysninger, som en part  

 får gennem aktindsigt.
 Fremsætter en part under behandlingen af sagen en  

 anmodning om aktindsigt, udsættes sagens afgørelse, indtil  

 parten har fået mulighed for at gøre sig bekendt med  

 dokumenterne, jf. forvaltningslovens § 11. Dette gælder dog f.eks.  

 ikke, hvis partens interesse i, at afgørelsen udsættes, findes  

 at burde vige for væsentlige hensyn til offentlige eller private  

 interesser, der taler imod en sådan udsættelse.
 Hvis en sag derfor er afgjort, uden at en part har  

 fået mulighed for at fremkomme med afsluttende bemærkninger,  

 bør begrundelsen herfor fremgå af afgørelsen.
 I stedet for at afslå at udsætte sagen, kan  

 parterne meddeles en kort svarfrist.
Fremsætter en part en anmodning om løbende at  

 blive gjort bekendt med materiale, der fremtidigt indgår i sagen  

 ("løbende aktindsigt"), har statsamtet pligt til at  

 gøre parten bekendt med nye (fremtidige) dokumenter i sagen.
Da det er  

 overladt til statsamtet selv at bestemme sagens tilrettelæggelse, vil  

 en begæring om løbende aktindsigt kunne besvares ved, at  

 statsamtet samler samtlige nye dokumenter og meddeler aktindsigt heri, inden  

 der træffes afgørelse i den aktuelle sag.
Statsamtet har  

 således ikke pligt til løbende eller med regelmæssige  

 mellemrum at gøre parten bekendt med nye dokumenter.
Dog bør  

 statsamtet være opmærksom på, om sagens karakter tilsiger  

 noget andet.
Endvidere skal der på sædvanlig vis  

 partshøres over nye oplysninger, jf. afsnit 10.2. 10-dages fristen i  

 forvaltningslovens § 16, stk. 2, gælder ikke for begæringer om  

 aktindsigt i fremtidige dokumenter.
 Undtages en oplysning fra aktindsigt, skal der efter  

 forvaltningslovens § 19, stk. 2, nr. 4, ikke partshøres over  

 oplysningen, jf. afsnit 10.2. Tilsvarende følger det af § 24, stk. 3,  

 at begrundelsens indhold kan begrænses, hvis partens ret til  

 begrundelse efter et konkret skøn findes at burde vige for  

 afgørende hensyn til private eller offentlige interesser, jf. afsnit  

 11.2.
Forvaltningslovens § 15, stk. 1, nr. 3, giver mulighed for  

 at undtage oplysninger fra aktindsigt af hensyn til politimæssig  

 efterforskning.
Der henvises til afsnit 9.4. og SKH 1996, s. 57ff.
10.2.  

 Partshøring Forvaltningslovens § 19, stk. 1, indeholder  

 følgende om partshøring:
"Kan en part i en sag ikke antages at være  

 bekendt med, at myndigheden er i besiddelse af bestemte oplysninger  

 vedrørende sagens faktiske omstændigheder, må der ikke  

 træffes afgørelse, før myndigheden har gjort parten  

 bekendt med oplysningerne og givet denne lejlighed til at fremkomme med en  

 udtalelse.
Det gælder dog kun, hvis oplysningerne er til ugunst for den  

 pågældende part og er af væsentlig betydning for sagens  

 afgørelse.
Myndigheden kan fastsætte en frist for afgivelsen af  

 den nævnte udtalelse." Ifølge forarbejderne til bestemmelsen består  

 pligten til partshøring i alle tilfælde, hvor der er en vis  

 formodning for, at parten ikke er bekendt med, at en oplysning indgår i  

 afgørelsesgrundlaget.
En sådan formodning antages at  

 bestå, medmindre parten selv har givet oplysningen til brug for  

 behandlingen af sagen, eller det i øvrigt må være klart  

 for parten, at oplysningen indgår i afgørelsesgrundlaget.
 Formålet med bestemmelsen er at sikre, at sagens  

 parter får lejlighed til at gøre sig bekendt med og kommentere,  

 supplere eller korrigere det faktiske afgørelsesgrundlag, inden  

 afgørelsen træffes.
Hvilke oplysninger, der skal høres over,  

 afhænger af oplysningens funktion.
Bidrager oplysningen til at supplere  

 sagens bevismæssige grundlag eller medvirker den til at skaffe klarhed  

 over sagens faktiske omstændigheder, skal der foretages  

 partshøring.
Partshøringsreglerne er blandt de fundamentale  

 retssikkerhedsgarantier.
Der bør således altid  

 partshøres, når parten skønnes at have interesse i at  

 få lejlighed til at se og kommentere afgørelsesgrundlaget.  

 Folketingets Ombudsmand har i beretningen fra 1987, s. 91, anført  

 følgende om pligten til partshøring:
".. jeg bemærker herved, at hensynet til  

 en part i familieretlige sager, herunder navnlig samværs- og  

 bidragssager, tilsiger, at parten i videre omfang bliver gjort bekendt med  

 oplysninger og synspunkter fra den anden part, uanset om de måtte  

 være af betydning for sagens afgørelse, at det ikke kan  

 udelukkes, at parten går ud fra, at oplysningen har (haft) betydning  

 for sagens afgørelse, og at forvaltningslovens regler, herunder  

 reglerne om partshøring, kun kan betragtes som  

 minimumsregler." I samværssager er forældrenes indlæg  

 ofte meget lange og følelsesladede, og de indeholder jævnligt  

 forskellige oplysninger og beskyldninger uden betydning for sagen.
For ikke  

 at bidrage til optrapning af forældrenes konflikter vil det være  

 hensigtsmæssigt, at statsamterne i videre omfang udfærdiger  

 konkrete temaer for partshøringerne eller i høringsskrivelsen  

 alene citerer de relevante oplysninger.
Hvis forældrenes indlæg  

 ikke indeholder nye oplysninger af betydning for sagen, er der således  

 efter forvaltningsloven ikke noget til hinder for, at statsamtet skærer  

 partshøringerne til, og ikke hører over alle de senest indkomne  

 breve.
Endvidere kan det i høringen klart angives hvilke oplysninger,  

 der er af betydning for sagen, og som statsamtet ønsker den anden  

 forælders bemærkninger til.
Som anført i § 19, stk. 1, sidste pkt., kan  

 statsamtet fastsætte en svarfrist for en udtalelse.
Statsamtet kan  

 samtidig meddele, at der vil blive truffet afgørelse i sagen,  

 såfremt svar ikke fremkommer inden fristens udløb.
Fristen  

 bør fastsættes sådan, at parten får rimelig tid til  

 at sætte sig ind i oplysningerne og overveje eventuelle  

 bemærkninger.
På den anden side bør fristen ikke  

 være så lang, at det  forsinker sagens afgørelse i  

 unødigt omfang.
Forvaltningslovens § 19, stk. 2, indeholder en række  

 undtagelser fra pligten til at foretage partshøring.
Af særlig  

 betydning for samværssager er undtagelsen i § 19, stk. 2, nr. 3, som  

 vedrører hastende sager.
 Efter denne bestemmelse gælder pligten til at  

 partshøre ikke, hvis partens interesse i, at sagens afgørelse  

 udsættes, findes at burde vige for væsentlige hensyn til  

 offentlige eller private interesser, der taler imod en sådan  

 udsættelse.
Bestemmelsen forudsætter, at der foretages en  

 konkret vurdering af på den ene side partens interesse i at blive  

 hørt over oplysningerne og på den anden side modpartens - og  

 barnets - interesse i en hurtig afgørelse.
Dette kan f.eks. være  

 tilfældet, hvis sagen drejer sig om et umiddelbart forestående  

 samvær, hvor det tidsmæssigt ikke er muligt at partshøre  

 inden samværets start.
Hvis sagen af tidsmæssige grunde er afgjort uden  

 høring over oplysninger, som der ellers skulle have været  

 hørt over, bør begrundelsen herfor fremgå af  

 afgørelsen.
Det bemærkes i den forbindelse, at der  

 afhængig af sagens karakter er mulighed for at fastsætte endog  

 meget korte svarfrister.
Om nødvendigt kan høringen foretages  

 telefonisk.
 Ifølge § 19, stk. 2, nr. 4, skal der ikke  

 partshøres over oplysninger, som parten ikke har ret til at få  

 aktindsigt i, jf. afsnit 10.1.
 11. Sagens afgørelse  

 m.v.
11.1.  

 Bevisvurdering Som nævnt ovenfor i afsnit 4 om sagens oplysning  

 påhviler det statsamtet at sørge for, at der tilvejebringes et  

 fyldestgørende faktisk og retligt grundlag for afgørelsen.  

 Hvornår dette er opfyldt, beror på en skønsmæssig  

 vurdering, hvor det afgørende er, om der på baggrund af  

 oplysningerne er tilstrækkeligt grundlag for at vurdere, hvad der er  

 bedst for barnet.
Tilvejebringelsen af et forsvarligt  

 afgørelsesgrundlag forudsætter ikke kun, at alle relevante  

 forhold er belyst, men også at de tilvejebragte oplysninger er  

 pålidelige.
Statsamtet vil derfor ved afgørelsen skulle foretage  

 en kvalificeret bevisbedømmelse af oplysningerne i sagen.
Dette  

 gælder både de oplysninger, som forældrene har indsendt, og  

 de oplysninger som er modtaget fra andre myndigheder e.lign.
Forældrenes egne oplysninger kan være meget  

 følelsesladede, konfliktfyldte og stærkt kritiske over for den  

 anden af forældrene.
Statsamtet må derfor forholde sig kritisk  

 over for sådanne udsagn.
Det er ikke muligt at opstille eksakte  

 kriterier for, hvilken vægt forældrenes egne oplysninger skal  

 tillægges, ligesom det ikke er muligt nærmere at præcisere,  

 hvordan forældrenes forskellige udsagn skal vægtes over for  

 hinanden.
Dette beror på en skønsmæssig vurdering, hvori  

 bl.a. indgår statsamtets kendskab til forældrene og sagen i  

 øvrigt.
Tilsvarende gælder for eventuelle oplysninger og  

 udtalelser fra barnet.
Oplysninger, udtalelser, erklæringer e.lign., som  

 forældrene selv har indhentet fra andre myndigheder eller fra personer  

 med en relevant faglig baggrund, bør også undergives en kritisk  

 vurdering.
Dette skyldes, at sådanne oplysninger m.v. kan være  

 afgivet på et ufuldstændigt grundlag, ligesom der kan bestå  

 et afhængigheds- og/eller loyalitetsforhold mellem den forælder,  

 som har indhentet oplysningerne m.v., og den, der har afgivet oplysningerne.  

 Dette udgangspunkt kan dog fraviges alt efter hvilken myndighed/person og  

 hvilke oplysninger, der er tale om.
 Er en oplysning relevant for sagen, men er statsamtet i  

 tvivl om hvilken vægt, der kan lægges på den, kan  

 statsamtet anmode den myndighed eller person, der har afgivet oplysningen, om  

 at uddybe eller præcisere den eller om at redegøre for, på  

 hvilket grundlag oplysningen er afgivet.
 Som eksempler på tvivlsspørgsmål, der  

 kan afklares på denne måde, kan nævnes, om en  

 erklæring, vurdering m.v. bygger på egne observationer eller  

 alene på oplysninger fra den ene af forældrene, og hvilket  

 kendskab til forældrene/barnet, udstederen af erklæringen,  

 vurderingen m.v. har.
 Oplysninger, som statsamtet selv har indhentet fra f.eks.  

 andre myndigheder, vil oftest kunne tillægges betydelig vægt.
11.2. Afgørelsens indhold  

 samt krav til begrundelsen Når statsamtet træffer afgørelse i en  

 sag om samvær, har forældrene ifølge forvaltningsloven  

 krav på at få en fyldestgørende forklaring på,  

 hvorfor afgørelsen har fået netop det indhold, den har.
Dette  

 skyldes, at samværssager er partstvister, og at afgørelsen  

 derfor som udgangspunkt altid vil fremstå som bebyrdende for den ene af  

 forældrene.
 § 22 i forvaltningslovens lyder:
"En afgørelse skal, når den meddeles  

 skriftligt, være ledsaget af en begrundelse, medmindre  

 afgørelsen fuldt ud giver den pågældende part  

 medhold." Begrundelsens indhold er beskrevet i lovens § 24, som  

 lyder:
"En begrundelse for en afgørelse skal  

 indeholde en henvisning til de retsregler, i henhold til hvilke  

 afgørelsen er truffet.
I det omfang, afgørelsen efter disse  

 regler beror på et administrativt skøn, skal begrundelsen  

 tillige angive de hovedhensyn, der har været bestemmende for  

 skønsudøvelsen.
 Stk. 2. Begrundelsen skal endvidere om fornødent  

 indeholde en kort redegørelse for de oplysninger vedrørende  

 sagens faktiske omstændigheder, som er tillagt væsentlig  

 betydning for afgørelsen.
Stk. 3. Begrundelsens indhold kan begrænses, i det  

 omfang partens interesse i at kunne benytte kendskab til denne til  

 varetagelse af sit tarv findes at burde vige for afgørende hensyn til  

 den pågældende selv eller til andre private eller offentlige  

 interesser, jfr. § 15." Efter Civilretsdirektoratets opfattelse kan en  

 samværsafgørelse - afhængig af sagens karakter - opbygges  

 med følgende indhold:
 ·  

 	 Forældrenes påstande, eventuelt suppleret med  

 forældrenes hovedargumenter.
 ·  

 	 Henvisning til de lovbestemmelser og den administrative praksis, som har  

 været relevant for afgørelsen.
·  

 	 Redegørelse for de faktiske omstændigheder, som er tillagt  

 afgørende vægt ved afgørelsen, f.eks. barnets holdning,  

 den samværsberettigedes hidtidige forbindelse med barnet, tidligere  

 udøvet samvær og relevante aftaler om samværet.
Endvidere  

 bør konklusionen af eventuelle erklæringer, vurderinger e.lign.  

 fremgå.
·  

 	 Begrundelsen for afgørelsen, dvs. en opremsning af de  

 hovedhensyn, der har været bestemmende for statsamtets skøn.
Det  

 skal således klart fremgå af afgørelsen hvilke konkrete  

 oplysninger og forhold, der er tillagt afgørende vægt ved  

 statsamtets vurdering af, hvad der i den konkrete sag er bedst for barnet.
Endvidere bør eventuelle bevisvurderinger  

 nævnes.
Samtidig bør forældrenes relevante anbringender  

 kommenteres.
Der består således ikke en pligt til at kommentere  

 alt, hvad forældrene har gjort gældende.
 En generel henvisning til forældrenes påstande  

 og anbringende er ikke tilstrækkeligt til at opfylde  

 begrundelseskravet.
 ·  

 	 Klagevejledning, herunder opfordring til at fremsende klagen gennem  

 statsamtet.
 Afgørelsen af alle de dele af samværet, som  

 forældrene ikke er enige om, skal begrundes selvstændigt.
 Om begrundelsespligten i samværssager har  

 Folketingets Ombudsmand i sin beretning fra 1988, side 276 anført:
"... skal begrundelserne undtagelsesfrit indeholde  

 henvisning til en eller flere paragraffer i lov eller  

 bekendtgørelse... Afgørelserne skal således ofte  

 indeholde en angivelse af de kriterier, der har været inddraget, og som  

 har haft afgørende betydning for afgørelsens resultat.
Dette  

 gælder for så vidt både kriterier, der taler for, og  

 kriterier, der taler imod resultatet; men almindeligvis vil kun de hensyn,  

 der understøtter udfaldet, have været bestemmende og dermed  

 omfattet af begrundelsespligten." Det kan ikke angives præcist, hvor udførligt  

 en afgørelse skal begrundes, da dette beror på en konkret  

 vurdering.
Generelt kan man dog sige, at jo mere indgribende eller  

 kompliceret en afgørelse er, jo større krav stilles der til  

 begrundelsen.
Afviger en afgørelse eksempelvis fra udgangspunktet i  

 loven eller praksis, har forældrene krav på en  

 fyldestgørende forklaring på hvilke forhold i sagen, der har  

 nødvendiggjort denne afvigelse.
 I sager om afslag på eller ophævelse af  

 samvær stilles naturligt de største krav til begrundelsen.
 Træffes en afgørelse om afslag på  

 samvær f.eks. ud fra en formodning om, at samværet på grund  

 af forældrenes indbyrdes forhold vil blive meget konfliktfyldt, skal  

 afgørelsen indeholde en redegørelse for faktiske  

 omstændigheder, der er lagt til grund for formodningen om, at  

 forældrenes forhold er så konfliktfyldt, at det vil påvirke  

 barnet negativt.
Om afslag i de "evigt-verserende" sager på  

 at ændre en aftale eller afgørelse om samvær efter § 17,  

 stk. 2, i lov om forældremyndighed og samvær henvises til SKH  

 1997, pkt.
D.8.
Hvad angår forvaltningslovens § 24, stk. 3, om  

 begrænsning af begrundelsens indhold, skal bemærkes, at hensynet  

 til beskyttelse af enkeltpersoners personlige oplysninger i almindelighed  

 må vige for det overordnede hensyn til modpartens interesse i at kunne  

 kontrollere rigtigheden eller fuldstændigheden af de oplysninger, som  

 statsamtet har tillagt betydning ved afgørelsen.
Sådanne  

 modhensyn vil kun i ekstraordinære situationer kunne begrunde en  

 begrænsning af begrundelsespligten.
Er begrundelsen efter § 24, stk. 3,  

 begrænset, skal dette klart fremgå af afgørelsen, ligesom  

 det skal fremgå hvilke hensyn, der begrunder begrænsningen.
 Udstedelse af en samværsresolution på baggrund  

 af forældrenes aftale/enighed kræver ikke begrundelse.
Ønsker en af forældrene at klage over  

 statsamtets afgørelse, skal statsamtet indsende sagen til  

 Civilretsdirektoratet.
Indeholder klagen nye oplysninger, bør  

 statsamtet i stedet kontakte klageren for at få afklaret, om klageren  

 ønsker sagen genoptaget, eller om klageren ønsker sagen sendt  

 til direktoratet.
Statsamtet bør samtidig orientere klageren om, at  

 sagen muligvis vil blive hjemvist til ny 1. instans behandling.
Hvis en klage indeholder en ny ansøgning, skal  

 statsamtet behandle den uden fremsendelse til direktoratet.
Der henvises til  

 SKH 1998, pkt.
K.1.
11.3. Krav til resolutionens  

 indhold I forbindelse med afgørelsen af en sag om  

 samvær udfærdiger statsamtet en resolution, der indeholder en  

 samlet oversigt over det samvær, der er fastsat ved afgørelsen.
 Statsamternes afgørelser om samvær kan  

 ifølge retsplejelovens § 478, stk. 1, nr. 3, danne grundlag for  

 tvangsfuldbyrdelse af samværet ved fogedrettens hjælp.
Det er ikke nærmere angivet hvilke krav, der stilles  

 til klarheden af en samværsresolution, for at denne kan danne grundlag  

 for tvangsfuldbyrdelse.
Hertil kræves, at resolutionen angiver,  

 hvornår samværet skal starte og slutte, og hvor barnet skal  

 afhentes og afleveres.
Afgørelser, der alene fastlægger de  

 overordnede rammer for samværet, kan således ikke  

 tvangsfuldbyrdes, f.eks.: "Der er samvær hver anden weekend, en  

 hverdag hver anden uge, nogle dage i julen og påsken samt to uger i  

 sommerferien". Som udgangspunkt bør forældrene derfor  

 vejledes om, at en sådan resolution ikke kan danne grundlag for  

 tvangsfuldbyrdelse.
Denne vejledning kan dog undlades, hvis  

 omstændighederne taler derfor, f.eks. hvis der er risiko for optrapning  

 af forældrenes konflikt.
 Hvis der i en samværsresolution er indsat  

 vilkår, der gør tvangsfuldbyrdelse vanskelig, bør  

 statsamtet - når der opstår problemer med gennemførelsen  

 af samværet - vejlede den samværsberettigede om muligheden for at  

 ændre samværet eller vilkårene herfor.
 Er der fælles forældremyndighed, skal det i  

 resolutionen anføres: "Barnet kan kræves tilbage ved  

 fogedrettens hjælp efter udøvelsen af samvær." Der  

 henvises til forældremyndighedsbekendtgørelsens § 29.
Bilag 1 Behandlingen af klager over psykiatere og psykologer 1. Klager over psykiatere.
 En psykiater er uddannet læge, og klager indgives  

 til Sundhedsvæsenets Patientklagenævnet.
 Klager til Patientklagenævnet skal indgives senest 2  

 år efter at det, som man vil klage over, er foregået.
 2. Klager over psykologer.
 Hvis en part ønsker at klage over en psykolog, der  

 har foretaget en børnesagkyndig undersøgelse, afhænger  

 det først og fremmest af psykologens ansættelsessted, hvilken  

 klageinstans, der er den rette:
 Psykologer ansat i sundhedssektoren:
 Klageinstans: Ansættelsesstedet,  

 Patientklagenævnet eller embedslægen.
 Psykologer tilknyttet Sygesikringsordningen:
 Klageinstans: Sygesikringskontoret i amtet eller  

 Patientklagenævnet.
 Psykologer ansat hos en anden offentlig  

 myndighed:
 Klageinstans: Ansættelsesstedet eller  

 Psykolognævnet.
 Psykologer, der er privatansatte:
 Klageinstans: Ansættelsesstedet eller  

 Psykolognævnet.
 Psykologer, der er selvstændige:
 Klageinstans: Psykolognævnet.
 Psykolognævnet kan alene anvendes, hvis psykologen  

 er autoriseret.
 Er der tvivl om, hvor psykologen er ansat, kan dette  

 oplyses hos Dansk Psykolog Forening.
Ud over den offentlige klageadgang er der endvidere  

 mulighed for at klage til Dansk Psykolog Forenings Etiknævn.
Klager til  

 Etiknævnet forudsætter, at den indklagede psykolog er medlem af  

 Dansk Psykolog Forening.
 Yderligere oplysninger kan fås i Dansk Psykolog  

 Forenings pjece fra 1997 om klager over psykologer.
*** Adresser på de landsdækkende  

 klageinstanser:
Patientklagenævnet c/o Sundhedsministeriet Middelfartgade 5, 2100 København Ø.
Psykolognævnet c/o Socialministeriet Holmens Kanal 22, 1060 København K.
Etiknævnet c/o Dansk Psykolog Forening Stockholmsgade 27, 2100 København Ø.
