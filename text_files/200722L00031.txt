Fremsat den 5. december 2007 af skatteministeren (Kristian Jensen) Forslag til Lov om ændring af forskellige skattelove (Diverse EU-tilpasninger af skattelovgivningen m.v.) § 1 I lov om skattemæssige afskrivninger (afskrivningsloven), jf. lovbekendtgørelse nr. 1191 af 11. oktober 2007, foretages følgende ændringer:
 1. Efter § 40 C indsættes:
»§ 40 D.
En betalingsrettighed, mælkekvote eller leveringsrettighed for sukkerroer, der bliver omfattet af skattepligt her i landet, og som ikke i forvejen er omfattet af skattepligt her i landet, indgår på saldoen som nævnt i § 40 C med en anskaffelsessum, der opgøres til handelsværdien på tilflytningstidspunktet, jf. selskabsskattelovens § 4 A og kildeskattelovens § 9. Når en person eller et selskab m.v. efter bestemmelserne i en dobbeltbeskatningsoverenskomst indgået mellem Danmark og en fremmed stat, Færøerne eller Grønland bliver hjemmehørende i Danmark, sidestilles dette ved anvendelsen af reglen i 1. pkt. med indtræden af skattepligt her i landet.
Stk. 2. Hvis dansk beskatningsret for en skattepligtig omfattet af reglerne i § 40 C ophører af anden grund end den skattepligtiges død, finder § 40 C, stk. 11, tilsvarende anvendelse ved opgørelsen af den skattepligtige indkomst for det indkomstår, hvori dansk beskatningsret er ophørt, dog således at værdien ved skattepligtens ophør træder i stedet for afståelsessummen.
Når en person eller et selskab m.v. efter bestemmelserne i en dobbeltbeskatningsoverenskomst indgået mellem Danmark og en fremmed stat, Færøerne eller Grønland bliver hjemmehørende uden for Danmark, sidestilles dette ved anvendelse af reglen i 1. pkt. med ophør af skattepligt.
For selskaber m.v., der er skattepligtige efter selskabsskattelovens § 2, stk. 1, litra a, finder selskabsskattelovens § 7 tilsvarende anvendelse i den situation, hvor der indtræder skattepligt efter 1. pkt., fordi betalingsrettigheder, mælkekvoter eller leveringsrettigheder for sukkerroer, som indgår som en del af erhvervsvirksomheden med fast driftssted her i landet, ophører med at være en del af denne erhvervsvirksomhed, uden at erhvervsvirksomheden med fast driftssted i øvrigt ophører.
Stk. 3. Skat, der er betalt til fremmed stat, Færøerne eller Grønland af gevinst ved afståelse af betalingsrettigheder, mælkekvoter og leveringsrettigheder for sukkerroer, kan fradrages i den beregnede skat efter stk. 2, i det omfang den skattepligtige godtgør, at den betalte skat vedrører den gevinst, der er beskattet her i landet.
Fradragsbeløbet kan dog ikke overstige den beregnede danske skat af denne gevinst.
Hvis der er indgået en dobbeltbeskatningsoverenskomst med den fremmede stat, Færøerne eller Grønland, gives der dog ikke fradrag for et større skattebeløb end det, som denne stat, Færøerne eller Grønland efter overenskomsten har et ubetinget krav på at oppebære.
Stk. 4. Nedsættes skatten efter stk. 3, tilbagebetales eventuel for meget betalt skat efter anmodning med en rentegodtgørelse på 6 pct. årligt fra betalingstidspunktet.
Rentegodtgørelsen medregnes ikke ved opgørelsen af den skattepligtige indkomst.
Stk. 5. Personer kan efter reglerne i kildeskattelovens § 73 E få henstand med betaling af skatter beregnet efter stk. 2, 1. pkt., når betalingen skyldes ophør af skattepligt efter kildeskattelovens § 1, og med betaling af skatter beregnet efter stk. 2, 2. pkt.« 2. § 44, stk. 1, affattes således:
 »Reglerne i denne bestemmelse gælder for anskaffelse af afskrivningsberettigede aktiver, når udgiften helt eller delvist er betalt ved et eller flere af følgende tilskud m.v.:
 1) Finansieringstilskud, der er ydet til danske dagblade af Dagbladsnævnet.
2) Tilskud, der er ydet efter lov om strukturforanstaltninger vedrørende fiskerisektoren.
Det gælder dog ikke tilskud, der er ydet efter lovens bestemmelser om støtte til fiskerfartøjers endelige ophør i dansk erhvervsfiskeri.
3) Tilskud, der er ydet efter lov om udvikling af fiskeri- og akvakultursektoren.
Det gælder dog ikke tilskud, der er ydet efter lovens bestemmelser om støtte til fiskerfartøjers endelige ophør i dansk erhvervsfiskeri.
 4) Tilskud, der er ydet efter lov om statstilskud til energibesparelser m.v. i erhvervsvirk- somheder.
 5) Tilskud fra EU's strukturfonde under målet om regional konkurrenceevne og beskæftigelse og under målet om europæisk territorialt samarbejde samt tilhørende national medfinansiering.
 6) Mål 2-tilskud, der er ydet af EU's strukturfonde til områder i industriel tilbagegang, samt tilhørende nationale tilskud, der er ydet i henhold til lov om administration af tilskud fra Den Europæiske Regionalfond og tilhørende statslig medfinansiering.
 7) Interreg-tilskud, der er ydet af EU's strukturfonde til samarbejdsprojekter, der rækker over landegrænser, samt tilhørende nationale tilskud, der er ydet i henhold til lov om administration af tilskud fra Den Europæiske Regionalfond og tilhørende statslig medfinansiering.
 8) Tilskud, der er ydet efter lov om udvikling af landdistrikterne.
 9) Tilskud, der er ydet til forbedring af forarbejdningen og afsætningen af jordbrugs- og skovbrugsprodukter (strukturprojekter) efter lov om støtte til udvikling af landdistrikterne.
 10) Tilskud, der er ydet til fremme af tilpasningen og udviklingen af landdistrikterne (artikel 33-ordningen) efter lov om støtte til udvikling af landdistrikterne.
11) Tilskud, der er ydet i forbindelse med Fællesskabsinitiativet LEADER+ efter lov om støtte til udvikling af landdistrikterne.« § 2 I lov om den skattemæssige behandling af gevinst og tab ved afståelse af aktier m.v. (aktieavancebeskatningsloven), jf. lovbekendtgørelse nr. 1274 af 31. oktober 2007, foretages følgende ændringer:
1. I § 23, stk. 3, 1. pkt. ændres »stk. 4-7« til: »stk. 4-8« 2. I § 23 indsættes efter stk. 5 som nyt stykke:
»Stk. 6. Gevinst og tab opgøres for hver aktie eller bevis m.v. for sig, jf. § 5, hvis den skattepligtige i løbet af et investeringsselskabs indkomstår sælger investeringsforeningsbeviser, aktier m.v. i det pågældende selskab og har en beholdning af investeringsforeningsbeviser, aktier m.v. i samme selskab ved udgangen af det pågældende indkomstår.
Hvis der inden udgangen af indkomståret er sket ophør af skattepligt eller flytning af skattemæssigt hjemsted efter en dobbeltbeskatningsoverenskomst, hvor forholdet omfattes af § 38, stk. 1, er det en betingelse, at der er en beholdning af investeringsbeviser, aktier m.v. i det pågældende selskab på det tidligste af disse tidspunkter i stedet for ved udgangen af det pågældende indkomstår.
Aktier eller beviser m.v., der foreligger ved indkomstårets begyndelse, anses for anskaffet på dette tidspunkt til værdien på dette tidspunkt.
Aktier eller beviser m.v., der foreligger ved udgangen af indkomståret, anses for afstået på dette tidspunkt til værdien på dette tidspunkt.
Aktier eller beviser m.v., der foreligger ved ophør af skattepligt eller flytning forinden af skattemæssigt hjemsted efter en dobbeltbeskatningsoverenskomst, hvor forholdet omfattes af § 38, stk. 1, anses dog for afstået på det tidligste af disse tidspunkter til værdien på dette.« 3. I § 23, stk. 6, 1. pkt., der bliver stk. 7, 1. pkt. ændres »efter stk. 5« til: »efter stk. 5 og 6.« 4. I § 23, stk. 7, 1. pkt., der bliver stk. 8, 1. pkt. ændres »som om stk. 5 og 6« til »som om stk. 5  7« § 3 I lov om beskatning ved dødsfald (dødsboskatteloven), jf. lovbekendtgørelse nr. 908 af 28. august 2006, som ændret ved § 2 i lov nr. 1580 af 20. december 2006, lov nr. 348 af 18. april 2007, § 7 i lov nr. 516 af 6. juni 2007 og § 5 i lov nr. 540 af 6. juni 2007, foretages følgende ændring:
 1. I § 32, stk. 2, 1. pkt., ændres »Hvis bobeskatningsindkomsten overstiger« til: »Hvis bobeskatningsperiodens aktieindkomst overstiger«.
§ 4 I lov om beskatning af fortjeneste ved afståelse af fast ejendom (Ejendomsavancebeskatningsloven), jf. lovbekendtgørelse nr. 891 af 17. august 2006, foretages følgende ændring:
 1. I § 6 A, stk. 4, indsættes efter 2. pkt.:
»En skatteyder, der ønsker at genanbringe en fortjeneste i en ejendom i en fremmed stat, på Færøerne eller i Grønland, kan inden ophør af den fulde skattepligt efter kildeskattelovens § 1 begære reglen i stk. 1 anvendt på en erhvervet udenlandsk ejendom.
Begæringen skal være ledsaget af nødvendige oplysninger om de implicerede ejendomme, herunder et driftsbudget for den erhvervede ejendom.« § 5 I ejendomsværdiskatteloven, jf. lovbekendtgørelse nr. 1017 af 16. august 2007, som ændret ved § 11 i lov nr. 1587 af 20. december 2006, foretages følgende ændring:
 1. I § 10 udgår 2 steder »hvori der er indeholdt endelig udbytteskat,«.
§ 6 I lov om fusion, spaltning og tilførsel af aktiver m.v. (fusionsskatteloven), jf. lovbekendtgørelse nr. 1286 af 8. november 2007, foretages følgende ændring:
 1. I § 14 indsættes som nr. 10:
»10) Ved fusion af KommuneKredit, jf. selskabsskattelovens § 1, stk. 1, nr. 5 b, med et datterselskab omfattet af selskabsskattelovens § 1, stk. 1, nr. 1.« § 7 I kildeskatteloven, jf. lovbekendtgørelse nr. 1086 af 14. november 2005, som ændret bl.a. ved § 7 i lov nr. 1414 af 21. december 2005, § 9 i lov nr. 515 af 7. juni 2006 og senest ved § 7 i lov nr. 540 af 6. juni 2007, foretages følgende ændringer:
 1. § 2, stk. 5, affattes således:
»Stk. 5. Indkomstskatten i medfør af stk. 1, nr. 6, udgør 28 pct. af de samlede udbytter eller afståelsessummer.
Indkomstskatten udgør dog 15 pct. af udbytte eller afståelsessummer, hvis den kompetente myndighed i den stat, Grønland eller Færøerne, hvor personen er hjemmehørende, skal udveksle oplysninger med de danske myndigheder efter en dobbeltbeskatningsoverenskomst, en anden international overenskomst eller konvention eller en administrativt indgået aftale om bistand i skattesager.
Det er en betingelse for anvendelsen af 2. pkt., at personen ejer mindre end 10 pct. af aktiekapitalen i det udbyttegivende selskab.
Hvis personen er hjemmehørende i et land uden for EU, er det endvidere en betingelse, at den pågældende sammen med koncernforbundne parter, jf. ligningslovens § 2, ejer mindre end 10 pct. af aktiekapitalen i det udbyttegivende selskab. 2.  4. pkt. omfatter også personer, der efter en dobbeltbeskatningsoverenskomst er hjemmehørende i en fremmed stat, i Grønland eller på Færøerne.« 2. § 2, stk. 6, affattes således:
»Stk. 6. Indkomstskatten i medfør af stk. 1, nr. 8, udgør 25 pct. af royalty-beløbet.« 3. I § 48 B indsættes som stk. 2:
»Stk. 2. For personer, der er omfattet af stk. 1, og som også er omfattet af ligningslovens § 8 M, stk. 4, beregnes skatten som 30 pct. af bruttoindtægten beregnet efter stk. 1 med fradrag af de udenlandske obligatoriske sociale arbejdsgiverbidrag, som påhviler lønmodtageren.« 4. I § 65, stk. 3, indsættes efter 3. pkt.:
»1. og 2. pkt. gælder endvidere ikke udlodninger fra udloddende investeringsforeninger, jf. ligningslovens § 16 C, stk. 1, eller investeringsselskaber, jf. aktieavancebeskatningslovens § 19, til investeringsselskaber, som er omfattet af aktieavancebeskatningslovens § 19, hvis disse efter vedtægterne ikke kan investere i aktier eller andele i selskaber, hjemmehørende her i landet, bortset fra aktier i det administrationsselskab, som forestår foreningens eller selskabets administration.« 5. § 65, stk. 8, 1.  3. pkt., ophæves og i stedet indsættes:
»Der indeholdes 15 pct. i udbytteskat af udbytte af aktier eller andele, som betales til investeringsselskaber, jf. aktieavancebeskatningslovens § 19, der er hjemmehørende her i landet, og som ikke er investeringsforeninger.
Der indeholdes ikke udbytteskat af udlodninger fra udloddende investeringsforeninger, jf. ligningslovens § 16 C, stk. 1, eller investeringsselskaber, jf. aktieavancebeskatningslovens § 19, til investeringsselskaber, som omfattet af aktieavancebeskatningslovens § 19, hvis disse efter vedtægterne ikke kan investere i aktier eller andele i selskaber hjemmehørende her i landet, bortset fra aktier i det administrationsselskab, som forestår foreningens eller selskabets administration.
Der indeholdes 16,5 pct. i udbytteskat af udbytte af aktier eller andele, som betales til investeringsforeninger, der er omfattet af selskabsskattelovens § 1, stk. 1, nr. 5 a.
Der indeholdes 15 pct. i udbytteskat af udbytte af aktier eller andele, som betales til certifikatudstedende investeringsforeninger hjemmehørende her i landet, der ikke er omfattet af selskabsskattelovens § 1, stk. 1, nr. 5 a. 1., 3. og 4. pkt. gælder ikke udbytte fra obligationsbaserede foreninger, som nævnt i aktieavancebeskatningslovens § 22, stk. 2.« 6. I § 65 C, stk. 1,1. pkt., ændres »30 pct.« til »25 pct.« 7. I § 65 C, stk. 2, ændres »30 pct.« to steder til »25 pct.« 8. I § 65 D, stk. 1, 1. pkt., ændres »30 pct.« til »25 pct.« 9. I § 65 D, stk. 3, 1. pkt., ændres »30 pct.« til »25 pct.« 10. I § 73 E, stk. 1, 1. pkt., indsættes efter » § 6 B« : », afskrivningslovens § 40 D«.
§ 8 I konkursskatteloven, jf. lovbekendtgørelse nr. 1011 af 4. oktober 2006, som ændret ved § 4 i lov nr. 343 af 18. april 2007, foretages følgende ændring:
 1. § 4, stk. 3, ophæves.
§ 9 I lov om skattemæssig behandling af gevinst og tab på fordringer, gæld og finansielle kontrakter (kursgevinstloven), jf. lovbekendtgørelse nr. 978 af 28. september 2006, som ændret ved § 5 i lov nr. 343 af 18. april 2007, § 4 i lov nr. 344 af 18. april 2007 og § 11 i lov nr. 577 af 6. juni 2007, foretages følgende ændringer:
 1. § 30, stk. 1, nr. 1, affattes således:
»1) aftaler vedrørende fast ejendom, medmindre aftalens løbetid kan overskride 12 måneder og aftalens parter er personer som nævnt i boafgiftslovens § 22,« 2. I § 32 indsættes som stk. 4:
»Stk. 4. Yderligere tab vedrørende aftaler om fast ejendom, der ikke er fradraget efter stk. 2 og 3, kan fradrages i sælgerens afståelsessum henholdsvis tillægges køberens anskaffelsessum på den faste ejendom.
Tab kan ikke fremføres, hvis det er fradraget henholdsvis tillagt efter 1. pkt.« § 10 I lov om påligningen af indkomstskat til staten (ligningsloven), jf. lovbekendtgørelse nr. 1061 af 24. oktober 2006, som ændret bl.a. ved § 2 i lov nr. 405 af 8. maj 2006, § 6 i lov nr. 343 af 18. april 2007, § 5 i lov nr. 344 af 18. april og senest ved § 10 i lov nr. 576 af 6. juni 2007, foretages følgende ændringer:
 1. § 8, stk. 4, 2. pkt., ophæves.
 2. I § 8 A, stk. 1, 4. pkt., ændres », jf. § 8 Æ i skattekontrolloven« til: »i overensstemmelse med de regler, som er fastsat af skatteministeren i medfør af skattekontrollovens § 8 Æ, stk. 3«.
 3. § 8 A, stk. 2, ophæves og i stedet indsættes:
»Stk. 2. Fradragsretten efter stk. 1 er betinget af, at foreningen eller det religiøse samfund m.v. er godkendt her i landet eller i et andet EU/EØS-land, hvor det er hjemmehørende, for det kalenderår, hvori donationen gives, jf. stk. 3. Det skal af vedtægter, fundats eller lignende fremgå, at formålet er almenvelgørende, dvs. at midlerne alene kan anvendes til støtte for en videre kreds af personer, som er i økonomisk trang eller har vanskelige økonomiske forhold, eller til et formål, som ud fra en i befolkningen almindeligt herskende opfattelse kan karakteriseres som nyttigt, og som kommer en vis større kreds til gode, eller at der er tale om et trossamfund.
Det skal tilsvarende fremgå, at et likvidationsprovenu eller overskud ved opløsning skal tilfalde en anden velgørende forening m.v.
Stk. 3. Told- og skatteforvaltningen fastsætter nærmere regler om godkendelse af foreninger m.v., organisatoriske forhold og indsendelse af oplysninger om formue, indtægter, bidragydere, midlernes anvendelse m.v.
Told- og skatteforvaltningen offentliggør hvert år en liste over de organisationer, som opfylder betingelserne for at kunne modtage fradragsberettigede ydelser.
For at være berettiget hertil og blive optaget på listen, skal ansøgning m.v. herom for det pågældende og følgende kalenderår være modtaget hos told- og skatteforvaltningen senest den 1. oktober.« 4. I § 8 M indsættes som stk. 4 og 5:
»Stk. 4. Personer, som er omfattet af kildeskattelovens § 2, stk. 1, nr. 1 eller nr. 3, og som i medfør af De Europæiske Fællesskabers forordninger om social sikring for arbejdstagere, selvstændigt erhvervsdrivende og deres familier, der flytter inden for Det Europæiske Fællesskab, er undergivet udenlandsk social sikringslovgivning, kan fradrage udenlandske obligatoriske sociale arbejdsgiverbidrag ved opgørelsen af den skattepligtige indkomst for det indkomstår, som bidragene vedrører.
Det er en betingelse for fradrag, at der i medfør af De Europæiske Fællesskabers forordninger om social sikring er indgået aftale om, at de udenlandske arbejdsgiverbidrag påhviler lønmodtageren.
Stk. 5. Skatteministeren kan fastsætte bestemmelser om opkrævning og afregning af bidrag efter stk. 4.« 5. § 9 E ophæves.
 6. I § 12, stk. 1, ændres »stk. 2-6« til: »stk. 2-7«.
 7. I § 12, stk. 2, 5. pkt., ændres », jf. § 8 Æ i skattekontrolloven« til: »i overensstemmelse med de regler, som er fastsat af skatteministeren i medfør af skattekontrollovens § 8 Æ, stk. 3«.
 8. § 12, stk. 3, ophæves og i stedet indsættes:
»Stk. 3. Fradragsretten efter stk. 2 er betinget af, at foreningen eller det religiøse samfund m.v. er godkendt her i landet eller i et andet EU/EØS-land, hvor det er hjemmehørende.
Det skal af vedtægter, fundats eller lignende fremgå, at formålet er almenvelgørende eller almennyttigt, jf. § 8 A, stk. 2. Det skal tilsvarende fremgå, at et likvidationsprovenu eller overskud ved opløsning skal tilfalde en anden velgørende forening m.v.
Endvidere må midlerne kun anvendes til humanitære formål, til forskning, til beskyttelse af naturmiljøet eller til et trossamfund.
Stk. 4. Told- og skatteforvaltningen fastsætter nærmere regler om godkendelse af foreninger m.v., organisatoriske forhold og indsendelse af oplysninger om formue, indtægter, bidragydere, midlernes anvendelse m.v.
Told- og skatteforvaltningen offentliggør hvert år en liste over de organisationer, som opfylder betingelserne for at kunne modtage fradragsberettigede ydelser.
For at være berettiget hertil og blive optaget på listen, skal ansøgning m.v. herom for det pågældende og følgende kalenderår være modtaget hos told- og skatteforvaltningen senest den 1. oktober.« 9. I § 12, stk. 5, 1. pkt., der bliver stk. 6, 1. pkt., ændres »stk. 4« til: »stk. 5«.
 10. I § 12, stk. 6, 1. pkt., der bliver stk. 7, 1. pkt. ændres »stk. 5« til: »stk. 6« og »stk. 4« til: »stk. 5«.
 11. I § 16 A, stk. 1, 6. pkt., ændres » omfattet af aktieavancebeskatningslovens § 21« til: », der har valgt beskatning efter aktieavancebeskatningslovens § 21, stk. 2,«.
 12. § 16 B, stk. 3, 2. pkt., affattes således:
13. I § 16 C, stk. 3, nr. 9, ændres »omfattet af § 4 a, stk. 1, nr. 1 eller 2, uden at være omfattet af § 4 a, stk. 2.« til: »omfattet af personskattelovens § 4 a, stk. 1, nr. 1 eller 2, uden at være omfattet af personskattelovens § 4 a, stk. 2.« § 11 I lov om indkomstskat for personer m.v. (personskatteloven), jf. lovbekendtgørelse nr. 959 af 19. september 2006, som ændret senest ved § 9 i lov nr. 540 af 6. juni 2007, foretages følgende ændringer:
 1. I § 4, stk. 3, 1. pkt., ændres »fordringer« til: »fordringer eller finansielle kontrakter«.
 2. § 4 a, stk. 4, ophæves.
§ 12 I lov om indkomstbeskatning af aktieselskaber m.v.(Selskabsskatteloven), jf. lovbekendtgørelse nr. 1037 af 24. august 2007, som ændret ved § 2 i lov nr. 513 af 7. juni 2006, foretages følgende ændringer:
 1. § 2, stk. 2, 2.  5. pkt., ophæves og i stedet indsættes:
»Indkomstskatten i medfør af stk. 1, litra c, udgør 28 pct. af de samlede udbytter eller afståelsessummer.
Indkomstskatten udgør dog 15 pct. af udbytter eller afståelsessummer, hvis den kompetente myndighed i den stat, Grønland eller Færøerne, hvor selskabet m.v. er hjemmehørende, skal udveksle oplysninger med de danske myndigheder efter en dobbeltbeskatningsoverenskomst, en anden international overenskomst eller konvention eller en administrativt indgået aftale om bistand i skattesager.
Skattepligten er endeligt opfyldt ved den i henhold til kildeskattelovens § 65 foretagne indeholdelse af udbytteskat eller den skat, der skal betales i henhold til kildeskattelovens § 65 A, stk. 1. Det er en betingelse for anvendelsen af 2. pkt., at selskabet m.v. ejer mindre end 10 pct. af aktiekapitalen i det udbyttegivende selskab.
Hvis selskabet m.v. er hjemmehørende i et land uden for EU, er det endvidere en betingelse, at det sammen med koncernforbundne parter, jf. ligningslovens § 2, ejer mindre end 10 pct. af aktiekapitalen i det udbyttegivende selskab. 2.  5. pkt. omfatter også selskaber, der er hjemmehørende i en fremmed stat, i Grønland eller på Færøerne efter en dobbeltbeskatningsoverenskomst.
Indkomstskatten i medfør af stk. 1, litra d og h, udgør 25 pct. af renterne og afståelsessummerne.
Skattepligten er endeligt opfyldt ved den i henhold til kildeskattelovens § 65 D foretagne indeholdelse af renteskat.
Skattepligten i medfør af stk. 1, litra e, er endeligt opfyldt ved den skat, der er betalt i henhold til kildeskattelovens § 65 B.
Indkomstskatten i henhold til stk. 1, litra g), udgør 25 pct. af royalty-beløbet.
Skattepligten er endeligt opfyldt ved den i henhold til kildeskattelovens § 65 C foretagne indeholdelse af royaltyskat.« 2. § 3, stk. 1, nr. 19, 2. og 3. pkt., ophæves og i stedet indsættes:
»Udbytte omfattet af ligningslovens § 16 A, stk. 1, som et selskab, der er omfattet af 1. pkt., modtager fra et selskab, der er hjemmehørende her i landet, beskattes dog med 15 pct. 2. pkt. omfatter ikke udbytte, som modtages fra et selskab, der er omfattet af aktieavancebeskatningslovens § 22, stk. 2, og udbytte, som modtages fra en udloddende investeringsforening, jf. ligningslovens § 16 C, stk. 1, eller et andet investeringsselskab, jf. 1. pkt., hvis disse efter vedtægterne ikke kan investere i aktier eller andele i selskaber, der er hjemmehørende her i landet.
Afståelsessummer, omfattet af ligningslovens § 16 B, stk. 1, ved afståelse af aktier eller andele i et selskab, beskattes med 15 pct. 4. pkt. omfatter ikke afståelsessummer ved afståelse af aktier eller andele i et selskab, der er omfattet af aktieavancebeskatningslovens § 22, stk. 2, og afståelsessummer ved afståelse af aktier eller andele i et selskab, som efter vedtægterne ikke kan investere i aktier eller andele i andre selskaber, der er hjemmehørende her i landet.
Uanset 3. og 5. pkt. må investeringsforeningen, investeringsselskabet eller selskabet eje aktier i det administrationsselskab, som forestår foreningens eller selskabets administration.« 3. I § 11 B, stk. 6, nr. 5, 2. pkt., ændres »erhvervede« til: »erhvervende«.
 4. I § 11 B, stk. 6, nr. 7, ændres »udbyggepræferenceaktier« til: »udbyttepræferenceaktier«.
 5. I § 31 C indsættes som stk. 8:
»Stk. 8. Et selskab, der tages under konkursbehandling, skal holdes ude af sambeskatningen fra og med det indkomstår, hvori konkursdekretet afsiges.
Ved ophøret af sambeskatningen finder § 31 A, stk. 10, anvendelse.« § 13 I skattekontrolloven, jf. lovbekendtgørelse nr. 1126 af 24. november 2005, som ændret bl.a. ved § 18 i lov nr. 1414 af 21. december 2005, § 2 i lov nr. 1582 af 20. december 2006 og senest ved § 10 i lov nr. 540 af 6. juni 2007, foretages følgende ændring:
 1. I § 8 Æ, stk. 1, 1. pkt., ændres »§ 12, stk. 1-3,« til: »§ 12, stk. 1-4,«.
§ 14 I lov om vurdering af landets faste ejendomme, jf. lovbekendtgørelse nr. 740 af 3. september 2002, som ændret senest ved § 4 i lov nr. 106 af 7. februar 2007, foretages følgende ændring:
 1. § 33, stk. 2, affattes således:
»Told- og skatteforvaltningen foretager de fordelinger af ejendomsværdi, grundværdi og eventuelt fradrag i grundværdien for forbedringer, som i øvrigt er fornødne til gennemførelsen af bestemmelser i loven om beskatning til kommunerne af faste ejendomme, loven om lån til betaling af ejendomsskatter og boafgiftsloven.« § 15 Stk. 1. Loven træder i kraft dagen efter bekendtgørelsen i Lovtidende.
 Stk. 2. § 10, nr. 12, har virkning for afståelse af aktier m.v., der er omfattet af aktieavancebeskatningslovens § 19, som finder sted den 1. januar 2007 eller senere.
 Stk. 3. § 1 nr. 1, § 4, og § 7, nr. 10, har virkning fra og med den 5. december 2007.
 Stk. 4. § 8 og § 12, nr. 5, har virkning for sambeskattede selskaber, hvor konkursdekretet er afsagt den 5. december 2007 eller senere.
 Stk. 5. § 2, § 5, § 7, nr. 3, § 10, nr. 2-4 og 6-10 samt § 13, nr. 1, har virkning fra og med indkomståret 2008. En samlet gevinst eller tab efter aktieavancebeskatningslovens § 23, stk. 5, der skal deles mellem indkomståret 2007 og indkomståret 2008, medtages i 2008 med det beløb, der ikke er medtaget i 2007.
 Stk. 6. § 10, nr. 1 og 5 og § 11, nr. 1, har virkning fra og med indkomståret 2009.
 Stk. 7. § 6 har virkning for fusion med fusionsdato den 1. april 2008 eller senere.
 Stk. 8. § 7, nr. 1-2 og 4-9, § 11, nr. 2 og § 12, nr. 1 og 2, har virkning for udlodninger og udbetalinger, der foretages den 1. april 2008 eller senere.
 Stk. 9. § 9 har virkning for aftaler, der indgås den 5. december 2007 eller senere.
Bemærkninger til lovforslaget Almindelige bemærkninger 1. Indledning Forslaget er en genfremsættelse af l 20 fra 1. samling af folketingsåret 2007-2008. Dog er forslaget fra L 20 om sondringen mellem børsnoterede og unoterede aktier ikke medtaget.
Det samme gælder L 20´s forslag om ophævelsen af den ekstraordinære adgang til genoptagelse af landsskatteretskendelser.
Følgende forslag er ikke genfremsættelse fra L 20: Detailregler for delsalg af lagerbeskattede aktier og investeringsbeviser mv. i skattefri investeringsselskaber.
Lagerbeskatning af køberetter mellem familiemedlemmer til fast ejendom.
Lovforslaget har til formål at justere en række skatteregler for at sikre, at de er i overensstemmelse med EU-retten.
Endvidere indeholder lovforslaget en række elementer, som har til formål at opnå en mere hensigtsmæssig indretning af skattereglerne.
 Lovforslaget indeholder følgende elementer:
1.1. EU-tilpasninger Udviklingen inden for EU-retten indebærer, at bl.a. skattelovgivningen fra tid til anden må justeres for at sikre, at der ikke er uoverensstemmelser mellem EU-retten og den nationale ret.
Lovforslaget indeholder tilpasninger indenfor 5 områder, hvor det vurderes, at det vil være nødvendigt at sikre, at der er overensstemmelse.
En sådan overensstemmelse vil generelt være udtryk for en forbedring til gavn for skatteyderne.
 Det drejer sig om følgende lovændringer:
 Ophævelse af to bestemmelser i ligningsloven med henblik på at bringe disse i overensstemmelse med EU's statsstøtteregler.
Det drejer sig om en bestemmelse om, at virksomhederne har fradragsret for visse udgifter til repræsentation i eksportøjemed over for udenlandske forretningsforbindelser.
Normalt kan kun 25 pct. af sådanne udgifter fratrækkes.
Det drejer sig endvidere om en bestemmelse, hvorefter eksportmedarbejdere har et særligt fradrag i forbindelse med rejse og ophold i udlandet.
 Velgørende foreninger m.v., som er godkendte i andre EU/EØS lande, skal kunne modtage gaver og løbende ydelser efter de regler, der gælder for danske velgørende foreninger m.v.
Det betyder, at donationer til sådanne foreninger vil være fradragsberettiget på de betingelser og inden for de grænser, der følger af ligningslovens § 8 A og § 12. Det vurderes som tvivlsomt, om de nuværende regler er i overensstemmelse med EU-rettens regler om kapitalens frie bevægelighed.
Efter de nuværende regler kan en dansk skatteyder kun få et ligningsmæssigt fradrag, hvis gaven gives til en forening, som er etableret her i landet.
 Ophævelse af betingelsen i ejendomsværdiskatteloven om, at der ved beregningen af nedslaget for pensionister alene ses bort fra udbytteindkomst, hvor der er indeholdt endelig udbytteskat.
Efter forslaget vil der skulle ses bort fra udbytteindkomst, uanset om der er indeholdt endelig udbytteskat eller ej.
Formålet er at sikre, at reglerne er i overensstemmelse med EU-rettens regler om kapitalens frie bevægelighed.
  Nedsættelse af beskatningen af udbytte-, rente- og royalty-betalinger til modtagere i udlandet, så beskatningen ikke er højere, end hvis betalingen var til en modtager her i landet, hvorved overholdelsen af EU-retten sikres.
1.2. Diverse ændringer Der er tale om følgende lovændringer:
 Fire justeringer i reglerne for investeringsselskaber og -foreninger.
For det første ophæves en 15 pct. beskatning, når skattefri danske investeringsselskaber modtager udlodninger, som hidrører fra investeringer i udenlandske aktier, idet 15 pct. skatten skal imødegå spekulation ved investering i danske aktier via skattefri investeringsselskaber.
Samtidig udvides 15 pct. beskatningen til også at omfatte afståelsessummer, som et investeringsselskab opnår ved afståelse af aktier i et selskab, som investerer i danske aktier.
For det andet justeres reglerne for fordeling af udlodninger fra investeringsforeninger i aktieindkomst og anden indkomst, idet de gældende regler kan medføre, at aktieafkast beskattes højere som kapitalindkomst.
For det tredje afskaffes et overflødigt krav om dispensation, når aktier i et investeringsaktieselskab sælges tilbage til selskabet selv.
For det fjerde fastlægges nogle detailregler for delsalg af lagerbeskattede aktier og investeringsbeviser mv. i skattefri investeringsselskaber.
Forslaget ændrer ikke på opgørelsen af den samlede avance vedrørende solgte og beholdte beviser, ligesom det heller ikke ændrer på, at den skal fordeles mellem to år.
Forslaget fastlægger alene fordelingsnormen.
  Der indføres fraflytterbeskatning af betalingsrettigheder m.v., så det imødegås, at dansk beskatning af betalingsrettigheder, mælkekvoter og leveringsrettigheder for sukkerroer kan undgås ved flytning fra Danmark til udlandet.
  Sambeskatningsreglerne i forbindelse med konkurs ændres, så sambeskatningen ophører, uanset hvilket lands konkursregler, der anvendes.
  Fusionsskatteloven ændres, så KommuneKredit kan fusionere skattefrit med et datterselskab.
 Der indføres en regel om, at en udenlandsk lønmodtager, som er socialt sikret i en anden EU/EØS-medlemsstat, kan få fradrag for udenlandske arbejdsgiverafgifter ved dansk beskatning.
Reglen skal f.eks. medføre, at en lønmodtager, der bor i Sverige og har hovedbeskæftigelse i Danmark og bibeskæftigelse i Sverige, kan få fradrag for svenske arbejdsgiverafgifter ved dansk beskatning.
Det er en betingelse, at lønmodtageren i overensstemmelse med EUs socialforordning har indgået en aftale om, at den pågældende overtager den danske arbejdsgivers pligt til at svare svenske arbejdsgiverafgifter.
 Ejendomsavancebeskatningsloven justeres vedr. genanbringelse ved salg af en ejendom og køb af en anden.
 I afskrivningsloven foretages en række konsekvensrettelser som følge af ændring og ophævelse af tilskudsordninger.
Der indføres lagerbeskatning mellem familiemedlemmer af køberetter til fast ejendom 2. EU-tilpasninger 2.1 Udenlandsk repræsentation og eksportmedarbejdere 2.1.1. Gældende regler Efter de gældende regler har virksomhederne fuldt fradrag for repræsentationsudgifter til udenlandske forretningsforbindelsers rejse og ophold, når udgifterne afholdes med det formål at opnå salg af varer eller tjenesteydelser til udlandet.
I andre tilfælde gives der kun fradrag for 25 pct. af de afholdte repræsentationsudgifter.
Disse bestemmelser går tilbage til 1986. Indtil dette tidspunkt var det hovedregelen, at der var fuld fradragsret for alle repræsentationsudgifter.
Fra 1986 ændredes reglerne, således at hovedregelen nu går ud på, at fradragsretten nedsættes til 25 %. Udgifter til udenlandske forretningsforbindelsers rejse og ophold blev dog friholdt fra begrænsningen, når formålet var at opnå et øget salg af varer og tjenesteydelser til udlandet.
Der anføres bl.a. følgende i bemærkningerne: »Formålet skal være at opnå salg af varer og tjenesteydelser til udlandet.
Repræsentationsudgifter, som en dansk importør afholder overfor en udenlandsk sælger, er således ikke omfattet af ændringsforslaget.«.
Eksportmedarbejdere kan efter de gældende regler foretage et særligt fradrag, når den pågældende i løbet af et indkomstår enten har haft to måneders uafbrudt ophold i udlandet, eller har haft ophold i udlandet, der i løbet af indkomståret sammenlagt har omfattet mindst 100 døgn.
Eksportmedarbejderen har desuden mulighed for at modtage skattefri rejsegodtgørelse fra arbejdsgiveren efter de almindelige regler.
Ved en eksportmedarbejder forstås en lønmodtager, som for en dansk virksomhed udfører arbejde i udlandet med henblik på at opnå salg til udlandet af arbejdsgiverens varer eller tjenesteydelser eller at opfylde sådanne aftaler.
Fradraget fastsættes af Skatterådet og udgør 55 kr. pr. påbegyndt døgn ved arbejde i Vesteuropa og 140 kr. pr. påbegyndt døgn ved arbejde uden for Vesteuropa.
Fradrages medregnes i de udgifter, der kun kan fratrækkes i det omfang, at de overstiger et beløb på 5.200 kr. (2007-niveau).
 Eksportmedarbejderfradraget blev indført med virkning fra og med indkomståret 1988.
2.1.2. Lovforslaget Formålet med de foreslåede ændringer er at sikre, at de danske regler på disse områder er i overensstemmelse med EU-retten.
Forslaget går ud på at ophæve den fulde fradragsret for den skattepligtiges udgifter til udenlandske forretningsforbindelsers rejse og ophold.
I stedet foreslås det, at udgifterne omfattes af hovedreglerne på området, der går ud på, at udgifter til repræsentation i al almindelighed kun kan fradrages med et beløb svarende til 25 % af de afholdte udgifter.
Desuden foreslås det at afskaffe det særlige fradrag til eksportmedarbejdere.
2.1.3. Forholdet til EU retten Kommissionen har truffet beslutning om statsstøtte vedrørende de italienske skatteregler.
Den blev offentliggjort den 31. december 2005 (Celex nr. 32005D0919).
Afgørelsen vedrørte italienske regler.
De almindelige italienske regler gik ud på, at der kun var begrænset fradragsret for udgifter til repræsentation.
De kunne fradrages med en tredjedel.
Den almindelige regel blev imidlertid fraveget ved en midlertidig lov af et års gyldighed.
Fravigelsen gjaldt udgifter til deltagelse i messer i udlandet.
Disse udgifter kunne fradrages fuldt ud.
Kommissionen statuerede ulovlig statsstøtte.
I pkt. 25 i Kommissionens afgørelse anføres, at det ekstra fradrag er statsstøtte »da det kun gælder for virksomheder, der udøver eksportaktiviteter«.
En skatteregel, der giver en fordel for modtageren, er efter EU-reglerne (traktatens art. 87) statsstøtte, hvis den 1) begunstiger visse produktioner eller virksomheder og 2) er en særregel, der bryder med skattesystemets almindelige principper, og 3) fordrejer eller truer med at fordreje konkurrencen og påvirker samhandelen mellem medlemslandene.
Den ovennævnte afgørelse om statsstøtte bekræfter, at regler, der udelukkende begunstiger eksportaktiviteter, begunstiger visse produktioner eller virksomheder, således som dette udtryk skal forstås i traktaten.
Derfor foreslår regeringen at ophæve den danske særregel om repræsentation.
Indirekte støtte er også omfattet af traktaten.
Eksportmedarbejderfradraget må således opfattes som støtte til de virksomheder, hvori de pågældende er ansatte.
Det foreslås derfor også ophævet.
Det må anses for usandsynligt, at støtten i de to bestemmelser vil kunne godkendes af Kommissionen som lovlig statsstøtte.
Det hænger sammen med, at man i de standardfritagelser fra statsstøttereglerne, som Kommissionen udsteder (den såkaldte de minimis regel og de såkaldte gruppefritagelser), typisk holder støtte til eksportrelaterede aktiviteter udenfor fritagelserne.
2.2. Gaver til velgørende foreninger m.v. i EU/EØF 2.2.1. Gældende regler Efter gældende regler er der ikke skattefradrag for donationer til udenlandske velgørende foreninger m.v., men kun for donationer til danske foreninger.
Efter ligningslovens § 8 A er der for gaver et ligningsmæssigt fradrag (skatteværdi ca. 33 pct.) på op til 13.700 kr. i 2007. De første 500 kr., der gives, er ikke fradragsberettiget.
Endvidere skal gaven til den enkelte forening være på mindst 500 kr. for at kunne fradrages.
Efter ligningslovens § 12 er der for løbende ydelser et ligningsmæssigt fradrag på op til 15.000 kr. eller 15 pct. af indkomsten.
Løbende ydelser er i modsætning til gaver et bidrag, som den pågældende har bundet sig til i mindst 10 år.
Foreningerne m.v. skal være godkendte hos SKAT og løbende opfylde en række betingelser om antal medlemmer og gavegivere, midlernes anvendelse osv.
Disse regler er i dag beskrevet i ligningsvejledningen.
Efter skattekontrollovens § 8 Æ skal foreninger, stiftelser, institutioner m.v., som er nævnt i ligningslovens § 8 A og § 12, stk. 1-3, endvidere til brug for skatteligningen hvert år indberette til SKAT, hvilke indbetalinger de har modtaget det foregående kalenderår.
Den enkelte yder af indbetalinger til foreningerne kan inden kalenderårets udgang dog pålægge foreningen ikke at foretage indberetning.
Indberetning om donationer fra og med indkomståret 2008 sker første gang den 20. januar 2009.
Efter skattekontrollovens § 8 Æ, stk. 3, har ministeren adgang til at fastsætte nærmere regler om indberetningen.
Denne bemyndigelse er udnyttet i bekendtgørelse nr. 421 af 2. maj 2007 om indberetningspligter m.v. efter skattekontrolloven (indberetningsbekendtgørelsen).
2.2.2. Lovforslaget For velgørende foreninger m.v. foreslås det at udvide modtagerkredsen med foreninger i andre EU/EØS-lande.
Det er en forudsætning, at disse er godkendte i deres hjemland og således kan dokumentere, at de har status af en velgørende forening m.v.
Herved bringes forslaget i overensstemmelse med Stauffer-dommen citeret nedenfor.
Formålet er at sikre, at reglerne fremover er i overensstemmelse med EU-rettens regler om kapitalens frie bevægelighed.
Samtidig er det foreslået, at told- og skatteforvaltningen får bemyndigelse til at fastsætte nærmere regler for godkendelse m.v. og indsendelse af årlige oplysninger.
Disse regler fremgår i dag af ligningsvejledningen, men vil fremover blive fastsat i bekendtgørelsesform.
Reglerne forventes i det store og hele videreført med de justeringer, der følger af udvidelsen.
For at blive optaget på listen over godkendte foreninger m.v., som årligt offentliggøres af SKAT, skal de udenlandske organisationer opfylde de samme objektive regler som danske foreninger.
De skal således også, evt. elektronisk, indsende årlige oplysninger vedrørende deres forhold.
Svarende til hvad der fra 2008 gælder for donationer til danske foreninger foreslås det endvidere, at fradragsretten for donationerne betinges af, at SKAT modtager indberetning fra den pågældende forening i overensstemmelse med de regler, som er fastsat af skatteministeren i medfør af skattekontrollovens § 8 Æ, stk. 3. Hensigten med disse regler er at sikre, at skatteyderen automatisk får de fradrag, han har ret til i overensstemmelse med målsætningen om det selvangivelsesløse samfund.
Denne ordning er således til gavn for de borgere, som ønsker at bidrage til velgørende formål.
Virkningen af, at foreningen ikke indberetter behørigt, dvs. følger de regler, som skatteministeren har fastsat i indberetningsbekendtgørelsen, er, at gaveyder ikke opnår fradrag for sine gaveydelser.
Tilsvarende virkning vil indtræde for en gaveyder, hvis en dansk, almenvelgørende forening undlader at indberette, herunder fordi den pågældende gaveyder ønsker at være anonym.
 Endelig indeholder lovforslaget en konsekvensændring af skattekontrolloven som følge af , at den gældende bestemmelse i ligningslovens § 12, stk. 3, ophæves og erstattes af et nyt stk. 3 og 4.
2.2.3. Forholdet til EU-retten I en sag ved EF-domstolen (Sag nr.
C-386/04, Stauffer) blev det i 2006 slået fast, at EU-traktatens bestemmelser om frie kapitalbevægelser også gælder for velgørende foreninger.
Som følge deraf kunne et medlemsland ikke beskatte indtægter fra dette medlemsland til en velgørende forening i et andet medlemsland anderledes end indtægter til en velgørende forening i det samme medlemsland.
Afgørelsen underbygger, at et skattefradrag, som gives til en skatteyder med henblik på støtte til nogle velgørende formål, fremover skal kunne ydes, uanset hvor i EU modtageren  dvs. den pågældende forening - er hjemmehørende.
Det forudsættes, at foreningen m.v. i øvrigt opfylder de betingelser, der er fastsat for at varetage formålene.
2.3. Indkomstregulering i ejendomsværdiskatteloven 2.3.1. Gældende regler Efter de gældende regler får personer, der er fyldt 65 år, et nedslag i ejendomsværdiskatten på 4 promille af ejendomsværdien, dog højst 6.000 for helårshuse og 2.000 kr. for sommerhuse.
Nedslaget er afhængigt af indkomsten og reduceres med 5 pct. af et indkomstgrundlag over 95.550 kr. for enlige og 147.000 kr. for ægtefæller (grundbeløb i 1987-niveau). Dette svarer til 164.600 kr. for enlige og 253.200 kr. for gifte pensionister i 2007-niveau.
Indkomstgrundlaget omfatter den personlige indkomst plus positiv kapitalindkomst plus positiv aktieindkomst.
Der ses bort fra aktieudbytte på op til 5.000 kr. for enlige og 10.000 kr. for ægtefæller, når der er indeholdt endelig udbytteskat af det pågældende udbytte.
Dette indebærer, at kun udbytter af danske aktier vil fragå i indkomstgrundlaget, hvorimod udbytter af udenlandske aktier ikke vil, da der ikke er indeholdt endelig udbytteskat af udenlandske udbytter.
2.3.2. Lovforslaget og forholdet til EU-retten Formålet med den foreslåede ændring er at sikre, at de danske regler på dette område er i overensstemmelse med EU-retten.
Efter de gældende regler er det som nævnt kun udbytter af danske aktier, der vil kunne fragå i indkomstgrundlaget.
Heri kan der ligge en forskelsbehandling.
Det foreslås derfor at fjerne bestemmelsen om, at der skal være indeholdt endelig udbytteskat.
Herefter vil der kunne ses bort fra udbytteindkomst på 5.000 hhv. 10.000 kr., uanset om udbyttet hidrører fra danske eller udenlandske aktier.
2.4. Nedsættelse af beskatningen af udbytte-, rente- og royaltybetalinger til modtagere i udlandet 2.4.1.Gældende regler I dag beskattes udbyttebetalinger fra et dansk selskab til en person eller et selskab i et andet land med 28 pct.
Beskatningen kan dog bortfalde efter EUs moder/datterselskabsdirektiv eller bortfalde/nedsættes efter en dobbeltbeskatningsoverenskomst.
Afhængigt af den enkelte overenskomst nedsættes skatten typisk til 15 pct., men satsen kan være højere.
Beskatningen af udbyttebetalinger til en udenlandsk modtager kan altså være højere end beskatningen på 15 pct. af udbyttebetalinger til et dansk pensionsinstitut.
I dag beskattes rentebetalinger her fra landet til et koncernforbundet selskab i et andet land med 30 pct.
Beskatningen kan dog bortfalde efter EUs rente/royaltydirektiv eller bortfalde/nedsættes efter en dobbeltbeskatningsoverenskomst.
Beskatningen af rentebetalinger til et udenlandsk selskab kan altså være højere end beskatningen på 25 pct. af rentebetalinger til et dansk selskab.
I dag beskattes royaltybetalinger her fra landet til en person eller et selskab i et andet land med 30 pct.
Beskatningen kan dog bortfalde efter EUs rente/royaltydirektiv eller bortfalde/nedsættes efter en dobbeltbeskatningsoverenskomst.
Beskatningen af royaltybetalinger til en udenlandsk modtager kan altså være højere end beskatningen på 25 pct. af royaltybetalinger til en dansk modtager.
2.4.2. Lovforslaget og forholdet til EU-retten Det foreslås at nedsætte skatten, således at de beskrevne forskelle i beskatningen ikke længere eksisterer i samme omfang, jf. nærmere nedenfor.
De foreslåede nedsættelser skal sikre, at de danske regler overholder EU-retten, men i praksis vil forslaget ikke have den store betydning som følge af de allerede eksisterende nedsættelser i de nævnte dobbeltbeskatningsoverenskomster mv., der også vil gælde, hvis forslaget bliver vedtaget.
2.4.2.1. Udbytte Kommissionen har stillet spørgsmål til en række EU-lande om beskatningen af udbytte, som selskaber i de pågældende lande udlodder til aktionærer i et andet land henholdsvis samme land.
Efter Kommissionen opfattelse er det i strid med EU-rettens grundlæggende friheder, at EU-lande har højere beskatning af udbytteudlodninger til modtagere i udlandet i forhold til beskatningen af udbytteudlodninger til modtagere i samme land.
 Kommissionen har således stillet spørgsmål til Danmark, om det er i strid med EU-traktatens artikel 56 om frie kapitalbevægelser, at beskatningen af udbytte, som et dansk selskab udlodder til et udenlandsk selskab, er højere end den beskatning på 15 pct., som gælder for udbyttebetalinger til danske pensionsinstitutter.
 EF-domstolen har allerede i en dom af 14. december 2006 (Denkavit C-170/05) lagt til grund, at EU-traktatens artikel 43 om den fri etableringsret medfører, at en medlemsstat ikke kan pålægge udbyttebetalinger fra et selskab i denne stat til en modtager i en anden medlemsstat en højere skat end udbyttebetalinger fra et selskab i denne stat til en modtager i samme stat.
 EU-traktatens artikel 56 om kapitalens fri bevægelighed forbyder alle restriktioner for kapitalbevægelser mellem medlemsstaterne indbyrdes og mellem medlemsstaterne og tredjelande.
For at sikre overensstemmelsen med EU-retten foreslås det at indføre en undtagelse til hovedreglen om 28 pct. skat af udbyttebetalinger til udenlandske selskaber, så skatten nedsættes til 15 pct.
Det foreslås, at nedsættelsen skal gælde tilsvarende for personer.
 Det foreslås dog, at nedsættelsen kun skal gælde for udbyttebetalinger til udenlandske personer og selskaber, der ejer mindre end 10 pct. af det udbyttegivende selskab.
 For så vidt angår kapitalbevægelser over for tredjelande vedr. bl.a. direkte investeringer, bestemmer EU-traktatens artikel 57, stk. 1, nemlig, at artikel 56 om kapitalens fri bevægelighed ikke berører anvendelsen over for tredjelande af restriktioner, der allerede eksisterede den 31. december 1993 i henhold til national lovgivning.
 Den nuværende højere beskatning af udbyttebetalinger til udenlandske modtagere i forhold til beskatningen af udbyttebetalinger til danske pensionsinstitutter var også gældende før 31. december 1993. Selv om reglerne pr. 31. december 1993 siden er ændret, er de nuværende skatteregler i det væsentlige identiske med de tidligere gældende.
 EF-domstolen har i en dom af 24. maj 2007 (Holböck - C-157/05) lagt til grund, at artikel 57, stk. 1, skal forstås således, at en bestemmelse, der i det væsentlige er identisk med den tidligere lovgivning, eller som alene lemper eller fjerner en hindring i den tidligere lovgivning for udøvelse af rettigheder og friheder, er omfattet af undtagelsen.
 I samme dom har EF-domstolen afgrænset begrebet »direkte investeringer« som betingelse for anvendelse af undtagelsen i artikel 57, stk. 1. Begrebet vedrører investeringer af enhver art foretaget af fysiske eller juridiske personer, som har til formål at etablere eller opretholde varige og direkte forbindelser mellem investoren og den virksomhed, for hvilken disse midler er bestemt med henblik på udøvelse af erhvervsvirksomhed.
 Grænsen på 10 pct. af kapital og stemmerettigheder er i overensstemmelse med definitionen af direkte investering i IMFs betalingsbalancemanual fra 1993 (Balance of Payments Manual (BPM5), som stadig er gældende.
Endvidere medfører EUs moder/datterselskabsdirektiv, at to selskaber kun er omfattet af direktivet, hvis det ene selskab ejer mindst 10 pct. af det andet.
For 2007 og 2008 er ejerandelen dog 15 pct.
Ved bedømmelsen af, om en udbyttemodtager, som er hjemmehørende i et EU-land, har under 10 pct. af kapitalen i det udbyttegivende selskab, skal der medregnes aktier i dette selskab, som er ejet af andre selskaber, der er koncernforbundet med udbyttemodtageren.
Det sker med henblik på at imødegå omgåelse af grænsen om 10 pct. ejerskab.
 For så vidt angår et udenlandsk selskab, som er hjemmehørende i en anden medlemsstat og ejer mindst 10 pct. af et dansk selskab (dog 15 pct. for 2008), skal Danmark undlade at beskatte udbyttet i overensstemmelse med EUs moder-/datterselskabsdirektiv.
 I andre tilfælde, hvor den udenlandske udbyttemodtager kontrollerer det danske selskab, beskattes udbyttet altså fortsat med 28 pct., men denne beskatning kan blive nedsat på grundlag af gensidighed efter en dobbeltbeskatningsoverenskomst mellem Danmark og det pågældende land.
 Det foreslås endeligt, at nedsættelsen skal være betinget af, at skattemyndighederne i det pågældende andet land skal udveksle oplysninger med de danske skattemyndigheder.
2.4.2.2. Royalties For at sikre overensstemmelsen med EU-retten foreslås det tilsvarende, at den nuværende beskatning på 30 pct. af royalties, der betales her fra landet til et selskab i et andet land, skal nedsættes til 25 pct., svarende til beskatningen af royalties, der modtages af et dansk selskab.
Af hensyn til et ønske om enkelthed foreslås det, at nedsættelsen også skal gælde for personer.
2.4.2.3. Renter På samme måde foreslås det, at den nuværende beskatning på 30 pct. af renter, som et dansk selskab betaler til et koncernforbundet selskab i et andet land, skal nedsættes til 25 pct.
3. Diverse ændringer 3.1. Ændring af reglerne for beskatning af investeringsselskaber og investeringsforeninger 3.1.1. Investeringsselskaber 3.1.2.1. Gældende regler Et investeringsselskab, som defineret i aktieavancebeskatningslovens § 19, beskattes ikke af dets indkomst.
Til gengæld beskattes selskabets ejere løbende af stigningen i værdien af aktierne eller andelene i selskabet.
Et investeringsselskab er dog omfattet af 15 pct. beskatning af udbytte fra danske selskaber.
Formålet med denne 15 pct. udbyttebeskatning er at imødegå skatteundgåelse.
Hvis en ejer af et investeringsselskab er hjemmehørende i en anden stat, som har en dobbeltbeskatningsoverenskomst med Danmark, forhindrer overenskomsten som hovedregel, at Danmark beskatter værdistigning af aktier. 15 pct. beskatningen skal hindre, at en udenlandsk ejer af et dansk selskab, som efter de almindelige regler er skattepligtig af udbytter fra dette selskab, kan omgå denne beskatning ved at opsamle udbytterne i et skattefrit investeringsselskab med efterfølgende salg af aktierne i investeringsselskabet og på denne måde opnå et afkast af danske aktier uden dansk beskatning.
 Formålet med 15 pct. beskatningen dækker altså ikke tilfælde, hvor et investeringsselskab modtager udbytte fra en investeringsforening eller et andet investeringsselskab, som ikke investerer i aktier i danske selskaber.
 På den anden side omfatter den gældende 15 pct. beskatning ikke afståelsessummer, som et investeringsselskab opnår ved afståelse af aktier i et selskab, uanset sådanne afståelsessummer sidestilles med udbytte.
3.1.2.2. Forslaget Det foreslås derfor at ophæve 15 pct. beskatningen af udbytter, som et investeringsselskab modtager fra en investeringsforening eller et investeringsselskab, som efter vedtægterne ikke kan investere i aktier eller andele i danske selskaber (bortset fra aktier i et administrationsselskab).
 Det foreslås endvidere at udvide 15 pct. beskatningen til at omfatte de afståelsessummer, der som nævnt sidestilles med udbytte, med mindre investeringsforeningen efter vedtægterne ikke kan investere i aktier eller andele i danske selskaber (bortset fra aktier i et administrationsselskab).
 Samtidig foreslås det at ændre kildeskattelovens § 65, stk. 8, om opkrævningen af 15 pct. skatten.
3.1.2. Investeringsforeninger Det foreslås at ophæve den ene af de to begrænsningsregler for opgørelse af aktieindkomst, der gælder for udlodninger fra udloddende investeringsforeninger.
3.1.2.1. Gældende regler Udlodninger fra udloddende investeringsforeninger beskattes efter et transparensprincip.
Det vil sige, at det afkast, der indgår i udlodningerne, beskattes på samme måde som ved direkte investering.
For personer betyder det, at udlodningen principielt skal opdeles i en kapitalindkomstbeskattet del, en skattefri del og en aktieindkomstbeskattet del.
Opdeling i en aktieindkomstbeskattet del er alene relevant, hvor investeringsforeningen investerer i aktier.
Udlodninger fra udloddende investeringsforeninger består af en minimumsudlodning og en eventuel frivillig udlodning.
Som udgangspunkt opgøres den aktieindkomstbeskattede del som forskellen mellem den skattepligtige del af de samlede udlodninger og den del af minimumsudlodningen, der beskattes som kapitalindkomst, jf. personskattelovens 4 a, stk. 1, nr. 3.
Den opgjorte aktieindkomst begrænses dog yderligere.
Efter personskattelovens § 4 a, stk. 4, kan den aktieindkomstbeskattede del af udlodningerne således maksimalt udgøre indkomstårets udbytter og nettogevinster ved salg af aktier i indkomståret (uanset aktiernes ejertid) eller nettotab ved salg af aktier i indkomståret (uanset aktiernes ejertid).
Eksempel Aktieudbytte: 70 kr.
 Gevinst mindre end 3 år: 75 kr.
 Tab mindre end 3 år: 80 kr.
 Minimumsudlodning: 70 + (75-80) = 70 kr. + 0 (da kun nettogevinst udloddes) = 70 kr.
Aktieindkomst efter personskattelovens § 4 a, stk. 1, nr. 3: 70 kr. (den skattepligtige del af de samlede udlodninger, da ingen kapitalindkomst del) Aktieindkomst som følge af personskattelovens § 4 a, stk. 4: 70 + (75-80) = 70  5 = 65 kr.
 Af minimumsudlodningen på 70 kr. beskattes 65 kr. som aktieindkomst og 5 kr. som kapitalindkomst.
3.1.2.2. Lovforslaget Det foreslås, at ophæve personskattelovens § 4 a, stk. 4, om, at den aktieindkomstbeskattede del af udlodningerne maksimalt kan udgøres af indkomstårets udbytter og nettogevinster ved salg af aktier i indkomståret (uanset aktiernes ejertid) eller nettotab ved salg af aktier i indkomståret (uanset aktiernes ejertid).
Samspillet mellem reglerne for hvad, der indgår i minimumsudlodningen, og den pågældende begrænsningsregel indebærer, at en del af minimumsudlodningen, som ud fra transparensprincippet burde blive beskattet som aktieindkomst, i stedet beskattes som kapitalindkomst.
Det skyldes, at det maksimale beløb, der kan henføres til aktieindkomst er identisk med det beløb, der vil blive beskattet som aktieindkomst ved en direkte investering, hvor alle aktietab indgår.
I minimumsudlodningen indgår derimod kun tab på aktier, der har være ejet i mindre end 3 år.
 For at sikre en bedre overensstemmelse med transparensprincippet foreslås begrænsningsreglen således ophævet.
En ophævelse betyder, at i det omfang investeringsforeningen måtte udlodde kontanter, så vil også denne del af udlodningen blive beskattet som aktieindkomst mod i dag som kapitalindkomst.
Det er dog vurderet at denne ændring er acceptabel.
For det første vil kontanterne helt eller delvist kunne hidrøre fra ikke geninvesterede aktiegevinster ved salg af aktier ejet i 3 år eller mere (egentlig aktieindkomst). For det andet har det formodningen i mod sig, at en investeringsforening skulle basere sig på en stor beholdning af kontanter, idet værdipapirer normalt vil give et større afkast.
3.1.3. Afskaffelse af dispensation ved tilbagesalg til et investeringsaktieselskab 3.1.3.1. Gældende regler Når aktier i et investeringsselskab, der er omfattet af aktieavancebeskatningslovens § 19, sælges tilbage til dette selskab, beskattes hele salgssummen.
Der kræves dispensation for, at tilbagesalget kun medfører beskatning af gevinsten efter de almindelige regler, der gælder for salg.
Der skal imidlertid gives dispensation, i det dette er nødvendigt for at undgå dobbeltbeskatning.
3.1.3.2. Lovforslaget Det foreslås derfor at afskaffe beskatningen af salgssummen ved tilbagesalg af aktier i et investeringsselskab, der er omfattet af aktieavancebeskatningslovens § 19, så salget medfører beskatning efter de almindelige regler, og så dispensation undgås.
 3.1.4. Delsalg af lagerbeskattede aktier og investeringsbeviser mv. i skattefri investeringsselskaber.
3.1.4.1. Gældende regler Det fremgår tydeligt af gældende regler, hvordan den samlede fortjeneste beregnes på aktier og beviser, der omfattes af aktieavancebeskatningslovens § 19. Den beregnes efter lagermetoden.
Det betyder, at der beregnes fortjeneste både på de solgte aktier eller beviser og på de bevarede aktier eller beviser.
Den samlede fortjeneste beregnes som forskellen mellem værdien af beviserne ved årets udgang og værdien ved årets begyndelse.
Ved salg i årets løb af alle beviserne eller af en del af beviserne træder salgsprisen i stedet for værdien ved årets udgang.
Ved køb i årets løb træder købsprisen i stedet for værdien ved årets begyndelse.
Endvidere fremgår det af de gældende regler, at den del af fortjenesten, der kan henføres til beviser, der er i behold ved årets udgang, indtægtsføres i det følgende år, mens den del, der kan henføres til beviser, der er afstået, indtægtsføres i samme år.
Gældende ret mangler imidlertid udtrykkelige regler for, hvordan den samlede fortjeneste fordeles mellem solgte beviser og beviser i behold.
3.1.4.2. Lovforslaget Forslaget ændrer ikke i det beløb, der samlet skal tages til indtægt.
Der sker ikke ændringer i det samlede beløb, der beregnes, uanset om det er alle beviserne eller kun en del af beviserne, der sælges.
Der sker heller ikke ændringer i reglerne om, at fortjeneste på afståede beviser medtages i samme år, mens fortjeneste på beholdte beviser medtages i det følgende år.
 Forslaget ændrer kun på de manglende regler for fordeling af avancen imellem solgte beviser og beviser i behold.
 Det sker ved at ændre beregningsmetoden, således at det samlede resultat stadig er det samme, men således at der sker en sikker fordeling af fortjenester mellem solgt og bevaret.
Det foreslås, at den del af årets fortjeneste, der bevis for bevis kan opgøres for de enkelte solgte beviser, henføres til de solgte beviser, mens den del af årets fortjeneste, der bevis for bevis kan opgøres for de enkelte beholdte beviser henføres til de beholdte beviser.
En opgørelse, der sker bevis for bevis, kaldes ofte i den skattefaglige litteratur for »aktie for aktie« metoden.
Ved opgørelsen lægges det endvidere til grund, at de først anskaffede beviser anses for de først afståede.
Forslaget gælder kun for fortjenesten fra selve salgsåret.
Der henvise herom til bemærkningerne til de enkelte bestemmelser Forslaget svarer til den vejledning, som InvesteringsForeningsRådet har givet sine medlemmer.
 3.2. Indførelse af fraflytterbeskatning af betalingsrettigheder m.v.
Der har vist sig at være en utilsigtet mulighed for at undgå dansk beskatning af betalingsrettigheder, mælkekvoter og leveringsrettigheder for sukkerroer ved flytning fra Danmark til udlandet.
Der er også behov for at indføre skatteregler om disse aktiver ved flytning fra udlandet til Danmark.
Derfor foreslås regler, som regulerer disse to situationer.
Der har hidtil ikke været regler herom på lovniveau.
Hvis forslaget om at sætte sådanne regler ind i loven gennemføres, vil det mindske risikoen for uensartet behandling af disse tre slags aktiver ved flytning til og fra Danmark.
3.3. Ændring af sambeskatningsregler i forbindelse med konkurs Formålet med forslaget er at sikre, at et udenlandsk selskab, der går konkurs, ikke kan medtages i en dansk international sambeskatning fra og med det indkomstår, hvori konkursdekretet afsiges.
Konkurskursskatteloven indeholder i § 4, stk. 3, en bestemmelse om, at sambeskatning efter selskabsskattelovens § 31 og § 31 A ophører fra og med det indkomstår, hvori konkursdekretet afsiges.
Konkursskatteloven finder imidlertid som udgangspunkt kun anvendelse i forbindelse med konkurs efter reglerne i konkursloven.
Derudover gælder konkursskattelovens regler i begrænset omfang - herunder reglen i § 4, stk. 3 - ved konkurser efter konkurslovgivningen i Norge, Sverige, Finland og Island, fordi disse konkurser er tillagt retsvirkning her i landet efter konkurslovens § 6.
Det er baggrunden for, at Landsskatteretten i et konkret tilfælde, jf.
SKM2007.419.LSR, tillod sambeskatning mellem et dansk moderselskab og et fransk datterselskab i det år, hvor det franske datterselskab gik konkurs.
Konkursdekret blev afsagt af en fransk ret og behandles efter franske konkursregler.
Den konkrete kendelse vedrørte sambeskatningsreglerne før ændringerne i 2005, hvor der bl.a. indførtes særlige regler for sambeskatning med udenlandske selskaber, jf. selskabsskattelovens § 31 A.
Situationen kan imidlertid også opstå i relation til de gældende regler om international sambeskatning.
Når konkursskattelovens § 4, stk. 3, kun gælder for konkurser, der behandles efter konkursreglerne i de nordiske lande, vil et selskab uden for Norden under dansk international sambeskatning ikke udgå af sambeskatningen fra begyndelsen af konkursåret.
Det er ikke hensigtsmæssigt, at muligheden for at opretholde den internationale sambeskatning er forskellig afhængig af, om konkursen behandles efter nordiske regler eller andre konkursregler.
Uhensigtsmæssigheden skyldes, at konkursskattelovens anvendelsesområde er begrænset.
Det foreslås derfor, at bestemmelsen i konkursskattelovens § 4, stk. 3, flyttes til sambeskatningsbestemmelserne i selskabsskatteloven.
Derved udvides bestemmelsens anvendelsesområde til også at omfatte konkurser, der ikke behandles efter nordiske konkursregler.
 Forslaget tydeliggør konsekvenserne af, at et sambeskattet selskab tages under konkursbehandling.
3.4. Ændring af fusionsskatteloven Fusionsskatteloven giver ikke mulighed for, at en fusion af KommuneKredit og et datterselskab kan gennemføres skattefrit.
Efter de gældende regler vil en sådan fusion derfor udløse beskatning af det indskydende datterselskab af blandt andet genvundne afskrivninger, goodwill og gevinst og tab efter kursgevinstloven.
 Ved lov nr. 383 af 3. maj 2006 om kreditforeningen af kommuner og regioner i Danmark blev det særlige privatretlige lovgrundlag for KommuneKredit moderniseret med henblik på at give et mere retvisende og detaljeret billede af foreningens virksomhed.
Det blev i den forbindelse blandt andet lovfæstet, at KommuneKredit kan udøve virksomhed gennem datterselskaber efter forudgående godkendelse fra tilsynsmyndigheden.
Der blev samtidig indført adgang til, at KommuneKredit kan fusionere med sådanne datterselskaber, ligeledes efter forudgående godkendelse fra tilsynsmyndigheden.
 Ved nærværende lovforslag etableres der mulighed for, at en fusion af KommuneKredit og et datterselskab, der beskattes efter selskabsskattelovens § 1, stk. 1, nr. 1, kan vælges gennemført som en skattefri fusion efter bestemmelserne i fusionsskattelovens kapitel 1.
3.5. Fradrag for lønmodtager, der bor i en anden EU/EØS-medlemsstat og har hovedbeskæftigelse i Danmark og bibeskæftigelse i udlandet Det foreslås at give udenlandske lønmodtagere, som er socialt sikret i en anden EU/EØS-medlemsstat og har arbejde i Danmark, adgang til fradrag i Danmark for udenlandske obligatoriske sociale arbejdsgiverbidrag.
Det vil være en betingelse, at der i medfør af EUs socialforordning er indgået en aftale om, at den danske arbejdsgivers pligt til at svare arbejdsgiverbidrag til lønmodtagerens hjemland er overtaget af lønmodtageren selv.
Efter de gældende EU-regler er en arbejdstager som udgangspunkt socialt sikret i den medlemsstat, hvor han arbejder.
Hvis en person arbejder både i den medlemsstat, hvor han bor, og i en anden medlemsstat, er han som udgangspunkt socialt sikret i den medlemsstat, hvor han bor.
Afhængigt af lovgivningen i den medlemsstat, hvor lønmodtageren er socialt sikret, skal såvel arbejdsgiver som lønmodtager betale sociale sikringsbidrag.
 De gældende regler har givet anledning til vanskeligheder i den situation, hvor en dansk arbejdsgiver ansætter en person, som har bopæl i Sverige og samtidig arbejder i Sverige for en svensk arbejdsgiver.
Dette skyldes grundlæggende strukturelle forskelle mellem Danmark og Sverige, hvad angår betaling af sociale bidrag.
For det første er vægtningen mellem skatter og sociale bidrag forskellig i de to lande.
I Danmark har vi en relativt høj personbeskatning, mens man i Sverige har en relativt lavere skat, men til gengæld nogle høje sociale bidrag.
Sverige pålægger arbejdsgiveren store sociale bidrag, som for 2007 udgør i alt 32,42 pct. (udenlandske arbejdsgivere betaler dog »kun« ca. 28 pct.).
En person, som har bopæl i Sverige, og som samtidig arbejder for en svensk arbejdsgiver i Sverige og en dansk arbejdsgiver i Danmark, er undergivet svensk social sikringslovgivning, og der skal betales de sociale bidrag efter svensk lovgivning.
En sådan person beskattes af sin danske lønindkomst i Danmark som begrænset skattepligtig.
Der skal efter de gældende regler ikke betales dansk arbejdsmarkedsbidrag, da den pågældende er socialt sikret i Sverige, men den danske arbejdsgiver skal til gengæld betale svenske arbejdsgiverafgifter på ca. 28 pct. af den udbetalte løn.
Det er ikke mindst i den aktuelle beskæftigelsessituation stærkt beklageligt, at der på denne måde lægges hindringer i vejen for, at danske arbejdsgivere kan ansætte svensk arbejdskraft på deltid.
Regeringen har drøftet mulige løsninger med den svenske regering, og der er enighed om, at problemet skal søges løst ved anvendelse af særlige undtagelsesbestemmelser i EU-lovgivningen om social sikring.
En af disse bestemmelser rummer mulighed for, at (dansk) arbejdsgiver og (svensk) arbejdstager kan aftale, at sidstnævnte opfylder de forpligtelser, der påhviler arbejdsgiveren vedr. betaling af sociale bidrag.
En sådan aftale vil ikke i sig selv stille den svenske lønmodtager ringere i forhold til tilsvarende beskæftigelse i Sverige.
Arbejdsgivernes samlede lønomkostninger på de to sider af Sundet er nogenlunde ens for sammenlignelig arbejdskraft, men den udbetalte løn i Sverige er rundt regnet 30 pct. lavere end i Danmark, nemlig et beløb svarende til de svenske arbejdsgiverafgifter.
En svensk lønmodtager, som indgår en sådan aftale med en dansk arbejdsgiver, vil hermed være stillet på nogenlunde samme måde, som hvis den pågældende havde haft tilsvarende beskæftigelse i Sverige.
 Det foreslås, at lønmodtageren får fradrag i Danmark for de obligatoriske udenlandske sociale (arbejdsgiver)bidrag, når der er indgået en aftale om, at arbejdstageren opfylder forpligtelserne.
 Bestemmelsen skal ikke alene gælde i relation til Sverige, men til alle EU/EØS-medlemsstater, hvor problemstillingen måtte være aktuel.
 For arbejdsudlejede personer, som er omfattet af bruttobeskatning på 30 pct., foreslås det, at de obligatoriske udenlandske bidrag fragår i grundlaget for beregningen af 30-pct.skatten.
 Det kan for fuldstændighedens skyld tilføjes, at arbejdsgiverens obligatoriske udenlandske sociale bidrag  som hidtil  ikke er skattepligtig indkomst for lønmodtageren i tilfælde, hvor der ikke indgås en aftale mellem arbejdsgiver og lønmodtager om, at lønmodtageren påtager sig arbejdsgiverens forpligtelser.
 Det skal også understreges, at lovforslaget alene vedrører de skattemæssige konsekvenser af, at der indgås aftale om betaling af sociale bidrag, som der er mulighed for efter EF-forordning nr. 574/72, artikel 109. Reglerne i EF-forordningerne om, hvor en person skal være social sikret, konsekvenser heraf for pligt til at betale bidrag og muligheden for at indgå aftale om betaling af bidrag, påvirkes ikke.
3.6. Justering af ejendomsavancebeskatningsloven Lovforslaget har til formål at ændre reglerne vedrørende genanbringelse af fortjeneste i færøsk, grønlandsk eller udenlandsk ejendom ved ophør af fuld skattepligt, således at begæring om genanbringelse kan indgives inden fraflytning.
Ved ændringen tydeliggøres reglerne så Skatterådets praksis på området direkte fremgår af bestemmelsen.
3.7. Konsekvensrettelser af afskrivningsloven Tilskud medregnes til den skattepligtige indkomst.
Til gengæld kan efter afskrivningslovens § 44 udgifter til anskaffelse af afskrivningsberettigede aktiver - uanset reglerne i afskrivningsloven - straksafskrives i den skattepligtige indkomst for anskaffelsesåret i det omfang, udgifter er betalt af visse nærmere opregnede tilskud.
Med de foreslåede ændringer ajourføres henvisningerne til de enkelte tilskudsordninger.
Derved gøres det lettere for borgere at anvende bestemmelsen.
3.8. Lagerbeskatning af køberetter på fast ejendom Efter kursgevinstlovens § 29 medregnes gevinst og tab på aftaler om køberetter.
Indkomstopgørelsen sker efter lagerprincippet, dvs. som forskellen mellem værdien ved indkomstårets udløb og værdien ved indkomstårets begyndelse.
 Det følger af kursgevinstlovens § 30, stk. 1, nr. 1, at § 29 ikke anvendes på aftaler vedrørende fast ejendom.
Gevinst og tab på de kontrakter, der er undtaget fra kursgevinstlovens § 29 om beskatning af finansielle kontrakter, beskattes efter skattelovgivningens almindelige regler.
Det vil først og fremmest sige de regler, der gælder for det underliggende aktiv, og derudover efter statsskattelovens § 4. Beskatningen af aftaler vedrørende fast ejendom er i stedet reguleret i ejendomsavancebeskatningsloven for så vidt angår ikke-næringsskattepligtiges terminskontrakter og køberretter.
For så vidt angår næringsskattepligtiges kontrakter og ikke-næringsskattepligtiges salgsretter, reguleres beskatningen af statsskatteloven.
Begrundelsen for at undtage disse kontrakter var, at kontrakterne måtte anses for at udgøre en så integreret del af aftalen vedrørende det underliggende aktiv, at de skattemæssige regler for de underliggende aktiver gav en mere hensigtsmæssig behandling af de pågældende transaktioner.
Ved indsættelsen af undtagelsen var fokus rettet mod sædvanlige slutsedler om overdragelse af fast ejendom.
Disse behandles således ikke efter § 29, selv om slutsedler kan betragtes som terminskontrakter.
Undtagelsen for aftaler vedrørende fast ejendom omfatter imidlertid tillige aftaler, der ikke er en integreret del af aftalen vedrørende overdragelsen af den faste ejendom.
Undtagelsen omfatter således tillige køberetter, som tildeles i forbindelse med køb af såkaldte forældrekøbs ejerlejligheder.
Konstruktionen kan udformes på følgende vis: I forbindelse med forældrenes køb af ejerlejligheden udarbejdes en køberet for barnet.
Ifølge køberetten har barnet ret til at købe ejerlejligheden af forældrene på et hvilket som helst tidspunkt til f.eks. vurderingen (vel og mærke vurderingen på tidspunktet for indgåelsen af køberetsaftalen). Køberetten tinglyses på ejerlejligheden.
Barnet vil ikke blive gavebeskattet af tildelingen af køberetten, idet der ikke er et misforhold mellem den aftalte købesum og ejendommens værdi på det tidligste tidspunkt, hvor køberetten kan gøres gældende, jf. således pkt. 14 i værdiansættelsescirkulæret fra 1982. Barnet vil som anskaffelsessum skulle anvende den aftalte købesum.
Ved en senere afståelse af ejerlejligheden vil barnet imidlertid ikke være skattepligtig af eventuel fortjeneste på lejligheden, idet den vil have tjent som bolig for barnet.
Dette følger af ejendomsavancebeskatningslovens § 8.
Ved afståelsen vil forældrene skulle anvende den aftalte salgssum som afståelsessum.
Forældrene vil ved afståelsen af ejerlejligheden ikke have nogen fortjeneste, hvis salgssummen er fastsat til den oprindelige anskaffelsessum.
Forældrene vil endog kunne lide et tab, hvis den aftalte salgssum er lavere end den oprindelige anskaffelsessum.
Tabet vil kunne fremføres til modregning i senere skattepligtige gevinster på fast ejendom.
 Det foreslås derfor, at køberetter og andre finansielle kontrakter mellem familiemedlemmer vedrørende fast ejendom, der kan have en løbetid på mere end 12 måneder, skal omfattes af kursgevinstlovens § 29. Både ejeren af ejendommen (den potentielle sælger) og køberetsindehaveren (den potentielle køber) bliver herefter skattepligtig af gevinst og tab på køberetsaftalen.
 Herved bliver aftalerne omfattet af lagerbeskatningen, dvs. beskatning af indkomstårets værdistigning/-fald.
Det er en forudsætning, at aftalens parter er personer som nævnt i boafgiftslovens § 22, der omfatter en persons a) afkom, stedbørn og deres afkom, b) afdødt barns eller stedbarns efterlevende ægtefælle, c) forældre, d) personer, der har haft fælles bopæl med gavegiver i de sidste 2 år før modtagelsen af gaven, og personer, der tidligere har haft fælles bopæl med gavegiver i en sammenhængende periode på mindst 2 år, når den fælles bopæl alene er ophørt på grund af institutionsanbringelse, herunder i en ældrebolig, e) plejebørn, der har haft bopæl hos gavegiver i en sammenhængende periode på mindst 5 år, når opholdet er begyndt, inden plejebarnet fyldte 15 år, og højst en af plejebarnets forældre har haft bopæl hos gavegiver sammen med plejebarnet, og f) stedforældre og bedsteforældre.
 Det foreslås, at ændringen skal have virkning for aftaler indgået den 5. december 2007 eller senere.
4. Økonomiske konsekvenser for stat, regioner og kommuner Forslaget om at nedsætte fradraget for virksomhedernes udgifter til repræsentation til udenlandske forretningsforbindelser fra 100 pct. til 25 pct. vil medføre et merprovenu.
Der foreligger dog ikke oplysninger, der muliggør et underbygget skøn over størrelsen af merprovenuet.
Rent skønsmæssigt anslås det at udgøre 25 mio. kr. årligt fra og med 2009. Den kommunale andel af merprovenuet udgør ca. 3 mio. kr. årligt.
Finansårsvirkningen i 2009 skønnes til 25 mio. kr.
Forslaget om at afskaffe eksportmedarbejderes særlige fradrag vil medføre et merprovenu.
Der foreligger dog ikke oplysninger, der muliggør et underbygget skøn over størrelsen af merprovenuet.
Rent skønsmæssigt anslås det at udgøre 10 mio. kr. årligt fra og med 2009. Den kommunale andel af merprovenuet udgør ca. 8 mio. kr. årligt.
Finansårsvirkningen i 2009 skønnes til 5 mio. kr.
 Forslagene om fradragsret for gaver til udenlandske velgørende foreninger m.v. og ændring af pensionistnedslaget i ejendomsværdiskatten anses ikke for at have nævneværdige provenumæssige konsekvenser.
 Den foreslåede udvidelse af kursgevinstlovens anvendelsesområde, således at køberetter indenfor familieforhold vedr. fast ejendom bliver omfattet heraf, vil forhindre et utilsigtet provenutab på ejendomsavancebeskatningen og boafgiften, især vedr. køberetter i forbindelse med forældrekøbslejligheder.
 De resterende elementer i lovforslaget skønnes ikke at have nævneværdige provenumæssige konsekvenser.
5. Administrative konsekvenser for stat, regioner og kommuner Ændringen af reglen om pensionistnedslaget i ejendomsværdiskatten skønnes at medføre engangsomkostninger til systemtilretninger på 130.000 kr.
For så vidt angår fradragsret for gaver til udenlandske almenvelgørende foreninger m.v. har det ikke været muligt at skønne endeligt over, om forslaget vil medføre omkostninger til systemtilretninger.
Bortfaldet af særreglerne for repræsentation og eksportmedarbejdere vil kontrolressourcemæssigt medføre en ubetydelig lettelse, mens udvidelsen af kredsen af foreninger m.v. hvortil der er fradrag for gavebidrag m.v. vil medføre et løbende merforbrug af kontrol- og administrative ressourcer.
SKAT vil på baggrund af det gennemførte lovforslag udarbejde informationsmateriale om de ændrede regler, herunder om indberetningsprocedurerne på engelsk.
Udgifterne hertil skønnes at være beskedne.
 Den del af lovforslaget, der er omtalt i pkt. 3  diverse ændringer  skønnes at medfører engangsomkostninger til systemtilretninger i størrelsesordenen 4-5 mio. kr.
Den foreslåede udvidelse af kursgevinstlovens anvendelsesområde, således at køberetter indenfor familieforhold vedrørende fast ejendom bliver omfattet heraf, vil medføre, at pjecen »Forældrekøb og -salg af lejlighed« skal opdateres og genoptrykkes.
Det anslås, at udgiften til dette er 50.000 kr.
6. Økonomiske og administrative konsekvenser for erhvervslivet Lovforslaget har været sendt til Erhvervs- og Selskabsstyrelsens Center for kvalitet i Erhvervsregulering (CKR) med henblik på en vurdering af, om forslaget skal forelægges Økonomi- og Erhvervsministeriets virksomhedspanel.
CKR vurdering er, at forslaget ikke indeholder administrative konsekvenser.
Lovforslaget bør derfor ikke forelægges et af Økonomi- og Erhvervsministeriets virksomhedspaneler.
Som nævnt under pkt. 4 medfører forslaget om at nedsætte fradraget for udgifterne til repræsentation et merprovenu, der kun kan anslås rent skønsmæssigt, idet det ikke er muligt at foretage et underbygget skøn.
Merprovenuet anslås til 25 mio. kr. årligt fra og med 2008. Merprovenuet er udtryk for, at en statsstøtte trækkes tilbage.
Virksomhederne får derfor en merudgift af samme størrelse.
Forslaget om at afskaffe eksportmedarbejdernes særlige fradrag medfører et merprovenu, der også må betragtes som rent skønsmæssigt, uden at det er muligt at foretage et underbygget skøn.
Merprovenuet anslås til 10 mio. kr. fra og med 2008, jf. pkt. 4. Der er tale om et indirekte statstilskud, der trækkes tilbage.
Det afhænger af de nærmere forhold, hvor meget der væltes over på virksomhederne, og hvor meget de pågældende medarbejdere selv kommer til at bære.
7. Administrative konsekvenser for borgerne Lovforslaget skønnes ikke for at have administrative konsekvenser for borgerne.
8. Miljømæssige konsekvenser Lovforslaget har ikke miljømæssige konsekvenser.
9. Forholdet til EU-retten For så vidt angår den del af lovforslaget, der omhandler EU-tilpasninger kan der henvises til bemærkningerne i pkt. 2.
 Den resterende del af lovforslaget indeholder ikke EU-retlige aspekter.
10. Høring Lovforslaget har været sendt i høring hos Advokatrådet, Arbejderbevægelsens Erhvervsråd, , CEPOS  Center for Politiske Studier, Dansk Erhverv, Dansk Industri, Dansk Landbrug, Den Danske Skatteborgerforening, Foreningen af Statsautoriserede Revisorer, Foreningen Danske Revisorer, Foreningen Registrerede Revisorer, Håndværksrådet, HTS  Handel, Transport og Serviceerhvervene, Landbrugsrådet, retssikkerhedschefen og SKAT.
 Den del af lovforslaget, der vedrører EU-tilpasninger, har endvidere været sendt i høring hos Danmarks Rederiforening, Dansk Byggeri, Dansk Erhvervsgartnerforening, Dansk Handel og Service, Parcelhusejernes Landsorganisation og ISOBRO.
Den resterende del af forslaget har endvidere været sendt i høring hos ATP, Børsmæglerforeningen, Business Danmark, Dansk Aktionærforening, Dansk arbejdsgiverforening, Dansk Erhvervsgartnerforening.
De Danske Landboforeninger, Erhvervs- og Byggestyrelsen, Finans og Leasing, Finansrådet, Finanstilsynet, Forsikring & Pension, InvesteringsForeningsRådet, Københavns Fondsbørs, KommuneKredit, Kommunernes Landsforening og Skatterevisorforeningen.
 Forslaget om, hvordan man opgør fordeling af avance ved delsalg af investeringsbeviser, der er omfattet af aktieavancebeskatningslovens § 19, har været sendt i høring hos InvesteringsForeningsrådet, Finansrådet, Foreningen af Statsautoriserede revisorer og SKAT.
11. Sammenfattende skema Vurdering af konsekvenser af lovforslaget Bemærkninger til lovforslagets enkelte bestemmelser Til § 1 Til § 2 Til § 3 Til § 4 Til § 5 Til § 6 Til § 7 Til § 8 Til § 9 a) afkom, stedbørn og deres afkom, b) afdødt barns eller stedbarns efterlevende ægtefælle, c) forældre, d) personer, der har haft fælles bopæl med gavegiver i de sidste 2 år før modtagelsen af gaven, og personer, der tidligere har haft fælles bopæl med gavegiver i en sammenhængende periode på mindst 2 år, når den fælles bopæl alene er ophørt på grund af institutionsanbringelse, herunder i en ældrebolig, e) plejebørn, der har haft bopæl hos gavegiver i en sammenhængende periode på mindst 5 år, når opholdet er begyndt, inden plejebarnet fyldte 15 år, og højst en af plejebarnets forældre har haft bopæl hos gavegiver sammen med plejebarnet, og f) stedforældre og bedsteforældre.
