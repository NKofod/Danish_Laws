 Herved bekendtgøres lov om fritidsundervisning m.v., jfr.  

 lovbekendtgørelse nr. 329 af 11. juli 1983, med de ændringer, der følger af  

 lov nr. 273 af 6. juni 1985, § 27 i lov nr. 217 af 23. april 1986 og lov nr.  

 356 af 4. juni 1986.
Ungdomsskolen Indhold og omfang § 1.  Ungdomsskolen har til formål at give unge mellem  

 14 og 18 år en undervisning, som fæstner og uddyber deres kundskaber, giver  

 dem forståelse af og dygtiggør dem til erhvervs- og samfundslivet og bidrager  

 til at give deres tilværelse forøget indhold.
 Stk. 2.  Efter regler, der fastsættes af  

 undervisningsministeren, kan unge under 14 år eller over 18 år optages i  

 ungdomsskolen.
 § 2.  I ungdomsskolen kan gives følgende undervisning:
1. Almene ungdomsskolekursus inden for alle emner,  

 hvori unge måtte ønske undervisning i deres fritid.
I hvert fag skal  

 undervisningen omfatte mindst 24 timer, jfr. dog stk. 2.
 2. Prøveforberedende undervisning, der efter regler,  

 der fastsættes af undervisningsministeren, og efter den enkelte deltagers  

 ønske kan afsluttes med statskontrolleret prøve eller eksamen i enkelte fag  

 eller fagkombinationer.
3. Erhvervsmæssige grunduddannelser, der kan give en  

 grundlæggende uddannelse med sigte på specielle erhvervsområder.
Regler herom  

 fastsættes af undervisningsministeren efter forhandling med organisationer,  

 der dækker et område af arbejdsmarkedet.
Undtaget er erhvervsuddannelser, der  

 henhører under anden lovgivning.
Undervisningsministeren træffer afgørelse om  

 omfanget af kommunernes forpligtelse med hensyn til erhvervsmæssige  

 grunduddannelser.
 4. Specialundervisning for handicappede.
 5. Undervisning i færdselsreglerne og kørsel med  

 knallert.
 Stk. 2.  I hver af de i stk. 1, nr. 1-4 nævnte former  

 for undervisning indgår faget ungdomsorientering med et timetal, der  

 fastsættes af undervisningsministeren, tilrettelagt med de unges egne  

 problemer som udgangspunkt.
 Stk. 3.  I tilknytning til ungdomsskolens undervisning  

 kan kommunalbestyrelsen bestemme, at der for skolens elever efter regler, der  

 fastsættes af undervisningsministeren, skal arrangeres klubvirksomhed,  

 lejrskoleophold og anden fritidsvirksomhed.
 § 3.  Ungdomsskolen kan indrettes med undervisning om  

 dagen eller om aftenen eller med kombineret dag- og aftenundervisning.
 Stk. 2.  Såfremt undervisningen eller en del af den  

 gives i sammenhængende tidsrum, kan den indrettes under kostskolelignende  

 former.
 Stk. 3.  Der kan til ungdomsskoleundervisning oprettes  

 særskilte ungdomskostskoler, jfr. §§ 19-26.
 § 4.  Ungdomsskolen skal i øvrigt opfylde følgende  

 krav:
 1. Lederen skal have de fornødne kvalifikationer.
 2. Undervisningen skal være tilrettelagt efter en  

 plan, der sikrer, at der gives en egentlig undervisning.
3. Lærerne skal have de fornødne forudsætninger for at  

 undervise i de pågældende emner, og medarbejderne ved den supplerende  

 fritidsvirksomhed skal have de fornødne kvalifikationer.
Lærerne i  

 specialundervisning skal gennem særlig uddannelse have erhvervet de fornødne  

 forudsætninger for at kunne påtage sig den pågældende form for  

 specialundervisning.
 4. Undervisningen og fritidsvirksomheden skal  

 gennemføres i egnede lokaler eller udendørsanlæg med fornødent udstyr.
 5. Undervisningen skal være vederlagsfri.
6. De fornødne læremidler skal stilles vederlagsfrit  

 til rådighed.
De af eleverne forarbejdede genstande skal være elevernes  

 ejendom.
 7. Til elever, der har gennemgået undervisningen,  

 udfærdiges et bevis for deltagelse samt for eventuelle prøver.
 8. Lærerne og medarbejderne skal være lønnet efter de  

 regler, der er fastsat i §§ 11-15.
 9. Befordring i anledning af deltagelse i  

 ungdomsskolevirksomhed skal efter regler, der fastsættes af  

 undervisningsministeren, være vederlagsfri.
§ 5.  Det påhviler enhver kommunalbestyrelse, alene  

 eller i samarbejde med andre kommunalbestyrelser, at åbne mulighed for  

 ungdomsskolevirksomhed for kommunens unge.
Kommunen afholder de hermed  

 forbundne udgifter.
 Stk. 2.  Der skal i enhver kommune foreligge en plan  

 over ungdomsskoleordningen i kommunen.
 Stk. 3.  Private ungdomsskoler optages på  

 ungdomsskoleplanen efter regler, der fastsættes af undervisningsministeren.
 § 6.  På grundlag af ungdomsskoleplanen udarbejdes der  

 hvert år forslag til ungdomsskolevirksomhed inden for det pågældende område.  

 Til alle unge mellem 14 og 18 år i kommunen fremsendes tilbud i  

 overensstemmelse hermed.
 § 7.  Såfremt der til undervisning i et fag eller en  

 fagkombination har meldt sig mindst følgende antal elever, skal den  

 pågældende undervisning oprettes:
1. Almene ungdomsskolekursus samt undervisning i  

 færdselsreglerne og kørsel med knallert. ............ 12 elever 2. Prøveforberedende undervisning  

 ........................ 10 elever 3. Specialundervisning, der tager sigte på at  

 kompensere for det pågældende handicap ................ 2 elever 4. Specialundervisning, der er tilrettelagt under  

 hensyntagen til deltagernes handicap .................. 5 elever Kommunalbestyrelsen kan godkende oprettelse af undervisning med et lavere  

 deltagerantal end de nævnte, dog mindst 2 deltagere.
 Stk. 2.  Har der meldt sig færre end de i stk. 1 nævnte  

 antal elever, har kommunen pligt til at henvise de tilmeldte unge til den  

 pågældende form for undervisning i en anden kommune.
Stk. 3.  Enhver kommune, der har oprettet  

 ungdomsskoleundervisning, har i det omfang, hvori pladsforholdene tillader  

 det, pligt til at modtage elever med hjemsted i kommuner, der ikke har  

 oprettet undervisning i vedkommende fag eller fagkombination.
Samme pligt  

 påhviler en privat ungdomsskole, der er optaget på ungdomsskoleplanen.  

 Elevernes hjemstedskommune godtgør skolekommunen de hermed forbundne  

 udgifter.
 § 8.  Efter fælles indstilling fra organisationer, der  

 dækker et område af arbejdsmarkedet, kan det efter regler, der fastsættes af  

 undervisningsministeren, pålægges unge mellem 14 og 18 år, der er beskæftiget  

 inden for det pågældende område, at deltage i erhvervsmæssig grunduddannelse  

 og arbejdsgiverne at give den fornødne frihed dertil.
 Stk. 2.  Unge, der på grund af deltagelse i  

 erhvervsmæssig grunduddannelse i henhold til stk. 1 mister  

 arbejdsfortjeneste, modtager godtgørelse herfor af statskassen efter regler,  

 der fastsættes af undervisningsministeren.
Lokaler og udendørsanlæg § 9.  Kommunen skal efter regler, der fastsættes af  

 undervisningsministeren, tilvejebringe egnede lokaler og udendørsanlæg med  

 fornødent udstyr til ungdomsskoleundervisningen og den dertil knyttede  

 fritidsvirksomhed.
Stk. 2.  Skoler, andre lokaler og udendørsanlæg, der  

 tilhører amtskommunen eller staten, skal med fornødent udstyr stilles  

 vederlagsfrit til rådighed efter regler, der fastsættes af  

 undervisningsministeren.
Kommunen afholder udgifterne til lys, varme, bad,  

 rengøring samt fornøden skolebetjentbistand.
 Stk. 3.  Andre skoler, lokaler og udendørsanlæg, til  

 hvis opførelse der ydes lån eller tilskud fra staten, skal med fornødent  

 udstyr stilles til rådighed efter regler, der fastsættes af  

 undervisningsministeren, og mod en efter amtsrådets skøn rimelig leje, der  

 afholdes af kommunen.
 Løn m.v.
 § 10.  Lederen af en ungdomsskole oppebærer et  

 honorar, der fastsættes af undervisningsministeren efter forhandling med  

 finansministeren.
 Stk. 2.  Ved større skoler kan der efter regler, der  

 fastsættes af undervisningsministeren, i stedet ansættes en  

 heltidsbeskæftiget leder for højst 3 år ad gangen med et honorar svarende til  

 lønnen for lærere/overlærere, viceskoleinspektører eller skoleinspektører i  

 folkeskolen.
Stk. 3.  Ledelsen af en større kommunal ungdomsskole kan  

 efter kommunalbestyrelsens bestemmelse overdrages en leder, der ansættes i en  

 på kommunens skoleplan for folkeskolen normeret stilling med lønning svarende  

 til lønningen for viceskoleinspektører eller skoleinspektører i folkeskolen.  

 De nærmere regler for stillingens normering, besættelse og indhold fastsættes  

 af undervisningsministeren.
For lederen gælder i øvrigt reglerne om  

 folkeskolens tjenestemænd.
 Stk. 4.  Til bistand for lederen kan der efter regler,  

 der fastsættes af undervisningsministeren, antages pædagogisk medhjælp.
 § 11.  Timebetalingen for undervisningen i en  

 ungdomsskole, herunder dennes prøveforberedende undervisning, fastsættes af  

 undervisningsministeren efter forhandling med finansministeren.
§ 12.  En undervisningstime er på 55 minutter, hvoraf  

 10 minutter kan anvendes til friminutter.
Hvor pædagogiske hensyn gør det  

 ønskeligt, kan andre lektionsperioder godkendes.
 § 13.  Lønningerne til medarbejdere ved ungdomsskolens  

 fritidsvirksomhed fastsættes af undervisningsministeren efter forhandling med  

 finansministeren.
 § 14.  Indrettes der undervisning med tilrejsende  

 lærere, kan der efter regler, der fastsættes af kommunalbestyrelsen, ydes  

 godtgørelse for befordringsudgifter.
 Stk. 2.  Til ledere og deres eventuelle medhjælp, der  

 fører tilsyn med flere undervisningssteder, ydes der godtgørelse for  

 befordringsudgifter ved tilsynsbesøg efter de for statens tjenestemænd  

 gældende regler.
 § 15.  Ledere og lærere, der lønnes efter  

 bestemmelserne i dette kapitel, er ikke omfattet af ferielovens regler.
§ 16.  Folkeskolens lærere kan, såfremt de kommunale  

 myndigheder og vedkommende lærer ønsker det, overtage undervisning i  

 ungdomsskolen, således at de læste timer efter omregningsregler, der  

 fastsættes af undervisningsministeren, helt eller delvis træder i stedet for  

 det antal undervisningstimer, der påhviler lærerne som tjenestemænd i  

 folkeskolen.
Omfanget af en sådan ordning må fremgå af kommunens skoleplan  

 for folkeskolen.
 § 17.  Alle udgifter i forbindelse med undervisning og  

 fritidsvirksomhed på ungdomsskoler, der er optaget på den godkendte  

 ungdomsskoleplan, afholdes af kommunen.
 § 18.  (Ophævet).
Ungdomskostskoler § 19.  En ungdomskostskole kan oprettes af en kommune  

 eller et forbund af kommuner, herunder amtskommuner, eller af staten.
Den  

 skal være indrettet som kostskole, men kan også optage hjemmeboende elever  

 til undervisning og samvær dagen igennem.
Stk. 2.  Optager skolen undervisningspligtige elever,  

 skal forstanderen sende meddelelse om elevens optagelse og om kursets  

 varighed til skolekommissionen i hjemstedskommunen, i København til  

 skoledirektionen.
Forlader eleven skolen inden kursets afslutning, skal  

 skolemyndighederne ligeledes underrettes, medmindre elevens  

 undervisningspligt er ophørt.
 § 20.  Godkendelse af en kommunal ungdomskostskole kan  

 meddeles af undervisningsministeren under følgende betingelser:
 1. Skolen skal opfylde de i § 4, nr. 2-7, anførte  

 krav.
 2. Skolens forstander skal have de fornødne  

 forudsætninger for at lede en ungdomskostskole.
 3. Skolens forstander og lærere skal før deres  

 ansættelse have forevist en ikke over tre måneder gammel attest for ikke at  

 lide af smittefarlig tuberkulose.
 4. Skolens undervisning skal omfatte mindst 30  

 ugentlige timer.
Stk. 2.  En kommunal ungdomskostskole har pligt til i  

 det omfang, hvori pladsforholdene tillader det, at modtage elever, som  

 henvises fra kommuner, der ikke har oprettet ungdomskostskole.
Elevernes  

 hjemstedskommune afholder de kommunale udgifter, der er forbundet hermed.
 Stk. 3.  En kommunal ungdomskostskole er undergivet  

 tilsyn af amtsrådet og undervisningsministeren.
 Stk. 4.  Undervisningsministeren kan fratage en kommunal  

 ungdomskostskole dens godkendelse, hvis skolen ikke opfylder betingelserne  

 efter stk. 1, eller hvis dens undervisning eller øvrige forhold ikke findes  

 tilfredsstillende.
 § 21.  Alle udgifter til en godkendt kommunal  

 ungdomskostskole afholdes af kommunen eller forbundet af kommuner.
§ 22.  Forstanderen for en kommunal ungdomskostskole  

 normeres på en for skolen oprettet skoleplan med lønning svarende til  

 lønningen for viceskoleinspektører eller skoleinspektører i folkeskolen.  

 Faste lærere normeres med lønning svarende til lønningen for  

 lærere/overlærere i folkeskolen.
Timelønnede lærere med indtil 450 timer  

 årlig lønnes med den timebetaling, der gælder for ungdomsskolen, jfr. § 11.  

 For lærere med højere timetal beregnes lønnen i forhold til en fast lærers  

 løn.
 Stk. 2.  Undervisningsministeren fastsætter nærmere  

 regler om det pligtige timetal m.v. for forstandere og faste lærere.
 Stk. 3.  For forstandere og faste lærere ved kommunale  

 ungdomskostskoler gælder i øvrigt reglerne om folkeskolens tjenestemænd.
 § 23.  (Ophævet).
 § 24.  (Ophævet).
 § 25.  Til ophold på statslige ungdomskostskoler ydes  

 bidrag efter regler, der fastsættes af undervisningsministeren.
 § 26.  Undervisningsministeren fastsætter regler om, i  

 hvilken udstrækning eleverne skal bidrage til dækning af udgifterne ved  

 ophold på en ungdomskostskole.
Fritidsvirksomhed for børn og unge Interessegrupper for børn og unge § 27.  Ved en interessegruppe for børn og unge forstås  

 i denne lov en gruppe af skolesøgende børn og unge, der efter de i § 28  

 fastsatte regler samles om en virksomhed af interessebetonet karakter.
 § 28.  Godkendelse af en interessegruppe for børn og  

 unge meddeles under følgende betingelser:
 1. Lederen skal have de fornødne kvalifikationer.
2. Virksomheden skal stå åben for alle skolesøgende  

 børn og for unge under 18 år.
Efter regler, der fastsættes af  

 undervisningsministeren, vil der kunne godkendes interessegrupper med en  

 bestemt deltagerkreds og fastsættes begrænsninger i det antal grupper, hvori  

 den enkelte kan deltage.
 3. Virksomheden skal være henlagt til dagtimerne eller  

 de tidlige aftentimer og skal omfatte mindst 20 og højst 60 timer.
 4. Gruppen skal bistås af en kvalificeret instruktør.
 5. Virksomheden skal gennemføres i egnede lokaler  

 eller udendørsanlæg med fornødent udstyr.
 6. Virksomheden skal være vederlagsfri, men der kan  

 afkræves deltagerne et indskrivningsgebyr.
 7. Kommunen skal erklære sig villig til at udrede den  

 del af driftsudgifterne, der ikke dækkes af staten og indskrivningsgebyret.
 § 29.  Til godkendte interessegrupper for børn og unge  

 ydes tilskud under følgende betingelser, jfr. dog § 36, stk. 1:
1. Virksomheden skal være gennemført med mindst 10 af  

 de tilmeldte deltagere i gennemsnit pr. time.
Denne betingelse kan fraviges  

 efter regler, der fastsættes af undervisningsministeren.
 2. Ydes der instruktøren løn, skal denne være fastsat  

 efter reglerne i § 35.
Ungdomsklubber § 30.  Ved en ungdomsklub forstås i denne lov en klub,  

 der samler unge mellem 14 og 18 år til virksomhed og samvær i deres fritid.
 § 31.  Kommunalbestyrelsen kan godkende en ungdomsklub  

 under følgende betingelser:
 1. Klubben skal have en bestyrelse, hvoraf flertallet  

 skal være myndige, og mindst 2 medlemmer skal vælges af og blandt klubbens  

 medlemmer.
 2. Klubbens leder og medarbejdere skal have de  

 fornødne kvalifikationer.
 3. Adgang til at være medlem af klubben skal stå åben  

 for alle i alderen mellem 14 og 18 år.
 4. Klubben skal råde over egnede lokaler.
 5. Klubben skal hvert år til den godkendende myndighed  

 indsende en plan og et budget for klubbens virksomhed.
 6. Klubben skal selv udrede den del af udgifterne, der  

 ikke dækkes af kommunen.
 7. Ydes der løn til klubbens ledere og medarbejdere,  

 skal denne være fastsat efter reglerne i § 35.
 Stk. 2.  Den godkendende myndighed kan fratage en  

 ungdomsklub dens godkendelse, hvis klubben ikke opfylder betingelserne efter  

 stk. 1, eller hvis dens virksomhed eller øvrige forhold ikke findes  

 tilfredsstillende.
 § 32.  (Ophævet).
 § 33.  (Ophævet).
Lokaler og udendørsanlæg § 34.  Kommunen skal, jfr. dog § 34 a, efter regler,  

 der fastsættes af undervisningsministeren, anvise egnede lokaler og  

 udendørsanlæg med fornødent udstyr til interessegrupper for børn og unge, til  

 ungdomsklubber og til foreningsarbejde for børn og unge under 25 år.
Stk. 2.  Skoler, andre lokaler og udendørsanlæg, der  

 tilhører kommunen, skal med lys, varme, bad, rengøring, inventar,  

 undervisningsmateriel samt fornøden skolebetjentbistand stilles vederlagsfrit  

 til rådighed.
Kommunen kan i særlige tilfælde undlade at yde  

 skolebetjentbistand.
Stk. 3.  Skoler, andre lokaler og udendørsanlæg, der  

 tilhører amtskommunen eller staten, skal med fornødent inventar og  

 undervisningsmateriel stilles vederlagsfrit til rådighed efter regler, der  

 fastsættes af undervisningsministeren.
Kommunen afholder udgifterne til lys,  

 varme, bad, rengøring samt fornøden skolebetjentbistand.
Kommunen kan træffe  

 aftale med ejeren om, at der i særlige tilfælde ikke stilles  

 skolebetjentbistand til rådighed.
 Stk. 4.  Andre skoler og lokaler, til hvis opførelse der  

 ydes lån eller tilskud af staten, skal med fornødent inventar og  

 undervisningsmateriel stilles til rådighed efter regler, der fastsættes af  

 undervisningsministeren, og mod en efter amtsrådets skøn rimelig leje, der  

 afholdes af kommunen.
 Stk. 5.  Efter regler, der fastsættes af  

 undervisningsministeren, træffer kommunalbestyrelsen efter indstilling fra  

 fritidsnævnet afgørelse om ydelse af tilskud til driftsudgifter til lokaler  

 og lejrpladser, der ejes eller lejes af foreninger og benyttes til  

 interessegrupper og foreningsarbejde for børn og unge under 25 år.
 § 34 a.  Amtskommunen er forpligtet over for  

 foreningsarbejde på amtsplan for børn og unge under 25 år på samme måde, som  

 kommunen efter § 34, stk. 1 og 2, er forpligtet over for foreningsarbejde for  

 børn og unge under 25 år i øvrigt.
 Stk. 2.  Undervisningsministeren kan fastsætte regler  

 om, hvilke foreninger for børn og unge under 25 år amtskommunen er forpligtet  

 over for i henhold til denne paragraf.
 Stk. 3.  For foreningsarbejde på amtsplan for børn og  

 unge under 25 år gælder i øvrigt:
1. Kommunens og statens skoler, andre lokaler og  

 udendørsanlæg skal stilles vederlagsfrit til rådighed med fornødent inventar  

 og undervisningsmateriel efter regler, der fastsættes af  

 undervisningsministeren.
Amtskommunen afholder udgifterne til lys, varme,  

 bad, rengøring samt fornøden skolebetjentbistand.
Amtskommunen kan træffe  

 aftale med ejeren om, at der i særlige tilfælde ikke stilles  

 skolebetjentbistand til rådighed.
 2. De skoler og lokaler, der er omtalt i § 34, stk. 4,  

 skal stilles til rådighed med fornødent inventar og undervisningsmateriel  

 efter regler, der fastsættes af undervisningsministeren.
 3. Efter regler, der fastsættes af  

 undervisningsministeren, træffer amtsrådet afgørelse om ydelse af tilskud til  

 driftsudgifter til lokaler og lejrpladser, der ejes eller lejes af  

 foreninger.
Løn § 35.  Lønningerne til instruktører ved  

 interessegrupper for børn og unge samt til ledere og medarbejdere ved  

 ungdomsklubber fastsættes af undervisningsministeren efter forhandling med  

 finansministeren.
Stk. 2.  Lønningerne til instruktører ved  

 interessegrupper for børn og unge udbetales månedsvis bagud af kommunen, der  

 tillige stiller forskudsbeløb til rådighed for ungdomsklubberne.
Såfremt  

 betingelserne for at opnå tilskud ikke opfyldes, kan kommunen kræve de  

 udbetalte beløb tilbage fra dem, der har etableret den pågældende virksomhed.
Tilskud § 36.  Til godkendte interessegrupper for børn og  

 unge, oprettet af foreninger og andre private initiativtagere, yder staten  

 tilskud med 2/3 af lønudgiften.
 Stk. 2.  Til godkendte ungdomsklubber yder kommunen  

 tilskud med mindst 80 pct. af driftsudgifterne i henhold til et regnskab, der  

 er godkendt af kommunalbestyrelsen.
 Stk. 3.  Staten yder tilskud med 50 pct. af kommunens og  

 amtskommunens udgifter i henhold til § 34, stk. 4 og 5, og § 34 a, stk. 3,  

 nr. 2 og 3, under forudsætning af, at de pågældende lokaler og lejrpladser  

 tilhører en privat institution.
 Stk. 4.  Statstilskuddet udbetales til kommunen af  

 amtskommunen, der på begæring stiller de fornødne forskudsbeløb til rådighed.
 Stk. 5.  Statstilskuddet til amtskommunen og Københavns  

 kommune udbetales af undervisningsministeriet.
Fritidsundervisning for voksne Aftenskoler § 37.  Ved en aftenskole forstås i denne lov en skole,  

 der tilbyder undervisning i emner, hvori voksne i deres fritid måtte ønske  

 undervisning.
Undervisningsministeren kan fastsætte almindelige regler om  

 begrænsninger i emnekredsen.
 § 38.  Godkendelse af et aftenskolehold meddeles under  

 følgende betingelser:
 1. Lederen skal have de fornødne kvalifikationer.
2. Undervisningen skal være tilrettelagt for voksne og  

 stå åben for alle over 18 år.
Efter regler, der fastsættes af  

 undervisningsministeren, vil der kunne godkendes hold, der er tilmeldt med en  

 bestemt deltagerkreds.
 3. Undervisningen skal være tilrettelagt efter en  

 plan, som sikrer, at der gives en egentlig undervisning.
 4. Undervisningen skal give en alsidig belysning af  

 emnet.
5. Der skal være et rimeligt forhold imellem  

 undervisningens mål og timetal.
Undervisningen skal meddeles i mindst 20  

 timer i hvert emne.
 6. Læreren skal have de fornødne forudsætninger for at  

 undervise i emnet.
 7. Undervisningen skal gennemføres i egnede lokaler  

 med fornødent udstyr.
 § 39.  Til et godkendt aftenskolehold ydes tilskud  

 under følgende betingelser:
 1. Undervisningen skal være gennemført i  

 overensstemmelse med undervisningsplanen.
 2. Lederen og lærerne skal være lønnet efter de  

 regler, der er fastsat i §§ 63-67.
3. Undervisningen skal være påbegyndt med mindst 12  

 deltagere.
I tyndt befolkede egne eller i mindre øsamfund kan det nævnte  

 deltagerantal efter amtsrådets bestemmelse nedsættes til 10.
 4. Hold i instrumentalundervisning kan kun oprettes  

 med mindst 4 deltagere.
Aftenhøjskoler § 40.  Ved en aftenhøjskole forstås i denne lov en  

 skole, der inden for humanistiske, samfundsmæssige og naturvidenskabelige  

 emner tilbyder en videregående almen undervisning.
 § 41.  Godkendelse af et aftenhøjskolehold meddeles  

 under følgende betingelser:
 1. Det skal opfylde de betingelser, der er anført i §  

 38, nr. 1-5 og 7.
 2. Lærerne skal gennem særlig uddannelse eller  

 virksomhed have erhvervet de fornødne forudsætninger for at undervise i det  

 pågældende emne.
Stk. 2.  Aftenhøjskoleundervisning kan efter regler, der  

 fastsættes af undervisningsministeren, meddeles som supplement til anden  

 fritidsundervisning for voksne, der er omfattet af denne lov.
Denne  

 undervisning skal omfatte mindst 10 timer i hvert emne.
 § 42.  Til et godkendt aftenhøjskolehold ydes tilskud  

 under følgende betingelser:
 1. Undervisningen skal være gennemført i  

 overensstemmelse med undervisningsplanen.
 2. Lederen og lærerne skal være lønnet efter de  

 regler, der er fastsat i §§ 63-67.
3. Undervisningen skal være påbegyndt med mindst 12  

 deltagere.
I tyndt befolkede egne eller i mindre øsamfund kan det nævnte  

 deltagerantal efter amtsrådets bestemmelse nedsættes til 10.
Studiekredse § 43.  Ved en studiekreds forstås i denne lov en  

 gruppe, der gennem deltagernes selvstændige arbejde og på grundlag af særligt  

 studiemateriale belyser et humanistisk, samfundsmæssigt eller  

 naturvidenskabeligt emne.
 § 44.  Godkendelse af en studiekreds meddeles under  

 følgende betingelser:
 1. Den skal opfylde de betingelser, der er anført i §  

 38, nr. 1-2, 4-5 og 7.
 2. Den skal være tilrettelagt på grundlag af egnet  

 studiemateriale.
 3. Studiekredslæreren skal gennem uddannelse eller  

 virksomhed have erhvervet de fornødne forudsætninger for at virke som leder  

 af kredsen.
 § 45.  Til en godkendt studiekreds ydes tilskud under  

 følgende betingelser:
 1. Studiekredsens arbejde skal være gennemført på  

 grundlag af det godkendte studiemateriale.
 2. Lederen og studiekredslæreren skal være lønnet  

 efter de regler, der er fastsat i §§ 63-67.
3. Studiekredsen skal være påbegyndt med mindst 12  

 deltagere.
I tyndt befolkede egne eller i mindre øsamfund kan det nævnte  

 deltagerantal efter amtsrådets bestemmelse nedsættes til 10.
Foredragsrækker § 46.  Ved en foredragsrække forstås i denne lov en  

 række foredrag, der giver oplysning om humanistiske, samfundsmæssige og  

 naturvidenskabelige emner.
 § 47.  Godkendelse af en foredragsrække meddeles under  

 følgende betingelser:
 1. Den skal opfylde de betingelser, der er anført i §  

 38, nr. 1-2, 4 og 6-7.
 2. Den må kun omhandle een emnekreds.
 3. Den skal være tilrettelagt efter en plan, der  

 omfatter mindst 4 foredrag.
 4. Deltagerne skal yde bidrag til foredragshonoraret  

 efter regler, der fastsættes af undervisningsministeren.
 § 48.  Til en godkendt foredragsrække ydes tilskud  

 under følgende betingelser:
 1. Foredragsrækken skal være gennemført i  

 overensstemmelse med planen.
2. Foredragsrækken skal være påbegyndt med mindst 25  

 deltagere.
I tyndt befolkede egne eller i mindre øsamfund kan det nævnte  

 deltagerantal efter amtsrådets bestemmelse nedsættes til 15.
 3. Lederen skal være lønnet efter de regler, der er  

 fastsat i § 63, § 66, stk. 2, og § 67.
 §§ 49-51. (Ophævet).
Specialundervisning § 52.  Ved specialundervisning forstås i denne lov et  

 kursus, der tilbyder voksne handicappede undervisning, som er tilrettelagt  

 under hensyntagen til deltagernes handicap.
Stk. 2.  Såfremt der har meldt sig mindst 5 elever til  

 et kursus, skal dette oprettes.
Amtsrådet kan godkende undervisning med et  

 lavere deltagerantal end det nævnte, dog mindst 2 deltagere.  

 Undervisningsministeren kan fastsætte nærmere regler herom.
 § 53.  Godkendelse af et specialundervisningskursus  

 meddeles under følgende betingelser:
 1. Det skal opfylde de betingelser, der er anført i §  

 38, nr. 1, 3-5 og 7.
 2. Det skal være tilrettelagt for den pågældende  

 gruppe handicappede.
 3. Læreren skal gennem særlig uddannelse have  

 erhvervet de fornødne forudsætninger for at kunne påtage sig den pågældende  

 form for specialundervisning.
 4. Undervisningen skal være vederlagsfri, men der skal  

 afkræves deltagerne et indskrivningsgebyr.
 § 54.  Til et godkendt specialundervisningskursus ydes  

 tilskud under følgende betingelser:
 1. Undervisningen skal være gennemført i  

 overensstemmelse med undervisningsplanen.
 2. Lederen og læreren skal være lønnet efter de  

 regler, der er fastsat i §§ 63-67.
Erhvervsmæssige kursus § 55.  Ved et erhvervsmæssigt kursus forstås i denne  

 lov et kursus, der giver deltagerne en fritidsundervisning med sigte mod et  

 bestemt arbejdsområde.
Undtaget er erhvervsuddannelser, der henhører under  

 anden lovgivning.
 § 56.  Godkendelse af et erhvervsmæssigt kursus  

 meddeles under følgende betingelser:
 1. Det skal opfylde de betingelser, der er anført i §  

 38, nr. 1-2 og 6-7.
 2. Undervisningen skal være tilrettelagt efter en  

 kursusplan, der er godkendt af undervisningsministeren efter forhandling med  

 de organisationer, der dækker det pågældende område af arbejdsmarkedet.
 § 57.  Til et godkendt erhvervsmæssigt kursus ydes  

 tilskud under følgende betingelser:
 1. Undervisningen skal være gennemført i  

 overensstemmelse med kursusplanen.
2. Undervisningen skal være påbegyndt med mindst 12  

 deltagere.
Denne betingelse kan fraviges efter regler, der fastsættes af  

 undervisningsministeren.
 3. Lederen og lærerne skal være lønnet efter de  

 regler, der er fastsat i §§ 63-67.
Interessegrupper for voksne § 58.  Ved en interessegruppe for voksne forstås i  

 denne lov en gruppe, der efter de i § 59 fastsatte regler samles om en  

 virksomhed inden for praktiske og musiske emner.
 § 59.  Godkendelse af en interessegruppe for voksne  

 meddeles under følgende betingelser:
 1. Lederen skal have de fornødne kvalifikationer.
 2. Virksomheden skal stå åben for alle over 18 år.  

 Efter regler, der fastsættes af undervisningsministeren, vil der kunne  

 godkendes interessegrupper med en bestemt deltagerkreds.
 3. Virksomheden skal omfatte mindst 20 timer.
 4. Gruppen skal bistås af en kvalificeret instruktør.
 5. Virksomheden skal gennemføres i egnede lokaler med  

 fornødent udstyr.
 § 60.  Til en godkendt interessegruppe for voksne ydes  

 tilskud under følgende betingelser:
 1. Lederen og instruktøren skal være lønnet efter de  

 regler, der er fastsat i §§ 63-67.
2. Virksomheden skal være påbegyndt med mindst 12  

 deltagere.
I tyndt befolkede egne eller i mindre øsamfund kan det nævnte  

 deltagerantal efter amtsrådets bestemmelse nedsættes til 10.
 Godkendende myndighed m.v.
 § 61.  Det påhviler kommunalbestyrelsen at yde tilskud  

 til fritidsundervisning for voksne i det omfang, denne opfylder de fastsatte  

 godkendelses- og tilskudsbetingelser.
 Stk. 2.  Deltagelse i fritidsundervisning for voksne kan  

 ikke gøres betinget af bopæl i den kommune, hvor holdet oprettes.  

 Skolekommunen kan dog kræve godtgørelse fra deltagernes hjemstedskommuner.
Lokaler § 62.  Kommunen skal efter regler, der fastsættes af  

 undervisningsministeren, anvise egnede lokaler med fornødent udstyr til  

 fritidsundervisning for voksne.
Stk. 2.  Skoler og andre lokaler, der tilhører kommunen,  

 skal med lys, varme, rengøring, inventar, undervisningsmateriel samt fornøden  

 skolebetjentbistand stilles vederlagsfrit til rådighed.
Kommunen kan i  

 særlige tilfælde undlade at yde skolebetjentbistand.
Stk. 3.  Skoler og andre lokaler, der tilhører  

 amtskommunen eller staten, skal med fornødent inventar og  

 undervisningsmateriel stilles vederlagsfrit til rådighed efter regler, der  

 fastsættes af undervisningsministeren.
Kommunen afholder udgifterne til lys,  

 varme, rengøring samt fornøden skolebetjentbistand.
Kommunen kan træffe  

 aftale med ejeren om, at der i særlige tilfælde ikke stilles  

 skolebetjentbistand til rådighed.
 Stk. 4.  Andre skoler og lokaler, til hvis opførelse der  

 ydes lån eller tilskud af staten, skal med fornødent inventar og  

 undervisningsmateriel stilles til rådighed efter regler, der fastsættes af  

 undervisningsministeren, og mod en efter amtsrådets skøn rimelig leje, der  

 afholdes af kommunen.
 Stk. 5.  Efter regler, der fastsættes af  

 undervisningsministeren, træffer kommunalbestyrelsen efter indstilling fra  

 voksenundervisningsnævnet afgørelse om ydelse af tilskud til driftsudgifter  

 til andre lokaler, der benyttes til godkendt fritidsundervisning for voksne.
 Løn m.v.
 § 63.  Lederen af en fritidsundervisning for voksne,  

 der beskæftiger flere lærere og har mere end 100 timers undervisning pr.  

 skoleår, oppebærer et honorar, der fastsættes af undervisningsministeren  

 efter forhandling med finansministeren.
 Stk. 2.  Overstiger det samlede timetal i et skoleår  

 7.500, kan der efter regler, der fastsættes af undervisningsministeren, i  

 stedet ansættes en heltidsbeskæftiget leder for højst 3 år ad gangen med et  

 honorar svarende til lønnen for lærere/overlærere, viceskoleinspektører eller  

 skoleinspektører i folkeskolen.
Stk. 3.  Til bistand for en heltidsbeskæftiget leder kan  

 der antages pædagogisk medhjælp.
Honoraret til medhjælpen fastsættes af  

 undervisningsministeren efter forhandling med finansministeren.
 § 64.  Timebetalingen for fritidsundervisningen for  

 voksne fastsættes af undervisningsministeren efter forhandling med  

 finansministeren.
Stk. 2.  Timebetalingen udbetales månedsvis bagud af  

 kommunen.
Såfremt betingelserne for at opnå tilskud til et hold ikke  

 opfyldes, kan kommunen kræve de beløb, der er udbetalt i timeløn til lærere,  

 tilbage fra dem, der har etableret undervisningen.
§ 65.  En undervisningstime er på 55 minutter, hvoraf  

 10 minutter kan anvendes til friminutter.
Hvor pædagogiske hensyn gør det  

 ønskeligt, kan andre lektionsperioder godkendes.
 § 66.  Indrettes der undervisning med tilrejsende  

 lærere, kan der efter regler, der fastsættes af kommunalbestyrelsen, ydes  

 godtgørelse for befordringsudgifter.
 Stk. 2.  Til ledere og de i henhold til § 63, stk. 3,  

 ansatte medhjælpere, der fører tilsyn med flere undervisningssteder, ydes der  

 godtgørelse for befordringsudgifter ved tilsynsbesøg efter de for statens  

 tjenestemænd gældende regler.
 § 67.  Ledere og lærere, der lønnes efter  

 bestemmelserne i dette kapitel, er ikke omfattet af ferielovens regler.
 § 68.  (Ophævet).
Tilskud § 69.  Til aftenskoler, aftenhøjskoler, studiekredse,  

 erhvervsmæssige kursus og interessegrupper for voksne yder staten og kommunen  

 tilskud med hver 1/3 af udgifterne til honorar og timebetaling i henhold til  

 §§ 63 og 64. Den resterende del af disse udgifter afholdes af  

 initiativtageren efter regler, der fastsættes af undervisningsministeren.
 Stk. 2.  Til specialundervisning yder staten og kommunen  

 tilskud med hver 50 pct. af udgifterne til honorar og timebetaling i henhold  

 til §§ 63 og 64.
 Stk. 3.  Staten yder tilskud med 1/3 af udgiften til  

 foredragshonorar i henhold til § 47, dog højst med et beløb svarende til  

 timelønnen for 2 undervisningstimer i aftenskolen efter regler fastsat af  

 undervisningsministeren, jfr. § 64, stk. 1. Kommunen udreder et beløb af  

 mindst samme størrelse.
Stk. 4.  Efter regler, der fastsættes af  

 undervisningsministeren, yder staten tilskud med 50 pct. af udgiften til  

 fornøden skolepsykologisk rådgivning i forbindelse med  

 specialundervisningskursus.
Kommunen udreder den resterende del af udgiften.
 Stk. 5.  Befordringsudgifter m.v. i henhold til § 66  

 afholdes af kommunen.
 Stk. 6.  Staten yder tilskud med 50 pct. af kommunens  

 udgifter i henhold til § 62, stk. 4 og 5, under forudsætning af, at de  

 pågældende lokaler tilhører en privat institution.
 § 70.  Tilskud efter § 69 udbetales til kommunen af  

 amtskommunen, der på begæring stiller de fornødne forskudsbeløb til rådighed.
 Stk. 2.  Statstilskuddet til Københavns kommune  

 udbetales af undervisningsministeriet.
Supplerende kulturelle arrangementer § 71.  Til foredrag, kunstudstillinger, koncerter og  

 andre kulturelle arrangementer i tilslutning til godkendt  

 ungdomsskolevirksomhed, fritidsvirksomhed for børn og unge og  

 fritidsundervisning for voksne ydes statstilskud med 1/3 af udgifterne under  

 følgende betingelser:
 1. Arrangementet skal være godkendt af henholdsvis  

 ungdomsskolenævnet, fritidsnævnet og voksenundervisningsnævnet.
 2. Kommunen skal have erklæret sig villig til at yde  

 tilskud med mindst 1/3 af udgifterne til arrangementer i tilslutning til  

 fritidsundervisning for voksne og 2/3 af udgifterne til andre arrangementer.
 Stk. 2.  Statstilskuddet udbetales til kommunen af  

 amtskommunen, i København af undervisningsministeriet.
Rådgivende organer §§ 72-82. (Ophævet).
Kontaktudvalg § 83.  Undervisningsministeren nedsætter et  

 kontaktudvalg til at varetage samarbejdet mellem direktoratet for  

 ungdomsundervisning og uddannelsesrådet for ikke-faglærte arbejdere med  

 henblik på ungdomsskolens erhvervsmæssige grunduddannelser.
Efter indstilling  

 fra kontaktudvalget kan undervisningsministeren nedsætte underudvalg til  

 formidling af samarbejdet mellem ungdomsskolen og arbejdsmarkedets  

 organisationer inden for de enkelte erhvervsområder.
 Stk. 2.  Medlemmerne beskikkes for 4 år.  

 Undervisningsministeren udpeger for hvert udvalg blandt udvalgets medlemmer  

 en formand og fastsætter en forretningsorden.
Folkeuniversitetsvirksomhed § 84.  Til folkeuniversitetsvirksomhed, der er knyttet  

 til universiteterne, og som gennem universitetskursus og forelæsninger  

 udbreder kendskabet til videnskabens arbejdsmetoder og resultater, ydes  

 statstilskud under følgende betingelser:
 1. Undervisningen skal stå åben for alle.
 2. Undervisningen skal være tilrettelagt og gennemført  

 efter planer, som er godkendt af folkeuniversitetsudvalget.
 3. Undervisningsministeren skal godkende  

 sammensætningen af folkeuniversitetsudvalget.
 4. Lærere og forelæsere skal være godkendt af  

 undervisningsministeren.
 5. Lærere og forelæsere skal være lønnet efter de i  

 medfør af § 85 fastsatte regler.
 6. Undervisningen skal være gennemført i egnede  

 lokaler med fornødent udstyr.
 7. Undervisningen på et universitetskursus skal være  

 vederlagsfri, men der skal afkræves deltagerne et indskrivningsgebyr.  

 Deltagere i forelæsninger skal yde bidrag til forelæserhonoraret efter  

 regler, der fastsættes af undervisningsministeren.
 Stk. 2.  Undervisningsministeren kan fastsætte regler om  

 deltagerantal på universitetskurserne som betingelse for ydelse af tilskud  

 til disse.
 § 85.  Undervisningsministeren fastsætter regler for  

 lønning af lærere og forelæsere og for godtgørelse af rejseudgifter m.v. til  

 disse.
 § 86.  Der kan med undervisningsministerens  

 godkendelse ansættes en studierektor ved den samlede  

 folkeuniversitetsvirksomhed.
 § 87.  Staten yder tilskud med et beløb, der svarer  

 til udgifterne efter § 85 og lønnen efter § 86 med fradrag af deltagernes  

 bidrag til forelæserhonorarer.
 Stk. 2.  Staten yder tilskud til delvis dækning af  

 udgifterne til folkeuniversitetsvirksomhedens administration.
Stk. 3.  Statstilskuddet anvises efter finansårets  

 udløb.
Der kan ydes forskud i det løbende finansår.
§ 88.  Universiteterne og de øvrige højere  

 læreanstalter stiller lokaler med fornødent udstyr til rådighed for  

 folkeuniversitetsvirksomheden.
Udgifterne herved afholdes af de pågældende  

 læreanstalter.
 Stk. 2.  Såfremt der ikke i henhold til stk. 1 kan  

 tilvejebringes de fornødne lokaler til folkeuniversitetsvirksomheden, skal  

 kommunen anvise lokaler i overensstemmelse med de i § 62 fastsatte regler.
Brevskoler § 89.  En skole, der tilbyder undervisning gennem  

 undervisningsbreve, kan efter ansøgning undergives tilsyn af  

 undervisningsministeren.
 Stk. 2.  Undervisningsministeren fastsætter regler om  

 tilsynets omfang og gennemførelse.
§ 90.  Brevskoler, der er undergivet  

 undervisningsministerens tilsyn, må benytte betegnelsen  

 »statskontrolleret brevskole«.
Andre brevskoler må ikke benytte  

 denne betegnelse eller andre betegnelser, der er egnet til forveksling  

 hermed, derunder navnlig forbindelser af ordet »brevskole« med ord  

 som »statsanerkendt«, »autoriseret« eller  

 »godkendt«.
Stk. 2.  Overtrædelse af stk. 1 straffes med bøde.
Er  

 lovovertrædelsen begået af et aktieselskab, andelsselskab el. lign., kan  

 bødeansvar pålægges virksomheden som sådan.
 § 91.  Til statskontrollerede brevskoler ydes  

 statstilskud under følgende betingelser:
 1. Skolens elevbetaling skal være godkendt af  

 undervisningsministeren.
 2. Skolens regnskab skal være godkendt af  

 undervisningsministeren.
 3. Undervisningen skal årligt omfatte mindst 50 elever  

 og mindst 300 besvarede undervisningsbreve.
§ 92.  Statstilskuddet fastsættes af  

 undervisningsministeren efter godkendelse af folketingets finansudvalg  

 således, at der pr. rettet undervisningsbrev ydes en bestemt procentdel af  

 begyndelsestimelønnen for lærere ved aftenskolen.
Det samlede statstilskud i  

 et undervisningsår kan dog ikke overstige skolens underskud i det pågældende  

 år.
Stk. 2.  Statstilskuddet anvises efter udgangen af  

 undervisningsåret.
Der kan ydes forskud i det løbende undervisningsår med  

 indtil halvdelen af det forventede tilskud.
 § 93.  Der kan ydes statstilskud til forsøg på  

 brevskoleundervisningens område.
Fritidsundervisning for søfarende § 94.  Ved fritidsundervisning for søfarende forstås i  

 denne lov undervisning i studiekredsform for søfarende, som på grund af deres  

 erhverv er forhindret i at deltage i fritidsundervisning efter reglerne i  

 kapitel III.
 § 95.  Godkendelse af en fritidsundervisning for  

 søfarende meddeles under følgende betingelser:
 1. Den skal være iværksat af eller i samarbejde med  

 organisationer eller institutioner med tilknytning til søfarten.
 2. Den skal stå åben for alle på skibet ansatte.
 3. Den skal være tilrettelagt på grundlag af egnet  

 studiemateriale, der giver en alsidig belysning af emnet.
 4. Studiekredslæreren skal have de fornødne  

 forudsætninger for at virke som leder af kredsen.
 5. Undervisningen skal være vederlagsfri.
 § 96.  Til en godkendt fritidsundervisning for  

 søfarende ydes tilskud under følgende betingelser:
 1. Den skal være gennemført på grundlag af det  

 godkendte studiemateriale.
2. Den skal være gennemført med mindst 4 af de  

 tilmeldte deltagere i gennemsnit pr. time.
Denne betingelse kan, for så vidt  

 angår specialundervisning og forberedelseskursus, fraviges efter regler, der  

 fastsættes af undervisningsministeren.
 3. Studiekredslæreren skal være lønnet efter de  

 regler, der er fastsat for aftenskolelærere.
 § 97.  Staten yder tilskud til fritidsundervisning for  

 søfarende med et beløb, der svarer til udgifterne til studiekredslærerens  

 løn.
 § 98.  Undervisningsministeren træffer efter  

 indstilling af Handelsflådens Velfærdsråd beslutning om godkendelse af  

 ansøgninger om fritidsundervisning for søfarende.
 § 99.  Rapport vedrørende fritidsundervisningens  

 gennemførelse indsendes, attesteret af skibsføreren, gennem Handelsflådens  

 Velfærdsråd til undervisningsministeriet.
Fritidskonsulenter § 100.  Til lands- eller landsdelsorganisationer, der  

 virker for fritidsvirksomhed for børn og unge eller fritidsundervisning for  

 voksne, og som for at gennemføre denne virksomhed ansætter  

 fritidskonsulenter, kan der efter regler, der fastsættes af  

 undervisningsministeren, ydes statstilskud med indtil 70 pct. af  

 konsulenternes løn i det omfang, denne ikke overstiger slutlønnen for  

 overlærere, i særlige tilfælde skoleinspektører, i folkeskolen.
Uddannelse af ledere og lærere § 101.  Til uddannelse af ledere og lærere inden for  

 ungdomsskolen, fritidsvirksomheden for børn og unge samt  

 fritidsundervisningen for voksne kan der ydes statstilskud efter regler, der  

 fastsættes af undervisningsministeren.
 Stk. 2.  Undervisningsministeren kan oprette kursus til  

 uddannelse af de i stk. 1 omhandlede ledere og lærere.
 Stk. 3.  Der kan ydes særlig støtte til ledere og lærere  

 i tilfælde, hvor deltagelse i uddannelseskursus vil påføre dem særlige  

 indtægtstab eller særlig store udgifter.
 Etablering af lokaler m.v.
 § 102.  Til delvis dækning af en større, samlet udgift  

 til undervisningsmateriel i forbindelse med etableringen af et faglokale til  

 ungdomsskolens erhvervsmæssige grunduddannelser kan der ydes et statstilskud  

 på 60 pct.
 Stk. 2.  Tilskuddet udbetales med 1/3 årlig i løbet af  

 de første 3 år, lokalet anvendes til den pågældende erhvervsmæssige  

 grunduddannelse.
 § 103.  (Ophævet).
 § 104.  (Ophævet).
§ 105.  Indrettes der af en kommune, forening eller  

 stedlig kreds eet eller flere lokaler med henblik på ungdomsskolens  

 fritidsvirksomhed, på fritidsvirksomhed for børn og unge eller på  

 fritidsundervisning for voksne, kan der under forudsætning af, at lokalerne  

 væsentligst stilles til rådighed for de angivne formål, ydes et statstilskud  

 på indtil 50 pct. af den del af de med lokalernes indretning forbundne  

 udgifter, der overstiger 1.000 kr.
Tilskuddet kan højst udgøre 25.000 kr.  

 Tilsvarende regler gælder ved nyindretning af ældre lokaler.
 Stk. 2.  Efter tilsvarende regler kan der ydes  

 statstilskud til opførelse af svømmebassiner, der stilles til rådighed for  

 ungdomsskolen eller fritidsvirksomhed for børn og unge, dog således at  

 tilskuddet højst kan udgøre 50.000 kr.
 § 106.  Opføres der af en privat, selvejende  

 institution een eller flere bygninger til fritidsvirksomhed for børn og unge  

 eller til fritidsundervisning for voksne, kan der som hjælp til opførelsen  

 ydes et statslån på følgende betingelser:
 1. Institutionens vedtægter skal være godkendt af  

 undervisningsministeren.
 2. Planer og tegninger til bygningerne samt  

 driftsbudget for virksomheden skal være godkendt af undervisningsministeren.
3. Institutionen skal selv have tilvejebragt mindst  

 1/6 af den værdi, hvoraf statslån beregnes.
Under særlige omstændigheder kan  

 undervisningsministeren tillade, at dette beløb tilvejebringes ved lån sikret  

 ved pant efter statslånet.
Vilkårene for lånet skal godkendes af  

 undervisningsministeren.
 Stk. 2.  Efter samme regler kan der ydes statslån til  

 køb af ejendomme til brug som i stk. 1 anført.
 Stk. 3.  Statslånet kan andrage indtil 50 pct. af den  

 anskaffelsessum, der er godkendt af undervisningsministeren, herunder værdien  

 af grund, inventar og undervisningsmateriel.
Stk. 4.  Statslånet er afdragsfrit, men forrentes med 4  

 pct. p. a.
Lånet er uopsigeligt fra statens side, så længe lånevilkårene  

 overholdes, og bygningerne anvendes til det oprindelige formål.
Lånet sikres  

 ved tinglyst oprykkende panteret i institutionens ejendom næst efter lån, der  

 ikke må overstige 1/3 af den af undervisningsministeren godkendte værdi.
 Stk. 5.  Foranstående regler finder tilsvarende  

 anvendelse i tilfælde, hvor en kommune eller et forbund af kommuner opfører  

 eller erhverver bygninger til brug for en ungdomskostskole.
 § 107.  Efter de regler, der er fastsat i § 106, stk.  

 1 og 4, kan der ydes statslån til nybygninger, større ombygninger eller  

 forbedringer, herunder større anskaffelser af inventar eller  

 undervisningsmateriel, som er nødvendige for at bringe bestående anlæg i  

 tidssvarende stand.
Stk. 2.  Statslånet kan andrage indtil 75 pct. af de af  

 undervisningsministeren godkendte udgifter.
Sammenlagt med eventuelt  

 tidligere ydede statslån kan lånet dog ikke overstige 50 pct. af værdien af  

 institutionens ejendomme, herunder grund, inventar og undervisningsmateriel,  

 efter foretagelsen af de pågældende foranstaltninger.
 § 108.  Undervisningsministeren kan fastsætte regler  

 om indretning i kommunale skolebygninger af lokaler m.v. til brug for  

 ungdomsskolen, fritidsvirksomhed for børn og unge samt fritidsundervisning  

 for voksne.
 Overgangs- og ikrafttrædelsesbestemmelser  

 m.v.
 § 108 a.  Undervisningsministeren kan bemyndige  

 ministeriets direktorater til at udøve de beføjelser, der i denne lov er  

 tillagt ministeren.
 Stk. 2.  Undervisningsministeren kan fastsætte  

 bestemmelser om adgangen til at klage over afgørelser, der er truffet i  

 henhold til bemyndigelse efter stk. 1, herunder om at afgørelser ikke skal  

 kunne indbringes for ministeren.
 § 109.  Undervisningsministeren kan i særlige tilfælde  

 som en midlertidig ordning fravige lovens bestemmelser i det omfang, det  

 anses for påkrævet for at fremme forsøgsvirksomhed inden for lovens område.
 Stk. 2.  Der kan ydes statstilskud til forsøg efter stk.  

 1.
 § 110.  Undervisningsministeren kan fastsætte regler  

 om begrænsning af deltagerantal på de enkelte former for undervisningshold og  

 om et mindste gennemsnitstal af deltagere som betingelse for oprettelse.
 § 111.  Efter regler, der fastsættes af  

 undervisningsministeren, kan der ydes særligt statstilskud til handicappedes  

 deltagelse i fritidsvirksomhed for børn og unge og fritidsundervisning for  

 voksne.
§ 112.  Til 8. hovedskoleklasse og 9. klasse i  

 folkeskolen på Færøerne ydes der et særligt tilskud på 2 kr. pr. time.  

 Udgiften hertil afholdes af statskassen og landskassen med halvdelen af hver,  

 jfr. § 15, stk. 8, i lov om folkeskolen på Færøerne. (* 1) § 113.  Denne lov træder i kraft den 1. august 1969, §  

 79 dog først fra den 1. april 1970.
 Stk. 2.  Lov om ungdomsskoler og aftenskoler m.v., jfr.  

 lovbekendtgørelse nr. 257 af 14. juni 1960, ophæves, § 12, stk. 4 og 5, dog  

 først fra den 1. april 1970.
Stk. 3.  De lederstillinger, der er normeret efter § 20,  

 stk. 6, 2. punktum, i lov om ungdomsskoler og aftenskoler m.v., opretholdes  

 for de pågældende indehaveres embedstid.
Staten yder tilskud efter reglerne i  

 § 62 i lov om folkeskolen.
 Stk. 4.  De i henhold til lovbekendtgørelse nr. 257 af  

 14. juni 1960 om ungdomsskoler og aftenskoler m.v. nedsatte ungdomsnævn,  

 ungdomsskoleudvalg og amtsungdomsnævn med tilhørende rådgivende udvalg  

 fungerer indtil udløbet af deres valgperiode.
Stk. 5.  Amtskonsulenten for fritidsundervisning lønnes  

 som amtsskolepsykolog efter reglerne i lov om tjenestemandslønninger m.m. og  

 klassificering af tjenestemandsstillinger i staten, folkeskolen og  

 folkekirken.
Pension m. v. ydes efter de for tjenestemænd i staten,  

 folkeskolen og folkekirken gældende regler.
Staten yder tilskud efter  

 reglerne i § 62 i lov om folkeskolen til konsulentens løn og pension m.v.
§ 114.  Loven gælder ikke for Færøerne, jfr. dog §  

 112, og Grønland.
Ved kongelig anordning kan loven bringes til anvendelse på  

 Færøerne med de ændringer, som øernes særlige forhold tilsiger.
---------- Lov nr. 217 af 23. april 1986, der indsætter § 108 a, trådte i kraft den  

 1. juli 1986.
---------- Lov nr. 273 af 6. juni 1985, der ændrer §§ 31, stk. 1, 32 og 36, stk. 2,  

 og lov nr. 356 af 4. juni 1986, der ændrer §§ 29, 1. pkt. og 36, stk. 1,  

 trådte i kraft den 1. januar 1987.
Undervisningsministeriet, den 24. april  

 1987 BERTEL HAARDER /Svend Bruun (* 1) Tilskuddet ydes ikke længere, da tilskudsbestemmelsen er bortfaldet  

 efter ophævelse af den færøske folkeskolelov af 1962, jf. lov nr. 51 af 14.  

 februar 1979 § 8, stk. 2, og lagtingslov nr. 21 af 22. marts 1979 § 56, stk.  

 2.
