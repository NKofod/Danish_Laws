Indholdsfortegnelse Kapitel 1 Almindelige bemærkninger om bekendtgørelsen af 15. april 1980 om  

 afledning af spildevand til jorden 1. Grundlaget for bekendtgørelsen 2. Miljøstyrelsens redegørelse om spildevandsafledning  

 uden for bymæssig bebyggelse 3. Oversigt over indholdet af den nye bekendtgørelse Kapitel 2 De indledende bestemmelser i bekendtgørelsen Kapitel 3 Afledning af husspildevand til nedsivningsanlæg 1. Afledning af husspildevand uden for samlet  

 bebyggelse fra højst 2 husstande eller højst 10 personækvivalenter 2. Afledning af husspildevand inden for samlet  

 bebyggelse fra højst 2 husstande eller højst 10 personækvivalenter 3. Nedsivning af husspildevand fra mere end 10  

 personækvivalenter Kapitel 4 Afledning af andet spildevand end husspildevand til  

 nedsivningsanlæg 1. Afledning, der kan tillades af kommunalbestyrelsen 2. Afledning, der kan tillades af amtsrådet Kapitel 5 Udledning af spildevand på jordoverfladen Kapitel 6 Sager, der afgøres af miljøstyrelsen Kapitel 7 Nedsivningstilladelsernes forbindelse med  

 spildevandsplanlægningen Kapitel 8 Grundvandssænkning i forbindelse med etablering af  

 nedsivningsanlæg Kapitel 9 Regler om sagsbehandling, afgørelser og klager Almindelige bemærkninger om bekendtgørelsen  

 af 15. april 1980 om 1. Grundlaget for bekendtgørelsen Efter § 11 i lov nr. 372 af 13. juni 1973 om miljøbeskyttelse  

 (miljøbeskyttelsesloven) er det miljøministeren, der har myndighed til at  

 tillade bl. a. afledning af spildevand til nedsivningsanlæg og udledning af  

 spildevand på jorden.
Efter lovens § 46 kan ministeren imidlertid overlade  

 sin myndighed til at træffe afgørelse om miljøbeskyttelsesspørgsmål til  

 amtsrådene eller kommunalbestyrelserne (ved »amtsrådet« forstås i  

 dette cirkulære for hovedstadsområdets vedkommende hovedstadsrådet). Ved  

 bekendtgørelse nr. 172 af 29. marts 1974 om etablering af nedsivningsanlæg  

 har ministeren med hjemmel i miljøbeskyttelseslovens § 46 givet  

 kommunalbestyrelserne myndighed til i nærmere afgrænsede tilfælde at tillade  

 nedsivningsanlæg.
Kommunalbestyrelserne har således fået bemyndigelse til at  

 tillade nedsivningsanlæg for enligt beliggende ejendomme og for ejendomme i  

 sommerhusområder ved kysten, såfremt visse krav til afstande m. v. er  

 overholdt.
Ved § 33 i bekendtgørelse nr. 174 af 29. marts 1974 om tilførsel  

 af spildevand til vandløb, søer eller havet m. v. har ministeren i medfør af  

 miljøbeskyttelseslovens § 46 overladt myndigheden til at tillade udledning af  

 visse former for spildevand på jorden (f. eks. mejerispildevand) til  

 amtsrådene.
I et stort antal tilfælde er myndigheden til at tillade  

 nedsivningsanlæg dog efter den hidtidige ordning forblevet hos  

 centraladministrationen, således at sagerne i 1. instans behandles af  

 miljøstyrelsen, jfr. bekendtgørelse nr. 178 af 29. marts 1974 om henlæggelse  

 af opgaver og beføjelser til miljøstyrelsen. Årsagen til at miljøstyrelsen  

 som 1. instans har behandlet et stort antal sager om nedsivning af  

 husspildevand er, at afstandskravene i bekendtgørelse nr. 172 af 29. marts  

 1974 i praksis har været vanskelige at overholde.
Dette gælder f. eks.  

 afstanden mellem de enkelte nedsivningsanlæg og mellem nedsivningsanlæg og  

 vandindvindingsanlæg.
Den hidtidige bekendtgørelse omhandlede endvidere kun  

 nedsivning af husspildevand fra højst 2 husstande og visse former for  

 overfladevand.
Derimod var husspildevand fra mere end 2 husstande samt fra  

 små toiletbygninger og spejderhytter m. v. ikke omfattet af bekendtgørelsen.
Baggrunden for den nye bekendtgørelse af 15. april 1980, som med virkning  

 fra 1. juni 1980 afløser bekendtgørelse nr. 172 af 29. marts 1974 og § 33 i  

 bekendtgørelse nr. 174 af 29. marts 1974, er først og fremmest, at der gennem  

 den vandplanlægning, som i de senere år er foregået i amtskommunerne, er  

 tilvejebragt et betydeligt materiale om lokale hydrogeologiske forhold.
De  

 stedlige myndigheder vil på grundlag af dette materiale kunne afgøre mange  

 sager, som hidtil har været behandlet i 1. instans af miljøstyrelsen.
En  

 sådan overgang til behandling hos en stedlig myndighed vil være af stor  

 værdi, fordi den vil lette kontakten mellem ansøgeren og  

 afgørelsesmyndigheden og vil gøre det muligt at støtte afgørelserne på  

 lokalkendskab.
Den nye bekendtgørelse betyder navnlig, at en række sager, der hidtil har  

 skullet afgøres af miljøstyrelsen som 1. instans, fremtidig behandles af  

 amtsrådene.
Når disse sager placeres hos amtsrådene, skyldes det, at  

 amtsrådene efter vandforsyningsloven er ansvarlige for de vandressourcer, der  

 må være til rådighed for vandindvindingen, herunder bevarelsen af  

 vandressourcernes kvalitet.
 Bekendtgørelsen har også givet kommunalbestyrelserne udvidet kompetence  

 til at tillade nedsivningsanlæg, dels ved at udvide arten af de  

 nedsivningsanlæg, som kommunalbestyrelserne kan give tilladelse til, og dels  

 ved på forskellige punkter kun at give vejledende og ikke bindende  

 afstandsregler.
Embedslægeinstitutionen har fået en ændret placering i bekendtgørelsen,  

 idet embedslægeinstitutionens anbefaling ikke, som hidtil, skal være en  

 betingelse for, at de lokale myndigheder kan meddele en  

 nedsivningstilladelse.
I stedet skal visse sager på såvel kommunalt som  

 amtskommunalt plan forelægges embedslægeinstitutionen til udtalelse.
 Bekendtgørelsen er i vid udstrækning udarbejdet på grundlag af den  

 redegørelse om spildevandsafledning uden for bymæssig bebyggelse, som  

 miljøstyrelsen har udsendt i december 1978. Denne redegørelse omtales  

 nedenfor i afsnit 2.
Den 17. december 1979 har rådet for De Europæiske Fællesskaber udstedt et  

 direktiv om beskyttelse af grundvand mod forurening forårsaget af visse  

 farlige stoffer.
Direktivets regler skal være gennemført i dansk lovgivning  

 senest den 17. december 1981; derefter vil der være en frist på 4 år til  

 ændring af allerede etablerede udledninger, hvis disse ikke er i  

 overensstemmelse med direktivets regler.
Den foreliggende bekendtgørelse af  

 15. april 1980 vil efter miljøstyrelsens skøn i vidt omfang imødekomme  

 direktivets krav.
Den er imidlertid ikke afpasset efter direktivet, f. eks.  

 med hensyn til tidsbegrænsning af tilladelser og med hensyn til  

 nødvendigheden af tilladelser til nedsivning, som ikke sker gennem noget  

 anlæg.
Det vil i den kommende tid, i forbindelse med miljøbeskyttelseslovens  

 revision, blive overvejet, i hvilket omfang bekendtgørelsen bør ændres af  

 hensyn til direktivet.
2. Miljøstyrelsens redegørelse om spildevandsafledning  

 uden for bymæssig bebyggelse Miljøstyrelsen har i december 1978 udsendt en redegørelse  

 (»spildevandsafledning udenfor bymæssig bebyggelse«) om de  

 problemer, der er forbundet med spildevandsbortskaffelse i mindre og spredte  

 bebyggelser, herunder sommerhusområder.
Den har bl.a. til formål at belyse de  

 forudsætninger, der skal være tilstede, for at spildevand kan bortskaffes ved  

 nedsivning.
Debatten om spildevandsafledning har været ført med en tiltagende  

 intensitet, efterhånden som behandlingen og godkendelsen af de kommunale  

 spildevandsplaner har fundet sted, og det er i særdeleshed forholdene i de  

 mindre samfund og i sommerhusområderne, der har påkaldt sig interesse.  

 Redegørelsen behandler spildevandsbortskaffelsen i mindre landsbyer,  

 sommerhusområder og spredt bebyggelse og belyser tillige nogle af de  

 økonomiske konsekvenser af de alternative afledningsmetoder for den enkelte  

 borger og for samfundet.
Det er hensigten, at redegørelsen skal udgøre et  

 redskab for såvel de kommunale myndigheder som for borgere ved valget mellem  

 f. eks. traditionel kloakering og afledning til jorden gennem  

 nedsivningsanlæg.
Til grund for redegørelsen ligger et udredningsarbejde vedrørende  

 anvendelsen af jord som recipient for spildevand.
En statusrapport herom  

 (»Jord som recipient for spildevand«) er udsendt i april 1979. Heri  

 gives på baggrund af miljøstyrelsens egne undersøgelser og udenlandske  

 erfaringer en samlet oversigt over mulige metoder til udledning af spildevand  

 til jorden, og det belyses, hvilke ulemper og forureningsproblemer der er  

 knyttet til de forskellige udledningsmetoder.
I det følgende gengives hovedkonklusionerne af redegørelsen.
Der henvises  

 iøvrigt til de to publikationer.
a.
Afledning af husspildevand i områder med spredt bebyggelse I områder med spredt bebyggelse er produktionen af husspildevand så lille,  

 at der ikke er væsentlig risiko for, at grundvandsforekomsterne som helhed  

 udsættes for større kvalitetsforringelse.
Ved placering af nedsivningsanlæg  

 må opmærksomheden derfor især koncentreres om at sikre nærliggende brønde og  

 boringer mod forurening.
 Det er miljøstyrelsens opfattelse, at spildevandsafledningen fra spredt  

 bebyggelse, hvor det er muligt, mest hensigtsmæssigt kan gennemføres ved  

 nedsivning i stedet for direkte udledning til vandløb, herunder drænledninger  

 og grøfter.
b.
Afledning af husspildevand i områder med samlet bebyggelse For sommerhusområder og landsbyer medfører den mere koncentrerede  

 spildevandsproduktion, at der ved nedsivning af spildevand på længere sigt  

 kan være fare for forurening af anvendelige grundvandsressourcer, selvom de  

 ligger i forholdsvis stor afstand fra nedsivningsområdet.
For at kunne  

 bedømme mulighederne for nedsivning i sådanne områder vil det derfor ofte  

 være nødvendigt at foretage hydrogeologiske undersøgelser med henblik på  

 beskyttelse af anvendelige grundvandsressourcer.
I områder, hvor  

 spildevandsbortskaffelsen i dag findes miljømæssigt forsvarlig, og hvor det  

 også kan forudses, at forholdene fremtidigt vil være miljømæssigt  

 forsvarlige, er der ikke grund til at ændre den nuværende form for  

 bortskaffelse af spildevand.
I områder, hvor spildevandsbortskaffelsen volder miljømæssige problemer,  

 eller hvor det kan forudses, at sådanne problemer vil opstå i  

 planlægningsperioden, er det rimeligt, at der foreskrives ændringer i  

 bortskaffelsesmåden.
Dette betyder, at der i reglen skal etableres anlæg, der  

 er kollektive (kloakering) eller i det mindste indeholder kollektive  

 elementer, f. eks. samletankløsninger med kollektiv bortskaffelse af  

 samletankenes indhold.
Ved tilvejebringelsen af sådanne kollektive løsninger  

 er det hensigtsmæssigt, at alle grundejere i det berørte opland deltager i  

 den kollektive ordning.
Det skal i dennne forbindelse bemærkes, at den gældende lovgivning giver  

 kommunalbestyrelserne adgang til at kræve nedsivningsanlæg og samletanke  

 sløjfet uden erstatning, hvis kloakering gennemføres.
Det anbefales, at denne  

 adgang fortrinsvis udnyttes til at sikre fuld deltagelse i en kollektiv  

 ordning i et opland, hvor de for oplandet generelt gældende forhold gør det  

 nødvendigt at foretage en ændring i spildevandsbortskaffelsen.
c.
Afledning af vejvand Vejvand indeholder bl. a. suspenderet stof, mineralolier, tungmetaller, og  

 i forbindelse med saltning vil der også forekomme et højt indhold af chlorid.  

 Der bør derfor ved afledning af større mængder vejvand til jorden i vid  

 udstrækning tages de samme hensyn til grundvandsbeskyttelsen som ved  

 afledning af husspildevand.
Vejvand, som bortledes gennem drænledninger efter nedsivning gennem  

 græsrabatter, vil normalt være renset i en sådan grad, at direkte udledning  

 til en overfladerecipient ikke medfører forurening.
Ved udledning direkte til  

 rørledninger uden nedsivning i græsrabatter kan der derimod være behov for  

 andre rensningsforanstaltninger.
d.
Afledning af tagvand Tagvand vil normalt ikke være så forurenet, at der ved udledning på  

 jordoverfladen eller til nedsivningsanlæg vil være risiko for forurening af  

 større grundvandsforekomster, hvorimod der kan være risiko for forurening af  

 drikkevandsbrønde eller mindre boringer ved en koncentreret nedsivning af  

 tagvand for tæt på disse.
e.
Udspredning af spildevand Tilladelse til udbringning af husspildevand på jordoverfladen kan normalt  

 ikke meddeles, da det vil være en betingelse, at der foretages en vidtgående  

 sikring af omgivelserne mod smittefare og lugtgener.
Det vil desuden være en  

 forudsætning, at tilfredsstillende spildevandsafledning kan etableres i  

 frostperioder.
Spildevand fra mejerier og visse andre levnedsmiddelindustrier indeholder  

 imidlertid ikke giftstoffer og smitstoffer, men har ofte et højt indhold af  

 plantenæringsstoffer og let nedbrydeligt organisk stof.
Sådanne  

 spildevandstyper kan ofte med fordel bortskaffes ved udspredning på dyrkede  

 arealer.
3. Oversigt over indholdet af den nye bekendtgørelse Den nye bekendtgørelse indledes med et kapitel, der angiver  

 bekendtgørelsens område og definerer begreberne spildevand, husspildevand og  

 ejendomme uden for og i samlet bebyggelse.
Bekendtgørelsens kapitel 2 giver derefter regler om afledning af  

 husspildevand til nedsivningsanlæg.
Kompetencen til at tillade denne  

 nedsivning er fastlagt således, at visse mindre nedsivningsanlæg uden for  

 samlet bebyggelse kan tillades af kommunalbestyrelsen, når nogle nærmere  

 angivne krav til afstande m. v. er opfyldt.
Inden for samlede bebyggelser  

 kræver de samme nedsivningsanlæg tilladelse fra amtsrådet, som dog inden for  

 nærmere afgrænsede områder kan overlade myndigheden til kommunalbestyrelsen  

 på særligt fastsatte betingelser.
Større nedsivningsanlæg kræver altid  

 tilladelse fra amtsrådet.
Bekendtgørelsens kapitel 3 giver regler om nedsivning af andet spildevand  

 end husspildevand.
Kompetencen er fordelt mellem kommunalbestyrelse og  

 amtsråd bl. a. på grundlag af den belastning, som nedsivningen kan medføre  

 for grundvandet.
Bekendtgørelsens kapitel 4 drejer sig om tilladelser til udledning af  

 spildevand på jordoverfladen.
Kompetencen til at give disse tilladelser  

 ligger, som hidtil, hos amtsrådet.
 Bekendtgørelsens kapitel 5 giver regler om de - nu ret få - sager, der  

 fortsat skal behandles af miljøstyrelsen som 1. instans.
 Bekendtgørelsens kapitel 6 giver nogle almindelige regler om  

 sagsbehandling, affattelse af afgørelser og klager over afgørelser.
 Endelig giver bekendtgørelsens kapitel 7 regler om bekendtgørelsens  

 ikrafttræden og overgangsbestemmelser.
De indledende bestemmelser i  

 bekendtgørelsen Bekendtgørelsens kapitel 1 indeholder i § 1 en bestemmelse om  

 bekendtgørelsens område og i § 2 forskellige definitioner.
I § 3, stk. 1,  

 fastslås det, at bekendtgørelsen finder anvendelse dels på nye anlæg m. v.,  

 der udføres efter bekendtgørelsens ikrafttræden, dels på væsentlige ændringer  

 af ældre anlæg, når ændringen udføres efter dette tidspunkt.
I § 3, stk. 2,  

 angives det, at ældre, lovligt etablerede anlæg fortsat kan benyttes.
Hvad særligt angår reglen i § 3, stk. 1, hvorefter der kræves tilladelse  

 til et anlæg, som ændres væsentligt efter bekendtgørelsens ikrafttræden,  

 bemærkes det, at en ændring må anses for væsentlig, hvis f. eks. hele  

 anlægget flyttes eller anlæggets nedsivningsdel omlægges på grund af en  

 utilfredsstillende nedsivning.
Til en væsentlig ændring af nedsivningsanlæg  

 må også henregnes en betydelig forøgelse af den mængde spildevand, der ledes  

 til nedsivningsanlægget.
Hvis der sker en fuldstændig ombygning af en  

 ejendom, kan der være grund til at tage ejendommens spildevandsforhold op til  

 ny overvejelse, selvom den ombyggede ejendom ikke belaster  

 nedsivningsanlægget mere end den gamle.
Dette vil imidlertid være en følge af  

 miljøbeskyttelseslovens § 11, stk. 3, sammenholdt med § 4 i byggeloven  

 (lovbekendtgørelse nr. 530 af 25. oktober 1976) og ikke af bekendtgørelsens §  

 3.
Afledning af husspildevand til  

 nedsivningsanlæg 1. Afledning af husspildevand uden for samlet  

 bebyggelse fra højst 2 husstande eller højst 10 personækvivalenter Efter bekendtgørelsens § 4 har kommunalbestyrelsen kompetencen til uden  

 for samlet bebyggelse at tillade etablering af nedsivningsanlæg for  

 husspildevand hidrørende enten fra højst to husstande eller fra højst 10  

 personækvivalenter, når en række betingelser er opfyldt.
En ejendom anses  

 efter bekendtgørelsens § 2, stk. 3, for at ligge uden for samlet bebyggelse,  

 når den ligger i landzone, og når der ikke inden for en afstand af 300 m fra  

 ejendommens beboelsesbygninger m. v. ligger tilsvarende bygninger for mere  

 end 4 andre ejendomme.
Ved »beboelsesbygninger m. v.« forstås bygninger, hvori der  

 mindst findes køkken eller bade- og toiletfaciliteter, og hvori  

 spildevandsproduktionen svarer til mindst 1 husstand eller mindst 2  

 personækvivalenter.
Kommunalbestyrelsens kompetence til at tillade  

 nedsivningsanlæg uden for samlet bebyggelse strækker sig efter denne ordning  

 videre end efter de hidtidige regler.
Efter den tidligere bekendtgørelse  

 skulle en ejendom være enligt beliggende, for at kommunalbestyrelsen kunne  

 meddele tilladelse til nedsivning, og en ejendom ansås for enligt beliggende,  

 hvis der var en afstand på mindst 300 m fra ejendommen til nærmeste anden  

 beboelse.
Kommunalbestyrelsens myndighed er også udvidet derved, at  

 kommunalbestyrelsen ikke alene kan tillade nedsivningsanlæg for husspildevand  

 fra højst to husstande, men også husspildevand fra højst 10  

 personækvivalenter.
Ved 1 personækvivalent forstås en spildevandsproduktion  

 på gennemsnitlig 200 l/ dag, fordelt over et år.
Med denne udvidelse bliver  

 det muligt for kommunalbestyrelsen uden for samlet bebyggelse at give  

 tilladelse til nedsivning af husspildevand fra toiletbygninger,  

 spejderhytter, erhvervsvirksomheder m. v., når spildevandsmængden er af  

 mindre omfang.
De betingelser, der skal være opfyldt, hvis  

 kommunalbestyrelsen skal kunne tillade et nedsivningsanlæg efter § 4,  

 vedrører dels nedsivningsanlæggets afstand til vandindvindingsanlæg (stk. 1),  

 dels nedsivningsanlæggets udformning m. v. (stk. 2). Endvidere skal  

 kommunalbestyrelsen tilstræbe, at en række andre afstandsbestemmelser  

 overholdes (stk. 3).
a.
Afstanden til vandindvindingsanlæg Det fastsættes i § 4, stk. 1 a, at nedsivningsanlægget skal respektere de  

 beskyttelsesområder der er fastlagt for visse vandindvindingsanlæg efter  

 miljøbeskyttelseslovens § 12 eller efter § 41, stk. 1, i lov nr. 169 af 18.  

 april 1969 om vandforsyning.
Sådanne beskyttelsesområder fastlægges i reglen  

 omkring indvindingsanlæg for almene vandforsyningsanlæg, der kræver  

 tilladelse efter § 20 i vandforsyningsloven af 1978 (§ 13 efter den tidligere  

 vandforsyningslov) og omkring indvindingsanlæg for visse virksomheder, der  

 kræver vand af drikkevandskvalitet (f. eks. virksomheder der fremstiller  

 levnedsmidler eller lægemidler). Inden for beskyttelsesområdet fastsættes der  

 i almindelighed et forbud mod nedsivningsanlæg.
I de allerede fastsatte  

 beskyttelsesområder vil forbudet med hensyn til nedsivningsanlæg, der  

 modtager toiletspildevand, normalt være udstrakt til området inden for 300 m  

 fra indvindingsboringer, og med hensyn til andre nedsivningsanlæg området  

 inden for 150 m fra boringer.
Under særlige jordbundsforhold kan afstanden  

 være større end 300 m og 150 m.
Ved fremtidige beskyttelsesområder vil man  

 antagelig ikke sondre mellem nedsivningsanlæg for toiletspildevand og  

 nedsivningsanlæg for andet husspildevand, jfr. nedenfor.
Ud over den beskyttelse af vandindvindingsanlæg, der er en følge af  

 beskyttelsesområderne, bestemmes det i bekendtgørelsens § 4, stk. 1 b og c,  

 at nedsivningsanlægget skal ligge mindst 300 m fra indvindingsanlæg for almen  

 vandforsyning.
Dette har selvstændig betydning for de almene  

 vandforsyningsanlæg, der ikke har beskyttelsesområder efter loven af 1969  

 eller efter miljøbeskyttelsesloven, eller som har beskyttelsesområder med en  

 sikkerhedsafstand på 150 m til det nedsivningsanlæg som ønskes anlagt.  

 Endvidere skal nedsivningsanlægget ligge mindst 300 m fra andre  

 vandindvindingsanlæg, hvis vand skal være af drikkevandskvalitet, og mindst  

 150 m fra vandindvindingsanlæg i øvrigt.
Drikkevandskvaliteten må kræves for  

 alle vandindvindingsanlæg til husstandsbrug og for vandindvindingsanlæg til  

 brug for virksomheder, der fremstiller levnedsmidler og lægemidler.
Også  

 anlæg til vanding og vaskning i gartnerier, der avler spiselige afgrøder, må  

 som hovedregel kræve vand af drikkevandskvalitet, medmindre der på særlige  

 punkter gøres undtagelser herfra (f. eks. med hensyn til vandets  

 nitratindhold). Der henvises om disse forhold til § 4 i bekendtgørelse nr. 6  

 af 4. januar 1980 om vandkvalitet og tilsyn med vandforsyningsanlæg.
Derimod  

 kræver markvandingsanlæg ikke vand af drikkevandskvalitet, ej heller  

 vandindvindingsanlæg, der alene indvinder vand til kølevand eller procesvand  

 i en virksomhed, der fremstiller ikke spiselige varer.
Disse krav om en afstand på 300 m eller 150 m fra nedsivningsanlægget til  

 vandindvindingsanlæg gælder uden hensyn til, om nedsivningsanlægget modtager  

 spildevand fra toilet (»sort spildevand«) eller alene modtager  

 andet husspildevand (»gråt spildevand«). De hidtidige reglers  

 bestemmelser om, at afstandskravene var lempeligere for »gråt  

 spildevand« end for »sort spildevand«, er altså ikke gentaget  

 i bekendtgørelsen.
Grunden hertil er, at nyere undersøgelser har vist, at det  

 »grå spildevand« kan indeholde betydelige mængder af bakterier, bl.  

 a. fækale colibakterier.
Det »grå spildevand« vil også indeholde en  

 lang række kemikalier (f.eks. detergenter, borater, opløsningsmidler), der  

 kan forringe vandkvaliteten.
Efter § 4, stk. 1 d og e, kan krav om en afstand på 300 m til  

 indvindingsanlæg for ikke almene vandforsyninger, der kræver  

 drikkevandskvalitet, og om en afstand på 150 m til andre  

 vandindvindingsanlæg, dog nedsættes til 75 m, når de hydrogeologiske forhold  

 sandsynliggør, at nedsivningen vil kunne ske uden risiko for forurening af  

 vandindvindingsanlæg.
Kommunalbestyrelsen skal dog høre amtsrådet og  

 embedslægeinstitutionen, før den bestemmer en sådan nedsættelse af  

 afstandskravene.
 I det følgende nævnes forskellige eksempler på situationer, hvor en sådan  

 nedsættelse af afstandskravene kan være forsvarlig.
En nedsættelse af afstandskravene kan komme på tale, hvis en undersøgelse  

 af forholdene på stedet gør det overvejende sandsynligt, at  

 grundvandsstrømmen fører fra vandindvindingsanlægget mod nedsivningsanlægget.  

 Et skøn over grundvandets naturlige strømningsretning kan i visse tilfælde  

 baseres på den hydrogeologiske kortlægning (f.eks. kort over  

 grundvandspotentialer), hvis en sådan er færdiggjort for det aktuelle område.  

 Hvis grundvandets strømningsretning ikke kan bestemmes ud fra kortmateriale,  

 kan strømningsretningen eventuelt bestemmes ud fra pejlinger af  

 grundvandsstanden i nærliggende brønde, boringer og vandløb.
Man må dog være  

 opmærksom på, at vandindvindingsanlæg kan ændre grundvandets naturlige  

 strømningsretning.
Grundvandsstrømmen vil således altid være rettet mod  

 vandindvindingsanlægget i en afstand fra dette afhængig af indvindingens  

 størrelse og de hydrogeologiske forhold i øvrigt.
Der kan endvidere være tale om at nedsætte afstandskravene, hvis  

 vandindvindingsanlægget ligger på den ene side af et vandløb, og  

 nedsivningsanlægget ønskes anbragt på den modsatte side af vandløbet.
Det er  

 dog en betingelse, at vandstanden i vandløbet afspejler grundvandsstanden, og  

 at forurenet grundvand ikke kan passere under vandløbet.
Der kan derudover være tale om nedsættelse af afstandskravene, mellem en  

 boring og et nedsivningsanlæg, hvis der i et område findes flere  

 grundvandsreservoirer, og boringen indvinder vand fra et nedre - af ler  

 beskyttet - reservoir.
Nedsættelse af afstandskravene bør under disse forhold  

 kun ske, hvis geologiske informationer eller pejlinger af vandstanden i de  

 vandførende lag viser, at vandindvindingen og nedsivningen af spildevand  

 foregår i to forskellige reservoirer, der ikke står i umiddelbar hydraulisk  

 forbindelse med hinanden.
b.
Funktionskrav Ifølge § 4, stk. 2 a, skal jordbunden være egnet til nedsivning og  

 nedsivningsanlægget skal udføres og dimensioneres således, at det kan  

 fungere, så der ikke opstår overfladegener eller andre hygiejniske ulemper  

 omkring anlægget.
 En vurdering af, om jordbundsforholdene tillader nedsivning, må baseres på  

 lokalkendskab og eventuelt feltundersøgelser.
For i størst mulig udstrækning at udnytte jordens renseevne og lette  

 luftens tilgang til spildevandet er det af stor betydning, at spildevandet  

 nedsiver over et tilstrækkeligt stort areal, og at udledningen sker i så  

 ringe dybde som muligt.
Nedsivningsanlæg bør derfor udformes som sivedræn og  

 ikke placeres dybere end ca. 60 cm.
For helårsbeboelser bør der etableres  

 mindst 30 m sivedræn pr. husstand, medens det for sommerhuse normalt vil være  

 tilstrækkeligt med 20 m sivedræn pr. husstand.
 Efter § 4, stk. 2 b, skal husspildevand, forinden det ledes til  

 nedsivningsanlæg passere en bundfældningstank (septictank, emscherbrønd), der  

 ligesom afløbsledninger skal udformes og drives i overensstemmelse med  

 retningslinier fastsat af kommunalbestyrelsen.
Ovenfor nævnte forhold er nærmere beskrevet i Dansk Ingeniørforenings norm  

 om primitive afløbsanlæg for nedsivning.
Normen er for tiden under revision,  

 og den til enhver tid gældende norm bør så vidt muligt overholdes.
Ifølge § 4, stk. 2 c, skal slam fra bundfældningstanke bortskaffes efter  

 kommunalbestyrelsens anvisninger.
For at sikre en bundfældningstanks  

 funktionsdygtighed skal slam fra denne fjernes med passende mellemrum (1-2  

 år). Slammet kan enten bortskaffes af den pågældende grundejer, i  

 overensstemmelse med reglerne i bekendtgørelse nr. 170 af 29. marts 1974 af  

 reglement om miljøbeskyttelse kapitel 6, jfr. kapitel 4, eller  

 kommunalbestyrelsen kan beslutte, at der for hele eller dele af kommunen  

 etableres en fælles bortskaffelsesordning.
Ifølge § 4, stk. 2 d, skal bunden af nedsivningsanlægget, så vidt muligt  

 placeres mindst 2,5 m over højeste grundvandstand.
Denne bestemmmelse er  

 indført for at sikre den bedst mulige nedbrydning af spildevandet i jordens  

 umættede zone.
I områder uden anvendelige grundvandsforekomster, hvor det  

 nedsivede spildevand med sikkerhed bevæger sig mod vandløb, søer eller havet,  

 vil en nedsættelse af denne afstand være forsvarlig.
Af hensyn til anlæggets  

 funktion skal afstanden fra bund af nedsivningsanlæg til grundvandet dog være  

 mindst 1 m.
Er afstanden mellem nedsivningsanlæggets bund og grundvandet mindre end 1  

 m, kan der, hvor det skønnes hensigtsmæssigt, opbygges en sandmile, hvori  

 sivedrænene placeres.
Denne konstruktion vil også kunne forbedre nedsivning i  

 områder, hvor jordbunden på grund af for stort lerindhold er mindre egnet til  

 nedsivning.
Endelig kan det i enkelte tilfælde være hensigtsmæssigt at sænke  

 grundvandsstanden for at opnå mindst 1 m mellem grundvandet og bunden af  

 nedsivningsanlægget.
I sidstnævnte tilfælde skal det dog tilstræbes, at  

 afstanden mellem nedsivningsanlæg og afvandingsdræn er mindst 25 m, jfr. § 4,  

 stk. 3 c, og kapitel 8 nedenfor.
c. Øvrige afstandskrav Ved meddelelse af tilladelse til nedsivning i områder uden for samlet  

 bebyggelse skal kommunalbestyrelsen tilstræbe, at afstandskravene i § 4, stk.  

 3 a-c, overholdes.
Bestemmelsen i § 4, stk. 3 a, om 75 m til nærmeste andet  

 nedsivningsanlæg er indført for at sikre den bedst mulige spredning af  

 spildevand.
En nedsættelse af afstandskravet kan være hensigtsmæssig, hvis  

 der derved kan opnås en bedre placering af nedsivningsanlæggene i forhold til  

 vandindvindingsanlæg.
Nedsættelse af kravet i § 4, stk. 3 c, om at nedsivningsanlægget skal  

 anbringes mindst 25 m fra søer og vandløb, kan især være aktuel, hvor  

 alternativet er en direkte udledning til vandløbet.
I sådanne tilfælde vil en  

 indirekte udledning af spildevand til vandløbet gennem et sivedræn placeret  

 mindst 10 m fra dette ofte være en god løsning, der sammenlignet med direkte  

 udledning kan medføre en bedre recipientkvalitet.
2. Afledning af husspildevand inden for samlet  

 bebyggelse fra højst 2 husstande eller højst 10 personækvivalenter Som det fremgår af omtalen ovenfor af miljøstyrelsens redegørelse af  

 december 1978, indebærer nedsivning af husspildevand i områder med samlet  

 bebyggelse større problemer, end den tilsvarende nedsivning uden for samlet  

 bebyggelse.
Nedsivning af husspildevand i samlet bebyggelse kan medføre, at  

 det underliggende grundvand bliver udsat for en betydelig belastning på grund  

 af spildevandets indhold af forurenende stoffer.
En tæt nedsivning af  

 spildevand i en samlet bebyggelse kan derfor forringe kvaliteten af store  

 mængder grundvand, og denne kvalitetsforringelse vil eventuelt kunne spores i  

 stor afstand fra nedsivningsområdet.
Tilladelser til nedsivningsanlæg for  

 husspildevand i samlet bebyggelse vil ofte kræve et indgående kendskab til de  

 hydrogeologiske forhold i området, herunder nuværende og kommende  

 vandindvindinger.
Kompetencen til at give sådanne tilladelser er derfor i  

 princippet henlagt til amtsrådene.
Amtsrådet kan dog for afgrænsede områder  

 overlade kompetencen til kommunalbestyrelsen på vilkår, som amtsrådet skal  

 fastsætte.
Dette vil sige, at den bemyndigelse, som kommunalbestyrelsen hidtil har  

 haft til at tillade nedsivningsanlæg for husspildevand fra højst 2 husstande  

 i tættere bebyggelse inde i landet, hvis bebyggelsen fuldt ud får sin  

 vandforsyning fra et fællesvandværk, ikker er gentaget i den nye  

 bekendtgørelse.
Bemyndigelsen har også haft begrænset betydning, fordi den  

 forudsætter en afstand på 75 m mellem de enkelte nedsivningsanlæg, og denne  

 afstand er vanskelig at opnå i tættere bebyggelse.
Derimod er den  

 bemyndigelse, som kommunalbestyrelsen hidtil har haft til at tillade  

 nedsivningsanlæg fra højst 2 husstande i sommerhusområder nær kysten, når  

 grundvandsbevægelsen går mod havet - afstanden mellem nedsivningsanlæggene  

 skal her kun være 25 m -, opretholdt som en overgangsordning ved  

 bekendtgørelsens § 18, stk. 1. Dette gælder, indtil amtsrådet i medfør af den  

 nye bekendtgørelse har taget stilling til forholdene i området og enten  

 tilbagekaldt kommunalbestyrelsens bemyndigelse eller erstattet den med en ny  

 bemyndigelse på nærmere fastsatte vilkår.
 De regler, der på dette punkt er givet om tilladelser i samlet bebyggelse  

 for nedsivningsanlæg for højst 2 husstande eller højst 10 personækvivalenter,  

 findes i bekendtgørelsens §§ 5 og 6.
 I bekendtgørelsens § 5, stk. 1, fastslås hovedreglen: At det er amtsrådet,  

 der har kompetencen til at give tilladelse i disse sager, og at amtsrådet kun  

 kan give tilladelse efter høring af embedslægeinstitutionen.
I § 5, stk. 2, angives, at amtsrådets afgørelser efter stk. 1 ikke må  

 stride mod vandforsynings-, spildevands-, region- og kommuneplanlægningen for  

 området.
Endvidere skal det søges sikret, at nedsivningen ikke vil forurene  

 eksisterende vandindvindingsanlæg eller grundvandsressourcer, som vil være  

 anvendelige til fremtidige vandindvindingsanlæg, og ikke vil medføre, at den  

 fastlagte recipientkvalitet for vandløb, søer og havet ikke kan overholdes.  

 Endvidere skal amtsrådet ved afgørelser efter § 5, stk. 1, overholde  

 bestemmelserne i § 4, stk. 1 a-d, og stk. 2 a-c, jfr. § 5, stk. 3.
 I § 6, stk. 1, bestemmes det, at amtsrådet for nærmere afgrænsede områder  

 efter høring af embedslægeinstitutionen kan overlade kompetencen efter § 5,  

 stk. 1, til kommunalbestyrelsen, når betingelserne i § 5, stk. 2, er  

 overholdt.
 Amtsrådet bør efter denne bestemmelse, hvor det er muligt, henlægge  

 kompetencen til at meddele tilladelse efter § 5, stk. 1, til  

 kommunalbestyrelsen, således at amtsrådet koncentrerer sig om varetagelsen af  

 de overordnede hensyn i forbindelse med afledning af spildevand i større  

 mængder, d.v.s. hensynet til vandindvindings- og recipientinteresser samt  

 funktionshensynet.
 Ved amtsrådenes behandling af sagerne om nedsivningsanlæg i samlede  

 bebyggelser kan der være en række forskellige forhold at tage hensyn til.
a.
Enkeltvandindvindingsanlæg Enkeltvandindvindingsanlæg inden for nedsivningsområdet indvinder ofte  

 vand fra samme grundvandsreservoir, som spildevand fra nedsivningsanlæggene  

 siver ned til.
Enkeltvandindvindingsanlæg, der ligger i tæt bebyggede  

 områder, hvor spildevand afledes til nedsivningsanlæg, vil derfor være udsat  

 for risiko for at blive forurenet.
Vandindvinding inden for  

 nedsivningsområdet vil også være til hinder for etablering af  

 nedsivningsanlæg på et betydeligt antal ejendomme i området, jfr. § 4, stk.  

 1, som altid skal overholdes.
Amtsrådet bør derfor senest samtidig med, at  

 der meddeles tilladelse til, at spildevand i området afledes til jorden,  

 sikre, at der udarbejdes planer for tilslutning af samtlige ejendomme i  

 området til fælles vandforsyningsanlæg, således at fælles vandforsyning  

 herefter etableres.
Uden for nedsivningsområdet vil der ofte ligge et antal  

 enkeltvandindvindingsanlæg i spredt bebygget område.
Det følger af  

 bekendtgørelsens § 6, stk. 2, at afstanden fra et nedsivningsanlæg til  

 nærmeste vandindvindingsanlæg for vandforsyning, hvortil der stilles krav om  

 drikkevandskvalitet, som udgangspunkt skal være mindst 300 m.
Dette krav kan  

 dog lempes, hvis det på grundlag af en hydrogeologisk vurdering kan sikres,  

 at vandindvindingsanlæg ikke forurenes.
For indvindingsanlæg beliggende  

 nedstrøms for nedsivningsområdet, må kravet om en afstand på 300 m betragtes  

 som et absolut minimumskrav.
Dette skyldes, at spildevand med  

 grundvandsstrømmen kan transporteres over betydelige afstande.
Det bemærkes,  

 at en eventuel forurening af grundvand kan være en langsom proces.
Forurening  

 som følge af en udledning vil derfor i nogle tilfælde først få fuld  

 indvirkning på et vandindvindingsanlæg efter en årrække.
Til gengæld vil  

 forureningen fortsætte i et tilsvarende tidsrum, selvom nedsivningen ophører.  

 Som følge af denne forsinkelse og langtidsvirkning bør der som grundlag for  

 beslutningen om nedsivning gennemføres beregninger over mulige effekter på  

 grundvandet ud fra den forudsætning, at jorden er »mættet« med de  

 forurenende stoffer.
Jordens ionbytningsegenskaber må således ikke tages til  

 indtægt ved udførelsen af ovenfor nævnte beregninger.
 I områder med samlet bebyggelse, f. eks. sommerhuse, nær kysten, vil  

 mulighederne for at indvinde grundvand ofte være dårlige, og da grundvandet  

 normalt strømmer mod kysten, kan det for sådanne områder være aktuelt at  

 tillade tæt nedsivning.
I større afstand fra kysten bør der normalt ikke meddeles tilladelse til,  

 at større mængder spildevand afledes til jorden, idet dette med tiden vil  

 kunne medføre forurening af grundvandsforekomster i stor afstand fra  

 nedsivningsområdet.
Der vil dog kunne gøres en undtagelse, såfremt  

 nedsivningen sker i kort afstand fra vandløb eller søer, og det med sikkerhed  

 vides, at disse er recipienter for det grundvand, hvortil spildevandet  

 nedsives.
Endvidere må det sikres, at tilstrømningen af forurenet grundvand  

 til recipienterne ikke medfører, at den for recipienterne fastsatte kvalitet  

 ikke kan overholdes.
Som grundlag for en eventuel tilladelse til nedsivning er det af  

 betydning, at grundvandets strømningsretning nøje kortlægges.
Resultaterne af  

 den hydrogeologiske kortlægning kan være en hjælp hertil.
Det skal dog  

 understreges, at den hydrogeologiske kortlægning ofte kun giver oplysninger  

 om strømningsretningen i det primære reservoir, medens det er  

 strømningsretningen i det øverste sekundære reservoir, der har betydning for,  

 i hvilken retning det nedsivede spildevand vil strømme.
Det kan derfor være  

 nødvendigt at foretage kortlægning af det sekundære grundvands  

 strømningsretning på grundlag af pejling af grundvandsstanden i pejleboringer  

 og eksisterende brønde.
Man skal dog være opmærksom på, at strømningsbanen  

 kan være lunefuld, hvis nedsivningen sker i sandaflejringer i moræneområder.  

 Der skal tages hensyn til nedsivningsområdets beliggenhed i forhold til  

 grundvandsskel, idet en beliggenhed tæt herved vil medføre, at der kan  

 forekomme to strømningsbaner for det nedsivede spildevand.
Ligger  

 nedsivningsområdet i nærheden af toppen af et grundvandsskel, kan det  

 nedsivede spildevand strømme i alle retninger.
 Når spildevandets udbredelse er fastlagt, bør samtlige  

 vandindvindingsanlæg, der ligger i områder, der senere vil blive forurenet af  

 tilstrømmende grundvand fra nedsivningsområdet, nedlægges, hvis der meddeles  

 tilladelse til nedsivning.
b.
Fælles vandforsyningsanlæg Ved valg af den måde, hvorpå et områdes spildevand skal bortskaffes, skal  

 sikring af den fælles vandforsyning prioriteres meget højt.
En undersøgelse af, om nedsivning kan ske uden fare for forurening af  

 anvendelige grundvandsressourcer, skal baseres på kendskab til det fremtidige  

 vandbehov inden for fællesvandværkers forsyningsområder.
Det er ligeledes  

 nødvendigt at have kendskab til, om denne mængde kan indvindes fra de  

 eksisterende boringer, eller om det vil være nødvendigt at etablere flere  

 vandindvindingsboringer, i overensstemmelse med den amtskommunale  

 vandindvindings- og den kommunale vandforsyningsplanlægning.
Årsagen til, at det er nødvendigt at kende størrelsen af det fremtidige  

 vandbehov, er, at større vandindvindingsanlæg tiltrækker grundvand fra et  

 stort område.
Derfor vil større boringer kunne blive forurenet af spildevand,  

 der nedsives i relativ stor afstand fra disse.
I områder, hvor vandindvindingen finder sted fra et grundvandsreservoir  

 med frit vandspejl, må man kortlægge det område, der vil blive påvirket af  

 spildevand fra nedsivningsanlæggene.
Det vil kun være forsvarligt at tillade  

 nedsivning, hvis den del af spildevandsstrømmen, som vil påvirke  

 vandindvindingsanlæggets indvinding, er så ubetydelig, at kvaliteten af det  

 indvundne vand ikke forringes.
I områder, hvor vandinvinding sker fra et primært reservoir med spændt  

 vandspejl, bør der ligeledes foretages en kortlægning af det område i det  

 sekundære reservoir, som vil blive påvirket af nedsivningen.
Hvis det område  

 i det sekundære reservoir, som påvirkes af denne nedsivning, er delvis  

 sammenfaldende med det område, som vandindvindingsanlægget indvinder sit vand  

 fra, bør det undersøges, om der kan foregå en nedsivning af forurenet  

 grundvand fra det sekundære til det primære reservoir.
Denne nedsivning kan  

 beregnes, når man på grundlag af prøvepumpninger har bestemt den hydrauliske  

 forbindelse mellem de to reservoirer, udtrykt ved lækagekoefficienten.  

 Nedsivning kan herefter tillades, hvis det ved beregningen godtgøres, at det  

 indvundne grundvand ikke vil blive forurenet.
Det er en forudsætning for de ovennævnte beregninger, at det  

 nedsivningsområde, som der er tale om, er den eneste forureningskilde, som  

 kan tænkes at påvirke indvindingsoplandet for det udsatte  

 vandindvindingsanlæg.
I modsat fald skal samtlige forureningskilder inddrages  

 i beregningerne.
Normalt vil det være udelukket at tillade nedsivning af spildevand, hvis  

 der inden for et område med samlet bebyggelse ligger fælles  

 vandindvindingsanlæg.
Ligger der et eller flere mindre fælles  

 vandindvindingsanlæg i området, der indvinder vand fra et underordnet,  

 sekundært grundvandsreservoir, kan det dog i nogle tilfælde være  

 hensigtsmæssigt at nedlægge disse efter reglerne i vandforsyningsloven.
Hvis amtsrådet efter en undersøgelse af de ovenfor under a og b nævnte  

 spørgsmål beslutter sig til inden for et afgrænset område at overlade  

 kompetencen til at tillade nedsivningsanlæg for husspildevand fra højst 2  

 husstande eller højst 10 personækvivalenter til kommunalbestyrelsen, skal  

 amtsrådet i sin afgørelse afstikke de grænser, som amtsrådet ud fra sine  

 undersøgelser mener at måtte sætte for kommunalbestyrelsens kompetence.
De  

 nærmere regler om dette findes i bekendtgørelsens § 6, stk. 2.
Amtsrådet må for det første give forskrifter for afstande til  

 vandindvindingsanlæg.
Som udgangspunkt bør de afstandskrav, som i § 4, stk. 1  

 a-c, er fastsat som betingelse for kommunalbestyrelsens tilladelser til  

 spredt nedsivning, også gælde ved tæt nedsivning, medmindre en hydrogeologisk  

 vurdering giver holdepunkt for andet.
Den hydrogeologiske vurdering må være  

 mere vidtgående end det kvalificerede skøn, som udøves efter § 4, stk. 1 d.
Der skal endvidere gives forskrifter for nedsivningsanlæggenes udformning  

 og placering, herunder afstanden mellem de enkelte anlæg.
Med hensyn til  

 udformningen henvises til kapitel 3, afsnit 1 b ovenfor.
Amtsrådet skal derudover give forskrifter for afstanden til søer, vandløb,  

 grøfter, drænledninger og kyster.
Herom henvises til, hvad der er anført  

 ovenfor i kapitel 3, afsnit 1 c.
Amtsrådet skal endelig give forskrifter for afstanden fra  

 nedsivningsanlægget til grundvandet eller om andre foranstaltninger, som kan  

 sikre en tilfredsstillende funktion for nedsivningsanlægget.
Om afstanden til  

 grundvandet henvises til kapitel 3, afsnit 1 c angående nedsivningsanlæg uden  

 for samlet bebyggelse.
Også i samlet bebyggelse er der mulighed for at opnå  

 en tilfredsstillende funktion ved samlede foranstaltninger såsom sænkning af  

 grundvandsstanden eller opfyldning af lavtliggende arealer.
 I bekendtgørelsens § 6, stk. 3, fastslås det, at amtsrådet senere kan  

 ændre eller tilbagekalde en bemyndigelse, som er givet til  

 kommunalbestyrelsen efter § 6, stk. 1. Reglen stemmer ned den  

 tilbagekaldelsesmulighed over for grundejerne, der er fastsat i  

 miljøbeskyttelseslovens § 11, stk. 3.
3. Nedsivning af husspildevand fra mere end 10  

 personækvivalenter Kompetencen til at tillade nedsivningsanlæg for husspildevand af dette  

 omfang ligger efter bekendtgørelsens § 7 altid hos amtsrådet.
Dette gælder  

 både i og uden for samlet bebyggelse, og amtsrådet har ikke myndighed til at  

 overlade kompetencen til kommunalbestyrelsen.
Spørgsmålet om at tillade en sådan nedsivning kan opstå, hvis f. eks. et  

 hotel i et kystområde ønsker at aflede sit spildevand ved nedsivning, eller  

 hvor et fælles nedsivningsanlæg for et større antal ejendomme i en samlet  

 bebyggelse kan være et alternativ til mindre nedsivningsanlæg for de enkelte  

 ejendomme.
Endelig kan fælles nedsivningsanlæg komme på tale i områder, der  

 allerede er detailkloakerede, men hvor det vil være vanskeligt at opnå en  

 tilslutning til et fælles rensningsanlæg.
Et sådant fælles nedsivningsanlæg  

 kan have en række fordele, hvoraf følgende kan nævnes:
 Anlæggets placering kan vælges således, at det giver de mindst mulige  

 miljømæssige problemer.
 Der er mulighed for at etablere mere avancerede anlæg, såsom rensning før  

 udledning og opdeling af nedsivningsanlægget i flere afdelinger, der benyttes  

 skiftevis.
 Der kan indføres kontrolforanstaltninger vedrørende kvalitet af spildevand  

 og grundvand.
 Ved dræning eller oppumpning af det ved nedsivningen forurenede grundvand  

 er der mulighed for at hindre påvirkning af større grundvandsressourcer.
 Hvis det på basis af hydrogeologiske undersøgelser viser sig, at  

 nedsivningsanlæg vil kunne fungere tilfredsstillende, og at udledt spildevand  

 vil strømme til vandløb eller havet uden at medføre uacceptabel  

 kvalitetsforringelse af recipienten og uden at berøre anvendeligt grundvand,  

 vil nedsivning til fælles anlæg derfor kunne være en god løsning på  

 spildevandsafledningen.
I områder med lerjord er det normalt ikke muligt at etablere større  

 nedsivningsanlæg.
Lokalt forekommende sandforekomster kan give mulighed for  

 tilfredsstillende funktion for selve nedsivningen, men sandforekomster i  

 moræneområder står ofte i direkte forbindelse med grundvandsforekomster, der  

 kan anvendes til vandforsyning, og i så fald vil det normalt ikke være  

 forsvarligt at etablere større nedsivningsanlæg.
For at hindre unødig forurening i områder, hvor grundvandet ikke strømmer  

 direkte til havet, bør nye større anlæg udformes således, at  

 nedsivningsanlægget opdeles i flere afdelinger, der benyttes skiftevis.
Ved  

 en sådan vekseldrift kan der opnås en god nedbrydning af organiske stoffer,  

 ligesom mulighederne for nitrifisering af ammonium forbedres.
På et givet  

 nedsivningsareal bør der maksimalt udledes 0,5 m3/ m2 i en  

 nedsivningsperiode, hvorefter det friholdes for udledning i 14 dage.
Hvis  

 udledte mængder i nedsivningsperioden mindskes, kan hvileperioden nedsættes  

 tilsvarende.
Hvileperioden bør være mindst 4 dage, idet det maksimale  

 luftskifte i jorden først opnås, når jorden er afdrænet for udledt  

 spildevand.
Afledning af andet spildevand end  

 husspildevand til nedsivningsanlæg Bekendtgørelsens regler om afledning af andet spildevand end husspildevand  

 til nedsivningsanlæg er omarbejdet og udspecifiseret i forhold til den  

 tidligere nedsivningsbekendtgørelses summariske regel om, at  

 kommunalbestyrelsen kan tillade nedsivningsanlæg for »regnvand og  

 drænvand« uden for beskyttelsesområder efter § 41, stk. 1, i  

 vandforsyningsloven af 1969 eller § 12 i miljøbeskyttelsesloven.
1. Afledning, der kan tillades af kommunalbestyrelsen Reglerne om, hvornår afledningen af andet spildevand til nedsivningsanlæg  

 kan tillades af kommunalbestyrelsen, findes i bekendtgørelsens § 8.
Kommunalbestyrelsen kan for det første tillade afledning af tagvand til  

 nedsivningsanlæg, jfr. § 8, stk. 1. Tagvand anses normalt for lidet  

 forurenende, og det kan ofte være praktisk at aflede tagvandet til  

 nedsivningsanlæg, hvis der ikke findes et kloaksystem for regnvand i  

 nærheden, eller hvis tagudløbet ligger uhensigtsmæssigt i forhold til  

 kloaken.
Betingelserne for at tillade afledning af tagvand til  

 nedsivningsanlæg er lempelige.
Afledningen skal ske til et nedsivningsanlæg i  

 form af en faskine, hvortil der ikke føres husspildevand, idet tagvandet  

 ellers kan skylle husspildevand for hurtigt gennem den biologisk aktive,  

 øverste jordzone.
Der skal endvidere være en afstand på mindst 25 m mellem  

 nedsivningsanlægget og nærmeste vandindvindingsanlæg.
Bekendtgørelsen gør det  

 ikke længere til en betingelse, at nedsivningsanlægget ligger uden for de i §  

 4, stk. 1 a, nævnte beskyttelsesområder.
Imidlertid vil de regler, der er  

 fastsat for beskyttelsesområder i vandforsyningsanlæggets  

 indvindingstilladelse, ofte føre til, at der ikke må etableres  

 nedsivningsanlæg for tagvand i dele af beskyttelsesområdet.
Hvis dette  

 forhindrer en ønskelig etablering af nedsivningsanlæg for tagvand, kan  

 amtsrådet i medfør af miljøbeskyttelseslovens § 12 ændre reglerne for  

 beskyttelsesområdet, således at nedsivningsanlæg for tagvand undtages.  

 Reglerne for beskyttelsesområder for fremtidige indvindingsanlæg bør normalt  

 affattes således, at det ikke forbydes at etablere nedsivningsanlæg for  

 tagvand.
Kommunalbestyrelsen kan endvidere tillade afledning til nedsivningsanlæg  

 af vand fra befæstede arealer, jfr. § 8, stk. 2. Dette gælder dog kun, hvis  

 kompetencen ikke er henlagt til amtsrådet, i medfør af bekendtgørelsens § 9.  

 Det gælder derfor nedsivning af vand fra private veje, men ikke fra  

 offentlige veje.
Det gælder ikke vand fra offentlige og private  

 parkeringspladser.
Ved parkeringspladser skal forstås pladser for mere end 10  

 biler.
Afledning af overfladevand fra pladser for indtil 10 biler kan  

 herefter tillades af kommunalbestyrelsen.
Kommunalbestyrelsen kan ikke  

 tillade afledning af vand fra befæstede arealer ved virksomheder, der er  

 omfattet af miljøbeskyttelseslovens kapitel 5.
Vandet fra befæstede arealer kan være forurenet med bl. a. olie, vejsalt,  

 og organisk stof, og bekendtgørelsen stiller strengere krav til nedsivning af  

 dette vand end til nedsivning af tagvand.
Kommunalbestyrelsen skal overholde  

 bestemmelserne i bekendtgørelsens § 4, stk. 1, om afstanden til forskellige  

 former for indvindingsanlæg.
Kommunalbestyrelsen skal dernæst overholde  

 bekendtgørelsens § 4, stk. 2 a, om nedsivningsanlæggets funktionsdygtighed.  

 Derimod er reglerne i bekendtgørelsens § 4, stk. 3, om tilstræbt afstand til  

 andre nedsivningsanlæg, bygninger, vandløb m. v., ikke overført på  

 nedsivningsanlæg for vand fra befæstede arealer.
Nedsivningsanlæg bør dog  

 ikke anbringes for tæt ved bygninger, og nedsivningsanlæggene må kun modtage  

 vand fra befæstede arealer.
 Som tidligere nævnt kan vejvand indeholde store mængder vejsalt, og for at  

 begrænse tilførslen af salt til anvendeligt grundvand kan det, specielt i  

 forbindelse med mindre private veje, være fornuftigt at betinge en  

 nedsivningstilladelse af, at der ikke foretages vejsaltning.
I forbindelse med mindre beboelsesbygninger for 1-2 husstande kan der være  

 mindre befæstede arealer, f. eks. terasser og holdepladser for 1 eller 2  

 biler.
Overfladisk afledning af overfladevand fra så små arealer kræver ikke  

 godkendelse.
Kommunalbestyrelsen kan endelig tillade afledning af spildevand fra  

 malkerum til nedsivningsanlæg, jfr. § 8, stk. 3. Dette spildevand indeholder  

 rengøringskemikalier og mælkerester.
Nedsivningsanlæg for spildevand fra  

 malkerum skal derfor overholde bestemmelserne i § 4, stk. 1 og 2 a og d samt  

 stk. 3. Også spildevand fra malkerum skal afledes til et separat  

 nedsivningsanlæg.
2. Afledning, der kan tillades af amtsrådet Reglerne herom findes i bekendtgørelsens § 9. Amtsrådet kan for det første  

 give tilladelse til, at skyllevand fra grusvask og vandværksfiltre afledes  

 til et nedsivningsanlæg, jfr. § 9, stk. 1. Dette spildevand anses ikke for  

 særligt belastende for grundvandet, og når forholdene er henlagt under  

 amtsrådet, skyldes det, at det er amtsrådet, der giver tilladelse til  

 grusgravning efter råstofloven, og at det også i vidt omfang vil være  

 amtsrådet, der giver tilladelse til vandforsyningsanlæg.
 Amtsrådet kan endvidere give tilladelse til, at overfladevand fra  

 offentlige veje og fra parkeringspladser - offentlige som private - afledes  

 til nedsivningsanlæg.
 Hvis vejvand fra mindre veje nedsiver i vejsiden uden at blive afdrænet  

 til et nedsivningsanlæg eller en recipient, kræves der ikke tilladelse.
Amtsrådet kan endelig give tilladelse til nedsivning af overfladevand fra  

 befæstede arealer ved virksomheder, der er omfattet af  

 miljøbeskyttelseslovens kapitel 5. Bestemmelsen herom findes i  

 bekendtgørelsens § 9, stk. 2. Det bemærkes her, at bestemmelsen også finder  

 anvendelse på nedsivning, der ikke sker gennem et egentligt nedsivningsanlæg,  

 f. eks. nedsivning af vand, der er løbet fra den asfalterede plads ud på den  

 omkringliggende jordoverflade.
Bekendtgørelsens § 9, stk. 2, adskiller sig på  

 dette punkt fra §§ 4-8 og § 9, stk. 1, som kun omfatter afledning til  

 nedsivningsanlæg.
Amtsrådet er ved sine afgørelser efter § 9, ikke bundet af afstandskrav,  

 men alene af de almindelige bestemmelser i § 5, stk. 2, om, at ordningen ikke  

 må være i strid med vandforsynings-, spildevands-, region- og  

 kommuneplanlægningen, at nedsivningen ikke må medføre forurening af  

 grundvandsressourcer, der er anvendelige til vandforsyningsanlæg, og at  

 nedsivningen ikke vil medføre, at den fastlagte recipientkvalitet for  

 vandløb, søer eller havet ikke kan overholdes.
Der henvises herom til § 9,  

 stk. 3. Vand fra offentlige veje, parkeringspladser og befæstede arealer kan  

 dog være ret belastende for grundvandet, og amtsrådet bør normalt kun tillade  

 afledning af dette vand til nedsivningsanlæg mindst 300 m fra  

 vandindvindingsanlæg, der kræver vand af drikkevandskvalitet - eventuelt  

 endnu længere fra indvindingsanlægget.
Ved afledning af vand fra  

 parkeringspladser og veje til nedsivningsanlæg bør det overvejes, om vandet  

 skal passere en olieudskiller, før det føres til nedsivningsanlægget.
Udledning af spildevand på jordoverfladen I § 33 i bekendtgørelse nr. 174 af 29. marts 1974 om behandling af sager  

 om tilførsel af spildevand til vandløb, søer eller havet m. v. fandtes  

 tidligere en bestemmelse om, at amtsrådet kunne tillade, at organisk let  

 nedbrydeligt spildevand fra virksomheder, der var optager på  

 miljøbeskyttelseslovens liste over særligt forurenende virksomheder, kunne  

 udledes på jordoverfladen ved udsprøjtning, overrisling eller på anden  

 lignende måde.
Tilladelse kunne dog kun meddeles til udledning af spildevand,  

 som alene indeholdt organiske stoffer og næringssalte (f. eks  

 mejerispildevand), der let kunne omsættes, og som ikke indebar en risiko for  

 forurening af grundvandet ved nedsivning, for forurening af overfladevand  

 eller sundhedsfare eller gener for omboende i forbindelse med udledningen.
Bestemmelsen er nu udgået af bekendtgørelse nr. 174 af 29. marts 1974, og  

 i stedet er en lignende bestemmelse optaget som § 10 i den nye bekendtgørelse  

 om afledning af spildevand til jorden.
Bestemmelsen dækker nu alt spildevand  

 og ikke blot spildevand fra de særligt forurenende listevirksomheder.  

 Betingelserne for, at udledning på jordoverfladen kan tillades, svarer  

 imidlertid med mindre redaktionelle ændringer til betingelserne efter  

 bekendtgørelse nr. 174, og i realiteten dækker de to bestemmelser det samme  

 område.
Det skal navnlig fremhæves, at udvidelsen af bestemmelsen til at  

 omfatte andet spildevand end spildevand fra en række særligt forurenende  

 virksomheder ikke medfører, at der kan gives tilladelse til udledning af  

 husspildevand på jordoverfladen, idet der altid vil være fare for, at  

 husspildevand indeholder smitstoffer.
I praksis vil der især blive tale om at  

 anvende § 10 med hensyn til mejerispildevand og spildevand fra andre  

 levnedsmiddelvirksomheder, hvor spildevandets indhold af organiske stoffer  

 gør det muligt, uden hygiejniske eller miljømæssige gener at udlede  

 spildevandet på jorden.
Nedenfor anføres vejledende retningslinier for amtsrådets behandling af  

 sager på dette område.
Disse retningslinier er stort set overført fra  

 cirkulæreskrivelse nr. 92 af 17. april 1974 om spildevand, kapitel 4, afsnit  

 E.
Det bør herefter påses:
at spildevandet udelukkende indeholder organiske stoffer og næringssalte, at spildevandet ikke indeholder sundhedsfarlige stoffer eller smittekim, at den spildevandsmængde, der årligt udledes på jorden, ikke væsentligt  

 overstiger 3.500 m3/ ha, svarende til en årlig nedbør på 350 mm, således at  

 tilladelse til udledning af større mængder kun bør gives efter konkret  

 bedømmelse af jordbunds- og terrænforhold, herunder afstrømningsmuligheder m.  

 v., at den spildevandsmængde, der årligt udledes pr. arealenhed, ikke  

 indeholder større mængder plantenæringsstoffer, end planterne på det  

 pågældende areal kan optage pr. år, at spildevandet ved udledning fordeles jævnt over arealet, at overfladisk afstrømning til vandløb, søer eller havet,  

 vandforsyningsanlæg, omliggende ejendomme og ansamlinger af spildevand på  

 arealet ikke kan forekomme på nogen årstid, at der i øvrigt tages sådanne forholdsregler, at det udledte spildevand  

 ikke på nogen årstid direkte gennem drænledninger eller afvandingsgrøfter kan  

 føres til vandløb, søer eller havet, at arealet, der tænkes anvendt til spildevandsudledningen, ligger således,  

 at der ikke opstår gener for omboende og for færdsel på offentlige veje, og at der ved driftsforstyrrelser er mulighed for midlertidigt at opsamle  

 eller bortlede spildevandet på anden forsvarlig måde.
Ved meddelelse af tilladelse til udledning af spildevand på fremmed  

 ejendom skal amtsrådet endvidere påse, at der oprettes en kontrakt mellem  

 spildevandsproducenten og ejeren af det areal, hvor spildevandet ønskes  

 udledt.
Kontrakten skal indeholde bestemmelser om det privatretlige ansvar  

 for anlæggets drift og vedligeholdelse, herunder hvem der har ansvaret for  

 eventuelle opståede gener, og om udgifterne ved afhjælpning af eventuelle  

 skader og om anlæggets drift og vedligeholdelse i almindelighed.
Kontraktens  

 opsigelsesmulighed og løbetid skal anføres.
 Der bør i tilladelsen fastsættes en tidsbegrænsning under hensyntagen til  

 kontraktens løbetid, således at det i god tid kan afgøres, om kontrakten kan  

 forlænges, eller om der skal søges tilladelse til en ændret udledningsform.
 Der henvises i øvrigt til den almindelige bestemmelse i  

 miljøbeskyttelseslovens § 11, stk. 3, hvorefter amtsrådet til enhver tid uden  

 erstatning kan tilbagekalde eller ændre tilladelser, når det måtte vise sig  

 ønskeligt af hensyn til fare for forurening af vandforsyningsanlæg, eller når  

 hensyn til miljøbeskyttelsen i øvrigt gør det påkrævet.
Sager, der afgøres af miljøstyrelsen Når en afledning af spildevand til jorden, herunder en udledning af  

 spildevand på jordoverfladen, ikke kan tillades af kommunalbestyrelsen eller  

 amtsrådet efter §§ 4-10, må afledningen som hidtil kun foretages med  

 tilladelse fra miljøstyrelsen, jfr. § 11.
Bestemmelsen medfører bl. a., at når en kommunalbestyrelse eller et  

 amtsråd er afskåret fra at give tilladelse til et forhold på grund af  

 afstandskravene m. v. i bekendtgørelsens §§ 4, 5, stk. 3, 7 eller 8, må  

 tilladelse søges hos miljøstyrelsen.
Hvis kommunalbestyrelsen derimod er  

 afskåret fra at give tilladelse inden for samlet bebyggelse på grund af  

 afstandsregler m. v., som amtsrådet har fastsat i medfør af bekendtgørelsens  

 § 6, stk. 2, glider kompetencen i disse sager over til amtsrådene.
 Miljøstyrelsen vil fortsat skulle meddele tilladelse til afledning af  

 spildevand til nedsivningsanlæg, hvis spildevandet stammer fra f. eks.  

 fabriks- og værkstedsbygninger.
I praksis vil det således efter bekendtgørelsens ikrafttræden være få  

 sager, som skal behandles af miljøstyrelsen som første instans.
Det kan i  

 denne forbindelse nævnes, at der kun i helt specielle tilfælde vil være  

 grundlag for at dispensere fra de i bekendtgørelsen fastsatte afstandskrav,  

 jfr. især § 4, stk. 1.
Nedsivningstilladelsernes forbindelse med  

 spildevandsplanlægningen a.
Kommunalbestyrelsens udarbejdelse af spildevandsplaner I medfør af miljøbeskyttelseslovens § 21 skal kommunalbestyrelsen  

 udarbejde en samlet plan for udbygning af spildevandsanlæg i kommunen.  

 Spildevandsplanen skal forelægges amtsrådet til godkendelse.
De nærmere  

 regler om spildevandsplanens tilvejebringelse er anført i bekendtgørelse nr.  

 174 af 29. marts 1974, og det fremgår bl. a. af dennes § 7, at planen skal  

 indeholde oplysninger om, hvorledes den i hovedtræk forholder sig til  

 kommunens byplanmæssige dispositioner og eventuelle økonomiske planlægning  

 samt til øvrig fysisk planlægning indenfor kommunens område.
Planen skal  

 endvidere angive, hvilke områder der påtænkes kloakeret, samt hvorledes  

 spildevandet i øvrigt bortskaffes i kommunen f. eks. ved nedsivning,  

 udsprøjtning og andre enkeltudledninger.
Den kommunale spildevandsplan er  

 således den sammenfattende ramme omkring spildevandsudledninger, hvad enten  

 disse finder sted til overfladevandsrecipienter eller til jorden.
I forbindelse med udarbejdelsen af en spildevandsplan påhviler det  

 herefter kommunalbestyrelsen at vurdere, om et givet område skal kloakeres,  

 eller om områdets spildevand kan afledes f. eks. til jorden.
Betingelsen for,  

 at dette sidste kan ske, er, at der til de enkelte grundejere i området kan  

 meddeles de fornødne nedsivningstilladelser (evt. tilladelse til etablering  

 af fællesanlæg), eller at forholdene i området i forvejen er lovlige og  

 miljømæssigt tilfredsstillende og ligeledes kan forventes at være det  

 fremover.
I så fald bør det fremgå af planen, at områdets spildevand afledes  

 til jorden gennem nedsivningsanlæg (nedsivningsområder).
Hvis eksisterende nedsivningsanlæg i et område ikke fungerer  

 tilfredsstillende eller i planlægningsperioden må forventes ikke at ville  

 fungere tilfredsstillende, eller områdets vandforsyningsplanlægning tilsigter  

 en øget beskyttelse af grundvandsforekomsterne, bør kommunalbestyrelsen i  

 almindelighed søge området kloakeret.
I et område, hvor spildevandet fra et  

 større antal af ejendommene ikke kan afledes miljømæssigt tilfredsstillende  

 til nedsivningsanlæg, vil det ofte være hensigtsmæssigt at sikre fuld  

 deltagelse i kloakprojektet for at få en samlet tilfredsstillende løsning i  

 området, fremfor at der for et større antal ejendomme skal installeres  

 lukkede samletanke til opsamling af spildevandet.
 I forbindelse med sin endelige vurdering skal kommunalbestyrelsen således  

 overveje og søge afklaret en række spørgsmål, således at den af  

 kommunalbestyrelsen vedtagne spildevandsplan ud fra en helhedsvurdering, er  

 den mest hensigtsmæssige ramme for bortskaffelsen af spildevandet i kommunen.  

 I forbindelse med denne helhedsvurdering skal, udover hensynet til  

 miljøbeskyttelse, jfr. miljøbeskyttelseslovens § 1, stk. 1 og 2, indgå  

 planlægningsmæssige og samfundsøkonomiske hensyn, jfr. f. eks.  

 miljøbeskyttelseslovens § 1, stk. 3.
 Når der herefter er sket en afklaring af, om området skal kloakeres, eller  

 om området f. eks. kan udlede spildevand til nedsivningsanlæg, vil  

 kommunalbestyrelsen endeligt kunne vedtage planen og fremsende den til  

 amtsrådets godkendelse.
b.
Amtsrådets behandling af planen Ved godkendelsen af kommunens spildevandsplan skal amtsrådet bl. a. påse,  

 at planen er i overensstemmelse med vandindvindingsplanlægningen og  

 recipientkvalitetsplanlægningen.
Dette kan bevirke, at amtsrådet nægter at  

 godkende en plan helt eller delvis, selvom der f. eks. for et område  

 foreligger de nødvendige nedsivningstilladelser for de enkelte ejendomme.
I forbindelse med sin behandling af planen må amtsrådet endvidere nærmere  

 vurdere eventuelle indsigelser og alternative forslag, der fremkommer under  

 amtsrådets behandling af sagen.
I amtsrådets vurdering bør - jfr. ovenfor  

 under a. - indgå miljømæssige såvel som samfundsøkonomiske og  

 planlægningsmæssige hensyn.
Finder amtsrådet på baggrund af sådanne indsigelser, at bortskaffelsen af  

 husspildevand i et nærmere bestemt område bør ske ved nedsivning i stedet for  

 (som i planen angivet) ved tilslutning til rensningsanlæg, kan amtsrådet,  

 hvor der er tale om et område af mere begrænset udstrækning, ved sin  

 godkendelse af planen ændre denne og i forbindelse hermed umiddelbart meddele  

 de nødvendige tilladelser til afledning af spildevandet til jorden, såfremt  

 kompetencereglerne i denne bekendtgørelse giver mulighed herfor.
Drejer sagen  

 sig om spildevandsafledning fra et større samlet område, hvor der kan være  

 tvivl om, hvorvidt en ændring af planen vil være ensbetydende med, at  

 forudsætningerne for at gennemføre planens øvrige indhold falder bort, bør  

 amtsrådet forinden drøfte sagen med kommunalbestyrelsen med henblik på at  

 afklare, om der i stedet bør udarbejdes en ny plan.
 Foreligger der ikke i forbindelse med spildevandsplanens behandling en  

 egentlig ansøgning om tilladelse til bortskaffelse af spildevand gennem  

 nedsivning, eller er det ikke muligt på det foreliggende grundlag at tage  

 stilling til, hvorvidt en sådan tilladelse kan meddeles, kan amtsrådet,  

 såfremt det finder, at spørgsmålet bør undersøges, udskyde sin stillingtagen  

 til denne del af planen, indtil de nødvendige undersøgelser er foretaget.  

 Amtsrådet kan i denne forbindelse fastsætte en frist for indsendelse af de  

 pågældende ansøgninger og for tilvejebringelsen af det fornødne  

 undersøgelsesmateriale.
Grundvandssænkning i forbindelse med  

 etablering af nedsivningsanlæg I forbindelse med etablering af nedsivningsanlæg for ejendomme inden for  

 samlet bebyggelse må der undertiden foretages en sænkning af  

 grundvandstanden, jfr. § 5, stk. 2 og 3 og § 6, stk. 2 d, fordi  

 nedsivningsanlægget ellers ikke vil kunne placeres med den tilstrækkelige  

 afstand til grundvandsspejlet.
Når der skal foretages grundvandssænkning i områder, vil det ofte være  

 således, at nedsivningsanlæg bliver placeret i en sådan afstand fra  

 drænledningerne, at der sker en vis tilførsel af spildevand til disse  

 drænledninger.
I så fald må drænledningssystemet efter miljøstyrelsens  

 opfattelse anses for at være en spildevandsledning og som sådan en del af et  

 spildevandsanlæg, hvorfor der ved drænledningens udløb i en  

 overfladevandsrecipient kræves udledningstilladelse ifølge  

 miljøbeskyttelseslovens § 18. Det kan i visse tilfælde endvidere være  

 nødvendigt, at der etableres et egentligt rensningsanlæg med mekanisk og/  

 eller biologisk rensning.
Selvom der ikke etableres et egentligt rensningsanlæg, vil forholdet være  

 det, at drænledningen på grund af kravet om udledningstilladelse er et  

 spildevandsanlæg, hvorfor reglerne herom i miljøbeskyttelseslovens kapitel 4  

 om beskyttelse af overfladevand finder anvendelse.
I denne forbindelse skal  

 særlig peges på, at miljøbeskyttelseslovens § 27 vil finde anvendelse,  

 således at grundejernes økonomiske forpligtelser ved etablering og drift af  

 en grundvandssænkning m. v. vil kunne fastsættes i den kommunale  

 betalingsvedtægt.
Det bør dog i betalingsvedtægten fastsættes, at der skal  

 udformes selvstændigt regnskab over udgifterne ved udførelsen og driften af  

 dette spildevandsanlæg, således at kun disse udgifter vil kunne pålignes de  

 grundejere, der har interesse i den pågældende grundvandssænkning.
I de tilfælde hvor en grundvandssænkning udføres således, at afstanden fra  

 drænledningerne til nedsivningsanlæg vil være så stor, at der ikke må antages  

 at blive tilført spildevand til drænledningen, skal spørgsmålet om  

 grundvandssænkningen indbringes for landvæsensretten efter reglerne i  

 vandløbsloven, ligesom der ikke skal meddeles udledningstilladelse efter  

 miljøbeskyttelseslovens § 18 ved drænledningens udløb til eksisterende  

 overfladevandsrecipienter.
Såfremt grundvandssænkningen besluttes i medfør af  

 vandløbslovens regler, vil der ikke være mulighed for at påligne udgifter i  

 henhold til reglerne i miljøbeskyttelsesloven, men forholdet må reguleres af  

 landvæsensretten i medfør af vandløbslovens regler.
Regler om sagsbehandling, afgørelser og  

 klager Regler herom findes i bekendtgørelsens §§ 12-16. Ved siden af disse  

 bestemmelser gælder bestemmelserne i miljøbeskyttelseslovens kapitel 10-12.
Efter bekendtgørelsens § 12 skal en ansøgning om tilladelse til at  

 etablere nedsivningsanlæg m. v. altid indgives til kommunalbestyrelsen.
Er  

 kommunalbestyrelsen ikke selv tilladelsesmyndighed, videresender  

 kommunalbestyrelsen ansøgningen til tilladelsesmyndigheden med sin  

 indstilling.
Hvis det vil tage nogen tid for kommunalbestyrelsen at afgive en  

 indstilling, kan det være praktisk, at kommunalbestyrelsen snarest  

 videresender sagen og senere eftersender indstillingen.
Tilladelsesmyndigheden skal ved behandlingen af en sag foretage en  

 hydrogeologisk vurdering af denne.
Det kan i denne forbindelse være  

 nødvendigt at fremskaffe yderligere oplysninger ved undersøgelser på stedet.  

 I sager, der har interesse for mange grundejere - f. eks. sager om fælles  

 nedsivningsanlæg for en bebyggelse - kan det være rigtigt at holde offentligt  

 møde, jfr. bekendtgørelsens § 13, således at mødet averteres forud.
Eventuelt  

 kan det også være praktisk,at akterne er fremlagt forud for mødet. f. eks. på  

 kommunekontoret.
Kommunalbestyrelsens, amtsrådets og miljøstyrelsens afgørelser skal  

 meddeles skriftligt i overensstemmelse med miljøbeskyttelseslovens kapitel  

 10, jfr. herom bekendtgørelsens § 15. Det følger af miljøbeskyttelseslovens §  

 66, at der i forbindelse med afgørelsen skal gives klagevejledning.  

 Underretning om afgørelsen skal gives ikke alene til ansøgeren, men også til  

 embedslægeinstitutionen og til andre interesserede myndigheder samt til  

 privatpersoner, som må antages at have en individuel væsentlig interesse i at  

 få kundskab og afgørelsen, jfr. miljøbeskyttelseslovens § 65.  

 Kommunalbestyrelsen skal således altid underrette amtsrådet om sine  

 afgørelser efter bekendtgørelsen, og amtsrådet skal underrette  

 kommunalbestyrelsen om sine.
Der vil i reglen ikke være grund til at  

 underrette ansøgerens naboer om en tilladelse til et almindeligt  

 nedsivningsanlæg.
Derimod kan det være rimeligt at underrette naboer om en  

 tilladelse til udspredning af spildevand på jorden, eller større  

 nedsivningsanlæg.
Underretning kan eventuelt finde sted ved en offentlig  

 annoncering.
Hvis en tilladelse nødvendiggør bygge- eller anlægsarbejder, må arbejderne  

 efter miljøbeskyttelseslovens § 72 ikke påbegyndes, før den normale 4-ugers  

 klagefrist fra 1. til 2. instans er udløbet, og hvis der klages inden for  

 fristen, må arbejdet ikke påbegyndes, før klagesagen er afgjort.
Efter lovens  

 § 72, stk. 5, kan ministeren dog undtage visse anlæg fra denne regel, og  

 dette er sket for nedsivningsanlæg ved bekendtgørelse nr. 505 af 10. oktober  

 1978 § 1, nr. 2. Nedsivningsanlæg kan derfor påbegyndes straks efter  

 tilladelsen - på grundejerens egen risiko, idet tilladelsen kan påklages og  

 eventuel blive ophævet ved en afgørelse i en klagesag -. Undtagelsen fra  

 hovedreglen i miljøbeskyttelseslovens § 72, omfatter ikke anlæg til udledning  

 af spildevand på jorden, og disse anlæg må altså ikke påbegyndes, før  

 klagefristen er udløbet og eventuel klagesag er afsluttet.
I bekendtgørelsens § 14 er det bestemt, at nedsivnings- eller  

 udsprøjtningsanlæg, der placeres på fremmed grund, skal sikres ved tinglyst  

 deklaration.
Denne tinglysning må betales af ejeren af den  

 spildevandsproducerende ejendom. (For fællesanlæg af flere ejere). Som  

 påtaleberettigede efter deklarationen bør anføres dels ejeren af den  

 spildevandsproducerende ejendom, (eventuelt flere ejere) og vedkommende  

 kommunalbestyrelse.
Det bemærkes, at en bestemmelse om, at en ejendoms  

 spildevandsafledning skal foregå til et nedsivningsanlæg på en naboejendom, i  

 og for sig ville kunne optages i en lokalplan i medfør af kommuneplanlovens §  

 18, stk. 1, nr. 5, men at det næppe vil ske i praksis.
I medfør af  

 kommuneplanlovens § 36, skal deklarationen forud forevises for  

 kommunalbestyrelsen, der skal give påtegning om sit samtykke og om, at der  

 ikke agtes udfærdiget lokalplan om forholdet.
