Fremsat den 14. marts 2001 af  

 undervisningsministeren (Margrethe Vestager) Forslag til Lov om grundlæggende social- og  

 sundhedsuddannelser Kapitel 1 Formål § 1. De grundlæggende social- og sundhedsuddannelser  

 skal give de færdiguddannede kompetence til beskæftigelse inden  

 for bistands-, pleje- og omsorgsområdet samt inden for det  

 pædagogiske område.
Uddannelserne skal endvidere give eleverne  

 mulighed for at erhverve almene uddannelseskvalifikationer som grundlag for  

 videreuddannelse samt bidrage til at udvikle elevernes interesse for og evne  

 til aktiv medvirken i et demokratisk samfund.
 Stk. 2. Uddannelsessystemet består af uddannelsen til  

 social- og sundhedshjælper med overbygningsuddannelsen til social- og  

 sundhedsassistent samt af den pædagogiske grunduddannelse, der  

 indgår i et trinvist opbygget uddannelsessystem, og  

 tilrettelægges i overensstemmelse med de social-, sundheds- og  

 personalepolitiske mål, henholdsvis de pædagogiske mål  

 inden for uddannelsernes beskæftigelsesområder og  

 områdernes kvalifikationsbehov.
Kapitel 2 De enkelte uddannelsers struktur, varighed m.v.
§ 2. De grundlæggende social- og sundhedsuddannelser  

 indledes med et grundforløb, jf. dog § 11, nr. 2, 3 og 4, der  

 består af 20 ugers skoleundervisning.
Grundforløbet kan  

 forlænges med indtil 20 uger for den enkelte elev.
 Stk. 2. Grundforløbet tilrettelægges for unge,  

 der kommer direkte fra 9. klasse i grundskolen, og for andre unge, der efter  

 skolens vurdering har behov for at forberede sig fagligt, socialt og  

 personligt til det videre uddannelsesforløb.
 Stk. 3. Grundforløbet skal give eleven mulighed for at  

 orientere sig om andre uddannelsesmuligheder med henblik på at skabe  

 den størst mulige afklaring af den enkeltes forudsætninger,  

 behov og ønsker.
 § 3. Uddannelserne efter grundforløbet  

 tilrettelægges som vekseluddannelser, således at der skiftes  

 mellem skoleundervisning og praktikuddannelse.
 § 4. Social- og sundhedshjælperuddannelsen varer efter  

 grundforløbet 1 år og 2 måneder med mindst 24 ugers  

 skoleundervisning.
 Stk. 2. Uddannelsen har til formål at kvalificere  

 eleverne til selvstændigt at udføre brede, elementære  

 bistands-, pleje- og omsorgsopgaver.
 Stk. 3. Uddannelsen har endvidere til formål at  

 kvalificere eleverne til at fortsætte på social- og  

 sundhedsassistentuddannelsen.
 § 5. Social- og sundhedsassistentuddannelsen, der bygger  

 på social- og sundhedshjælperuddannelsen, varer 1 år og 8  

 måneder med mindst 32 ugers skoleundervisning.
 Stk. 2. Uddannelsen har til formål at kvalificere  

 eleverne til selvstændigt at varetage og tilrettelægge  

 sammensatte aktivitets- og omsorgsopgaver, herunder koordinerende og  

 undervisende funktioner, samt til selvstændigt at varetage og  

 tilrettelægge grundlæggende sundheds- og sygeplejeopgaver.
 § 6. Den pædagogiske grunduddannelse varer efter  

 grundforløbet 1 år og 7 ½ måned med mindst 50 ugers  

 skoleundervisning.
 Stk. 2. Uddannelsen har til formål at kvalificere  

 eleverne til det pædagogiske og omsorgsrettede arbejde med børn,  

 unge og voksne gennem samarbejde med forældre og kolleger.
 § 7. Til elever, der har behov for det, tilbyder skolen  

 specialundervisning og anden specialpædagogisk bistand.  

 Undervisningsministeren kan fastsætte nærmere regler herom.
 § 8. Undervisningsministeren fastsætter efter indhentet  

 udtalelse fra Rådet for de grundlæggende Social- og  

 Sundhedsuddannelser, jf. § 16, nærmere regler om  

 grundforløbet og uddannelserne, herunder om prøver,  

 bedømmelse, uddannelsesbeviser og uddannelsesordninger.
Stk. 2. Reglerne fastsættes efter forhandling med  

 socialministeren.
For social- og sundhedshjælperuddannelsen og social-  

 og sundhedsassistentuddannelsen fastsættes reglerne tillige efter  

 forhandling med sundhedsministeren.
 § 9. Undervisningsministeren fastsætter efter indhentet  

 udtalelse fra Rådet for de grundlæggende Social- og  

 Sundhedsuddannelser, jf. § 16, regler om, at personer med særlige  

 uddannelses- eller beskæftigelsesmæssige forudsætninger  

 fritages for dele af uddannelserne.
 § 10. Den nærmere tilrettelæggelse af  

 uddannelserne fastsættes i uddannelsesordninger, som udarbejdes af de  

 enkelte skoleledere og godkendes af fællesbestyrelsen, jf. § 19 og  

 § 22.
Stk. 2. Praktikuddannelsen fastlægges i  

 uddannelsesordningen, således at der opnås tæt  

 sammenhæng mellem skoleundervisningen og praktikuddannelsen.  

 Praktikstedet og skolen samarbejder med henblik på at opfylde  

 målet for praktikuddannelsen.
Praktikstedet har ansvaret for  

 praktikuddannelsen, herunder for vejledning af eleverne.
Kapitel 3 Adgang, optagelse og vejledning § 11. Adgang til social- og sundhedshjælperuddannelsen  

 eller den pædagogiske grunduddannelse er betinget af 1)	gennemført grundforløb, 2)	mindst 1 års uddannelse eller 1 års arbejdserfaring, der  

 er erhvervet efter undervisningspligtens ophør efter  

 folkeskoleloven, 3)	anden relevant erfaring, der svarer til de kvalifikationer, der er  

 nævnt i nr. 2, herunder grundforløb i erhvervsuddannelserne  

 eller 4)	kvalifikationer erhvervet i udlandet, der svarer til de i nr. 1, 2  

 eller 3 nævnte.
§ 12. Adgang til social- og sundhedsassistentuddannelsen er  

 betinget af 1)	gennemført social- og sundhedshjælperuddannelse, 2)	tilsvarende kvalifikationer erhvervet gennem uddannelse eller  

 arbejdserfaring eller en kombination heraf af mindst 1 år og 2  

 måneders varighed eller 3)	kvalifikationer erhvervet i udlandet, der svarer til de i nr. 1  

 eller 2 nævnte.
 § 13. Optagelse til grundforløbet og uddannelserne  

 efter grundforløbet sker efter ansøgning til en skole, der  

 udbyder det enkelte grundforløb eller den enkelte uddannelse.  

 Optagelsen er betinget af, at ansøgeren ud over adgangsbetingelserne  

 opfylder de fastsatte supplerende personlige kvalifikationskriterier jf.  

 stk. 2 og stk. 3.
Stk. 2. De ansættende myndigheder, jf. §14,  

 fastsætter inden for det enkelte amt, henholdsvis uddannelsesregionen,  

 der består af Københavns Kommune, Frederiksberg Kommune og  

 Hovedstadens Sygehusfællesskab, supplerende personlige  

 kvalifikationskriterier for optagelse til uddannelserne i amtet henholdsvis  

 uddannelsesregionen.
Der indhentes forinden en udtalelse fra  

 fællesbestyrelsen, jf. § 19, nr. 11.
 Stk. 3. Undervisningsministeren fastsætter supplerende  

 personlige kvalifikationskriterier for optagelse til  

 grundforløbet.
§ 14. Uddannelserne gennemføres på grundlag af en  

 ansættelsesaftale mellem eleven og et amtsråd, en  

 kommunalbestyrelse eller bestyrelsen for Hovedstadens  

 Sygehusfællesskab.
Ansættelsesaftalen skal være  

 indgået, inden eleven begynder på uddannelsen, og omfatte  

 både skoleundervisning og praktikuddannelse.
Er eleven under 18  

 år, kræves der samtykke fra forældremyndighedens  

 indehaver.
§ 15. Skolen tilbyder elever og ansøgere, der ikke  

 optages, vejledning om valg af uddannelse og erhverv samt om personlige  

 forhold.
Undervisningsministeren kan fastsætte nærmere regler  

 herom.
Kapitel 4 Råd, fællesbestyrelser m.v.
§ 16. Undervisningsministeren nedsætter et råd for  

 de grundlæggende social- og sundhedsuddannelser.
Rådet  

 består af en formand og 20 medlemmer.
 Stk. 2. Formanden udpeges af undervisningsministeren.  

 Rådets øvrige medlemmer udpeges af undervisningsministeren  

 på følgende måde:
 1)	2 medlemmer efter indstilling fra  

 Sundhedsministeriet/Sundhedsstyrelsen.
 2)	2 medlemmer efter indstilling fra Socialministeriet.
 3)	2 medlemmer efter indstilling fra Amtsrådsforeningen i  

 Danmark.
 4)	2 medlemmer efter indstilling fra Kommunernes Landsforening.
 5)	1 medlem efter indstilling fra Københavns Kommune og  

 Frederiksberg Kommune i forening.
 6)	1 medlem efter indstilling fra bestyrelsen for Hovedstadens  

 Sygehusfællesskab.
 7)	7 medlemmer efter indstilling fra Landsorganisationen i Danmark.
 8)	1 medlem efter indstilling fra Erhvervsuddannelsesrådet.
 9)	1 medlem efter indstilling fra Rådet for de mellemlange  

 videregående uddannelser.
 10)	1 medlem efter indstilling fra elevernes organisationer i  

 forening.
 Stk. 3. Medlemmerne indstilles og udpeges efter bestemmelserne  

 i lovgivningen om ligestilling mellem kvinder og mænd.
 Stk. 4. Hvis en indstilling efter stk. 2 ikke sker i  

 overensstemmelse med stk. 3, kan undervisningsministeren beslutte, at  

 rådet kan fungere uden de pågældende medlemmer.
 Stk. 5. Undervisningsministeren kan efter indhentet udtalelse  

 fra Rådet for de grundlæggende Social- og Sundhedsuddannelser  

 ændre rådets medlemstal eller sammensætning.
 Stk. 6. Rådet fastsætter selv sin  

 forretningsorden.
Stk. 7. Undervisningsministeren stiller sekretariatsbistand  

 til rådighed for rådet.
Rådet kan overlade en eller flere  

 af sine opgaver efter § 17 til underudvalg.
Stk. 8. Rådets funktionsperiode udløber den 31.  

 marts året efter, der har været afholdt valg til  

 kommunalbestyrelser og amtsråd.
Det medlem, undervisningsministeren  

 udpeger efter indstilling fra elevernes organisationer, udpeges for en  

 étårig periode.
Medlemmerne kan genudpeges.
 § 17. Rådet for de grundlæggende Social- og  

 Sundhedsuddannelser rådgiver undervisningsministeren om de  

 grundlæggende social- og sundhedsuddannelser og kan på eget  

 initiativ drøfte og afgive udtalelse om alle spørgsmål,  

 der vedrører uddannelserne.
 Stk. 2. Rådet følger den samlede årlige  

 optagelse ved uddannelserne og udtaler sig til undervisningsministeren  

 om:
 1)	Regler om grundforløbet, jf. § 2.
 2)	Regler om uddannelser, jf. § 4, § 5 og § 6.
 3)	Regler om vejledning, jf. § 15.
 4)	Regler om fritagelse for dele af uddannelserne, jf. § 9.
 5)	Forpligtelserne efter § 23, § 24, § 26 og  

 § 27.
 6)	Forsøg, jf. § 40.
 § 18. Amtsrådet nedsætter en  

 fællesbestyrelse for uddannelserne, jf. dog § 22.  

 Fællesbestyrelsen består af en formand og 14 medlemmer.
Stk. 2. Formanden udpeges af amtsrådet. 7 medlemmer  

 udpeges af amtsrådet og kommunalbestyrelserne i amtet i forening. 7  

 medlemmer udpeges af de færdiguddannedes organisationer.
Skolelederne  

 tilforordnes fællesbestyrelsen.
 Stk. 3. Fællesbestyrelsen fastsætter selv sin  

 forretningsorden.
 Stk. 4. Amtsrådet stiller sekretariatsbistand til  

 rådighed for fællesbestyrelsen.
§ 19. Fællesbestyrelsen 1)	forestår den samlede koordinering af elevoptaget og sikrer  

 herunder amtsrådet og kommunalbestyrelserne et hensigtsmæssigt  

 udbud af uddannelsespladser, 2)	afgiver indstilling til amtsrådet om skolernes antal og  

 placering og om uddannelsestilbudet på de enkelte skoler, 3)	afgiver indstilling til amtsrådet om ansættelse og  

 afskedigelse af skoleledere og lærere, 4)	afgiver indstilling til amtsrådet om uddannelsestilbuddet  

 på skolerne, 5)	rådgiver amtsråd og kommunalbestyrelser ved  

 uoverensstemmelser mellem elevtilgang og uddannelsesbehov, 6)	godkender uddannelsesordninger for grundforløbet efter  

 indstilling fra uddannelsesrådene i forening, 7)	godkender uddannelsesordninger for social- og  

 sundhedshjælperuddannelsen, social- og sundhedsassistentuddannelsen og  

 for den pædagogiske grunduddannelse efter indstilling fra de respektive  

 uddannelsesråd, 8)	godkender hver skoles budget efter indstilling fra skolelederne  

 inden for de økonomiske rammer, som amtsrådet har fastlagt, 9)	godkender praktiksteder, 10)	fastsætter retningslinier for skolernes godkendelse af merit  

 til elever med relevante uddannelsesmæssige og  

 beskæftigelsesmæssige forudsætninger, jf. dog  

 § 10, 11)	udtaler sig om kvalifikationskriterier for optagelse til  

 uddannelserne, og 12)	udtaler sig, inden amtsrådet indgår overenskomst efter  

 § 26, stk. 2.
§ 20. Fællesbestyrelsen nedsætter to  

 uddannelsesråd.
Uddannelsesrådene sammensættes  

 sådan, at der er ligelig repræsentation fra de ansættende  

 kommunale myndigheder og fra de lokale arbejdstagere.
Repræsentanter  

 for skoleledere, lærere og elever tilforordnes rådene.
 Stk. 2. Uddannelsesrådene rådgiver i forening  

 fællesbestyrelsen og skolelederen om grundforløbet, jf.  

 § 2.
 Stk. 3. Uddannelsesrådene rådgiver hver især  

 fællesbestyrelsen og skolelederen, henholdsvis om uddannelserne i  

 henhold til § 4 og § 5, henholdsvis om uddannelsen i henhold til  

 § 6.
§ 21. Fællesbestyrelsen nedsætter et klageudvalg,  

 jf. § 39, der består af formanden og to medlemmer, der  

 repræsenterer henholdsvis kommunalbestyrelserne i amtet og de  

 færdiguddannedes organisationer.
Fællesbestyrelsens formand er  

 formand for klageudvalget.
 Stk. 2. For formanden og for hvert medlem vælges der  

 suppleanter.
 Stk. 3. Fællesbestyrelsen fastsætter  

 klageudvalgets forretningsorden.
 Stk. 4. Amtsrådet yder sekretariatsbistand til  

 klageudvalget.
§ 22. Kommunalbestyrelserne i Københavns Kommune og  

 Frederiksberg Kommune samt bestyrelsen for Hovedstadens  

 Sygehusfællesskab nedsætter en fællesbestyrelse for  

 uddannelserne og udpeger bestyrelsens formand i forening.
Halvdelen af  

 medlemmerne udpeges af Københavns Kommune, Frederiksberg Kommune og  

 Hovedstadens Sygehusfællesskab i forening og halvdelen af de  

 færdiguddannedes organisationer.
Skolelederne tilforordnes  

 fællesbestyrelsen.
 Stk. 2. Fællesbestyrelsen varetager de opgaver, der  

 efter §§ 19 -21 tilkommer en fællesbestyrelse i forhold til  

 Københavns Kommune og Frederiksberg Kommune i forening.
Stk. 3. Klageudvalget nedsat efter stk. 2, består  

 af en formand og 2 medlemmer.
Det ene medlem repræsentere  

 Københavns Kommune, Frederiksberg Kommune og Hovedstadens  

 Sygehusfællesskab.
Det andet medlem repræsentere de  

 færdiguddannedes organisationer.
Fællesbestyrelsens formand er  

 formand for klageudvalget.
For formanden og hvert medlem vælges der  

 suppleanter.
Københavns Kommune yder sekretariatsbestand til  

 klageudvalget.
 Stk. 4. Fællesbestyrelsen fastsætter sin egen og  

 klageudvalgets forretningsorden.
 Stk. 5. Københavns Kommune stiller sekretariatsbistand  

 til rådighed for fællesbestyrelsen.
Kapitel 5 Uddannelseskapacitet § 23. Amtsrådet og kommunalbestyrelserne skal  

 dimensionere uddannelsespladserne i grundforløbet og praktikpladserne  

 i uddannelserne i overensstemmelse med dels egne behov, dels det samlede  

 behov for færdiguddannede i amtet.
 Stk. 2. Hvis undervisningsministeren vurderer, at  

 forpligtelsen efter stk. 1 ikke er opfyldt, kan ministeren, efter  

 udtalelse fra Rådet for de grundlæggende Social- og  

 Sundhedsuddannelser, pålægge amtsrådet og  

 kommunalbestyrelserne i amtet at dimensionere et årligt mindste antal  

 praktikpladser til social- og sundhedshjælperuddannelsen og til social-  

 og sundhedsassistentuddannelsen.
 Stk. 3. Har undervisningsministeren fastsat et mindste antal  

 praktikpladser i henhold til stk. 2, fordeler fællesbestyrelsen  

 pladserne mellem de kommunale myndigheder efter aftale med disse.  

 Undervisningsministeren kan fastsætte en frist for fordelingen.
 Stk. 4. Såfremt fællesbestyrelsen ikke kan fordele  

 praktikpladserne inden fristens udløb, foretager  

 undervisningsministeren fordelingen mellem de kommunale myndigheder.
 Stk. 5. Undervisningsministeren kan efter forhandling med  

 Amtsrådsforeningen i Danmark og Kommunernes Landsforening  

 fastsætte bestemmelser for fordelingen af praktikpladserne.
 § 24. Pligten til at stille praktikpladser til rådighed,  

 jf. § 23, stk. 1, påhviler tilsvarende kommunalbestyrelserne  

 i Københavns Kommune og Frederiksberg Kommune samt bestyrelsen for  

 Hovedstadens Sygehusfællesskab i forening.
 Stk. 2. Bestemmelserne i § 23, stk. 2 - 5 finder  

 tilsvarende anvendelse i forhold til kommunalbestyrelserne i  

 Københavns Kommune og Frederiksberg Kommune samt bestyrelsen for  

 Hovedstadens Sygehusfællesskab.
 § 25. Statslige, selvejende og private institutioner kan ved  

 at indgå overenskomst med et amtsråd eller en kommunalbestyrelse  

 tilslutte sig lovens uddannelsessystem mod at stille praktikpladser til  

 rådighed.
 Stk. 2. Et amtsråd eller en kommunalbestyrelse kan  

 indgå aftale med et andet amtsråd eller en anden  

 kommunalbestyrelse om afvikling af praktik.
 § 26. Amtsrådet skal i overensstemmelse med § 23,  

 stk. 1 stille den nødvendige skolekapacitet til rådighed  

 for grundforløbet og for uddannelserne efter denne lov.
Stk. 2. Et amtsråd kan efter overenskomst med staten,  

 selvejende eller private institutioner eller andre amtsråd henvise  

 elever til undervisning i statsskoler, selvejende skoler, private skoler  

 eller til en skole under et andet amtsråd.
Tilsvarende  

 gælder kommunalbestyrelserne i Københavns Kommune og  

 Frederiksberg Kommune.
 Stk. 3. Hvor amtsrådet har indgået overenskomst  

 efter stk. 2 med et andet amtsråd, har fællesbestyrelsen i  

 det amt, hvor skolen ligger, den kompetence, som følger af  

 bestemmelserne i kap. 4.
 § 27. Bestemmelsen i § 26, stk. 1 finder tilsvarende  

 anvendelse i forhold til kommunalbestyrelserne i Københavns Kommune og  

 Frederiksberg Kommune i forening.
 Stk. 2. Kommunalbestyrelserne i Københavns Kommune og  

 Frederiksberg Kommune indgår aftale om, hvordan pligten efter  

 stk. 1 skal opfyldes, herunder hvordan udgifterne skal fordeles.
Kapitel 6 Skolernes ledelse m.v.
 § 28. Amtsrådet, henholdsvis kommunalbestyrelserne i  

 Københavns Kommune og Frederiksberg Kommune, har det økonomiske  

 ansvar for skolernes virksomhed og fastlægger de økonomiske  

 rammer for den enkelte skole efter indstilling fra fællesbestyrelsen om  

 uddannelsestilbuddet på skolerne.
 § 29. Amtsrådet, henholdsvis kommunalbestyrelserne i  

 Københavns Kommune og Frederiksberg Kommune, ansætter og  

 afskediger skolelederne og lærerne efter indstilling fra  

 fællesbestyrelsen.
 § 30. Skolelederen har den samlede ledelse af skolen  

 henholdsvis under ansvar for amtsrådet, henholdsvis  

 kommunalbestyrelserne i Københavns Kommune og Frederiksberg Kommune,  

 og er ansvarlig over for fællesbestyrelsen for, at uddannelserne  

 gennemføres i overensstemmelse med reglerne for uddannelserne og  

 fællesbestyrelsens beslutninger.
 § 31. Undervisningsministeren kan fastsætte regler om  

 krav til skoleledernes og lærernes kvalifikationer.
Kapitel 7 Eleverne § 32. Skolen udarbejder sammen med eleven en personlig  

 uddannelsesplan for eleven.
I den personlige uddannelsesplan beskrives  

 elevens mål for uddannelsesforløbet og det samlede  

 uddannelsesforløb.
 Stk. 2. Undervisningsministeren kan fastsætte  

 nærmere regler om uddannelsesplaner.
§ 33. Ved hver skole har eleverne ret til at danne et  

 elevråd.
Elevrådet udpeger repræsentanter for eleverne til  

 udvalg m.v., som skolen har nedsat til at behandle spørgsmål af  

 betydning for eleverne i almindelighed.
Dette gælder dog ikke udvalg  

 m.v., hvor elevernes deltagelse ville stride mod anden lovgivning.  

 Undervisningsministeren fastsætter nærmere regler om valg til  

 elevråd, om elevrådenes virksomhed og om amtsrådets  

 forpligtelse over for elevrådene.
 § 34. Undervisningen ved offentlige skoler ved uddannelser  

 efter denne lov er vederlagsfri.
Stk. 2. Amtsrådet, kan bestemme, at der kan  

 opkræves betaling fra elever for deltagelse i ekskursioner m.v., der  

 indgår som en del af undervisningen.
Der kan dog ikke kræves  

 betaling for udgifter, der vedrører undervisningen eller  

 lærernes deltagelse.
Rabat ydet i form af frirejser eller lignende skal  

 komme samtlige deltagere til gode.
Stk. 3. Ekskursioner m.v. med en deltagerbetaling, der alene  

 vedrører forplejning og højst udgør 50 kr. (1998 niveau)  

 pr. påbegyndt døgn pr. deltager, er omfattet af den almindelige  

 mødepligt.
En elev kan ikke udelukkes fra deltagelse heri på  

 grund af manglende erlæggelse af deltagerbetaling.
 Stk. 4. Deltagelse i ekskursioner m.v. med en  

 deltagerbetaling, der vedrører andet end forplejning eller  

 udgør mere end 50 kr. (1998 niveau) pr. døgn pr. deltager, er  

 frivillig for den enkelte elev, og skolen skal tilbyde alternativ  

 undervisning til elever, der ikke deltager.
Stk. 5. Det i stk. 3 og 4 nævnte beløb  

 reguleres hvert år med virkning fra den 1. august med  

 satsreguleringsprocenten for det pågældende finansår, jf.  

 lov om en satsreguleringsprocent.
Det fremkomne beløb afrundes til  

 nærmeste kronebeløb, der kan deles med 10. Reguleringen sker  

 på grundlag af den på reguleringstidspunktet gældende  

 grænse før afrunding.
Når reguleringen giver anledning til  

 en forhøjelse eller nedsættelse af beløbet,  

 bekendtgøres dette af undervisningsministeren.
 Stk. 6. De undervisningsmidler, der er nødvendige for  

 undervisningen, skal af amtsrådet stilles til rådighed for  

 eleverne uden betaling, jf. dog stk. 7.
Stk. 7. Amtsrådet kan bestemme, at eleverne selv  

 anskaffer lærebøger til brug ved undervisningen i obligatoriske  

 områdefag og i begrænset omfang øvrige  

 undervisningsmidler.
Amtsrådet kan endvidere bestemme, at eleverne  

 betaler for fotokopier til undervisningsbrug.
Betalingen for fotokopier kan  

 fastsættes som en gennemsnitsbetaling for skolens elever eller for  

 grupper af elever på skolen.
 Stk. 8. Amtsrådet har udpantningsret for krav på  

 betaling i henhold til stk. 7.
 § 35. Amtsrådet yder tilskud til befordring for  

 elever i grundforløbet i henhold til § 28 i lov om gymnasiet m.v.  

 og regler, der er udstedt med hjemmel heri.
 § 36. Bestemmelserne i § 33, § 34 og § 35  

 finder tilsvarende anvendelse i forhold til kommunalbestyrelserne i  

 Københavns Kommune og Frederiksberg Kommune.
Kapitel 8 Forskellige bestemmelser § 37. Undervisningsministeren kan til brug for den overordnede  

 styring af uddannelserne og udarbejdelse af statistik indenfor social- og  

 sundhedsuddannelsesområdet indhente alle oplysninger, herunder  

 oplysninger om eleverne, fra amtsrådene, kommunalbestyrelserne,  

 bestyrelsen for Hovedstadens Sygehusfællesskab,  

 fællesbestyrelserne og skolerne.
Undervisningsministeren kan bestemme,  

 at sådanne oplysninger skal leveres i elektronisk form, herunder  

 fastsætte, i hvilket format leveringen skal ske.
 § 38. Sundhedsministeren kan fastsætte regler om  

 udøvelse af virksomhed inden for de grundlæggende social- og  

 sundhedsuddannelser på bistands-, pleje- og omsorgsområdet, der  

 er nødvendige til gennemførelse og udmøntning af  

 EU-retlige forpligtelser eller forpligtelser, der følger af aftaler  

 mellem Danmark og andre lande.
 § 39. De afgørelser, som skolen eller praktikstedet  

 træffer efter denne lov, kan af eleven indbringes for klageudvalget,  

 jf. § 21 og § 22, stk. 3.
Stk. 2. Klagen indgives til den skole eller det praktiksted,  

 som har truffet afgørelsen, senest 14 dage efter, at afgørelsen  

 er modtaget.
Såfremt skolen eller praktikstedet fastholder sin  

 tidligere meddelte afgørelse, videresendes klagen senest 14 dage efter  

 modtagelsen til klageudvalget vedlagt skolens eller praktikstedets  

 begrundelse og genvurdering.
 Stk. 3. Klageudvalget træffer normalt sin  

 afgørelse senest 14 dage efter, klagen er modtaget, eller efter, at de  

 til sagen nødvendige oplysninger for at kunne træffe  

 afgørelse i sagen foreligger.
 Stk. 4. Klageudvalget træffer sine afgørelser  

 efter almindeligt stemmeflertal.
 Stk. 5. Klageudvalgets afgørelser kan ikke indbringes  

 for anden administrativ myndighed.
 § 40. Undervisningsministeren kan efter indhentet udtalelse  

 fra Rådet for de grundlæggende Social- og Sundhedsuddannelser  

 fravige lovens bestemmelser som led i uddannelsesforsøg.
Kapitel 9 Ikrafttrædelses- og overgangsbestemmelser § 41. Loven træder i kraft den 1. januar 2002.
 Stk. 2. Lov om grundlæggende social- og  

 sundhedsuddannelser m.v., jf. lovbekendtgørelse nr. 885 af 12.  

 september 2000, ophæves, jf. dog stk. 3.
Stk. 3. Den lov, der er nævnt i stk. 2, og regler,  

 der er udstedt med hjemmel heri, finder dog anvendelse for elever, der inden  

 den 1. januar 2002 er begyndt på social- og  

 sundhedshjælperuddannelsen, social- og sundhedsassistentuddannelsen  

 eller på den pædagogiske grunduddannelse.
Undervisningsministeren  

 kan fastsætte overgangsordninger, hvorefter disse elever kan afslutte  

 deres uddannelse efter denne lov.
 Stk. 4. Undervisningsministeren fastsætter efter  

 indstilling fra Rådet for de mellemlange videregående uddannelser  

 regler om, i hvilket omfang de hidtidige bestemmelser om de  

 videregående social- og sundhedsuddannelser i den lov, der er  

 nævnt i stk. 2, fortsat finder anvendelse for sygeplejerske- og  

 radiografuddannelserne.
 Stk. 5. Regler fastsat med hjemmel i den lov, der er  

 nævnt i stk. 2, forbliver i kraft, indtil de ophæves eller  

 afløses af regler udstedt i medfør af denne lov.
 § 42. Det medlem af Rådet for de grundlæggende  

 Social- og Sundhedsuddannelser, der udpeges efter indstilling fra elevernes  

 organisationer, og som tiltræder rådet i henhold til § 16,  

 stk. 1 ved lovens ikrafttrædelse, udpeges for perioden indtil den  

 31. marts 2003.
 § 43. Loven tages op til revision i folketingsåret  

 2005-06.
 § 44. Loven gælder ikke for Færøerne og  

 Grønland.
 § 45. I lov nr. 488 af 31. maj 2000 om erhvervsrettet  

 grunduddannelse og videregående uddannelse (videreuddannelsessystemet)  

 for voksne foretages følgende ændring:
 1. I § 33 indsættes som stk. 2:
 Stk. 2. Undervisningsministeren bemyndiges dog til at  

 fastsætte ikrafttrædelsestidspunktet for lovens anvendelse for  

 grunduddannelse for voksne inden for de grundlæggende social- og  

 sundhedsuddannelser.
 § 46. I lov om Danmarks Evalueringsinstitut, jf.  

 lovbekendtgørelse nr. 905 af 12. september 2000, foretages  

 følgende ændring i bilag 1 til loven:
 1. Nr. 30 affattes således:
 »30)	Lov nr. xx af xx om grundlæggende social- og  

 sundhedsuddannelser.«.
 § 47. I lov om Centre for Videregående Uddannelse og  

 andre selvejende institutioner for videregående uddannelser m.v., jf.  

 lovbekendtgørelse nr. 684 af 11. juli 2000, foretages følgende  

 ændring:
 1. I § 27 f, stk. 1, nr. 2, udgår: »i  

 henhold til § 25 i lov om grundlæggende social- og  

 sundhedsuddannelser m.v.«.
Bemærkninger til lovforslaget Almindelige bemærkninger 1. Lovforslagets baggrund De nuværende social- og sundhedsuddannelser blev  

 etableret ved en reform i 1991 (Folketingssamlingen 1989-90, FT sp. 4084,  

 Till.
A sp. 2785, Till.
B 1119, Till.
C 649). Målet med uddannelserne  

 var, at antallet af faggrupper inden for social- og sundhedsområdet  

 skulle nedbringes, og samtidig skulle uddannelserne være brede og med  

 mulighed for at stige af og på i uddannelsessystemet, således at  

 der kunne opnås selvstændig kompetence på hvert  

 uddannelsesniveau.
Ved etableringen af uddannelserne blev der samtidig lagt  

 vægt på, at uddannelserne fremstod som ligeværdige i  

 forhold til beslægtede uddannelsesområder.
Udviklingen har  

 imidlertid vist, at uddannelserne på dette punkt ikke lever op til  

 intentionen i reformen fra 1991. Af Socialforskningsinstituttets delprojekt  

 under forskningsprogrammet Uddannelse til Alle (UTA) fremgår det  

 således, at mindre end 2 pct. af de unge i 1996 havde de  

 grundlæggende social- og sundhedsuddannelser (dvs. indgangsåret  

 eller - for 10. klasseelevernes vedkommende - social- og  

 sundhedshjælperuddannelsen) som deres højest prioriterede  

 uddannelsesvalg efter grundskolen (9. eller 10. klasse).
 De unges fravalg af uddannelserne har i de sidste par  

 år udmøntet sig i begyndende rekrutteringsvanskeligheder til  

 uddannelserne, ligesom der også er begyndt at vise sig mangel på  

 færdiguddannede - specielt social- og sundhedsassistenter.
På den baggrund tog Amtsrådsforeningen i  

 slutningen af 1999 initiativ til at indkalde parterne bag uddannelsesreformen  

 fra 1991 til et statuseftersyn af uddannelserne.
I arbejdsgruppen  

 (statusgruppen) for dette eftersyn deltog repræsentanter fra  

 Amtsrådsforeningen, Kommunernes Landsforening, Dansk  

 Sygeplejeråd, Forbundet af Offentligt Ansatte og  

 Undervisningsministeriet.
Som led i aftalerne mellem regeringen og de kommunale  

 parter fra maj 2000 om henholdsvis amternes og kommunernes økonomi  

 2001 blev kommissoriet for statusgruppens arbejde udvidet, idet gruppen nu  

 fik til opgave at udarbejde konkrete forslag til ændringer af  

 uddannelserne med det formål at · · · · · Resultatet af dette arbejde er herefter indgået i  

 grundlaget for det endelige forslag til finanslov for 2001.
I forlængelse af aftalen om amternes økonomi  

 år 2000 mellem regeringen og Amtsrådsforeningen blev Udvalget om  

 den fremtidige plejeprofil nedsat.
Udvalget fik til opgave at analysere den  

 fremtidige plejeprofil i sundhedsvæsenet og opgavefordelingen mellem de  

 forskellige plejegrupper.
 Plejeprofiludvalget har endnu ikke afsluttet sit  

 udvalgsarbejde, men det forventes, at udvalget blandt sine anbefalinger vil  

 pege på behovet for en øget rekruttering af unge til  

 uddannelserne.
2. Lovforslagets indhold Forslaget har til formål at skabe gode og  

 tidssvarende uddannelser, der kan tiltrække tilstrækkelig og  

 kvalificeret arbejdskraft til social- og sundhedssektoren, og som kan bidrage  

 til at øge mobiliteten mellem faggrupperne og nedbryde  

 faggrænser i social- og sundhedssektoren.
Lovforslaget tager udgangspunkt i »Endelig rapport fra  

 statusgruppen vedrørende de grundlæggende social- og  

 sundhedsuddannelser«.
Den pædagogiske grunduddannelse var ikke omfattet  

 af statusgruppens kommissorium, men er, som en uddannelse, der udbydes i  

 henhold til lov om grundlæggende social- og sundhedsuddannelser,  

 efterfølgende i forbindelse med finanslovsaftalen 2001 blevet omfattet  

 af forslaget.
Forslaget indebærer · · · · · · · · Loven skal ifølge forslaget træde i kraft den  

 1. januar 2002 med forsøgsvirksomhed fra august 2001.
2.1. Uddannelsernes målgruppe Uddannelserne er et tilbud til unge og andre, der har  

 opfyldt undervisningspligten efter folkeskoleloven, og som ønsker at  

 arbejde inden for social- og sundhedsområdet.
2.2. Uddannelsernes formål Uddannelserne formål er at give kompetence til at  

 arbejde inden for bistands-, pleje- og omsorgsområdet samt på det  

 pædagogiske område.
Uddannelserne skal styrke de omsorgsrettede  

 og almene kundskaber, færdigheder og holdninger, herunder udvikle  

 grundlæggende værdier og etik i relation til  

 beskæftigelsesområderne.
2.3. Uddannelsernes struktur og varighed Uddannelserne udgør et samlet, trinvist opbygget  

 system og består af ét fælles grundforløb til  

 uddannelsen til social- og sundhedshjælper og den pædagogiske  

 grunduddannelse.
Social- og sundhedsassistentuddannelsen er en  

 overbygningsuddannelse til social- og sundhedshjælperuddannelsen.  

 På uddannelsen optages også andre ansøgere, som har  

 forudsætninger for at påbegynde social- og  

 sundhedsassistentuddannelsen direkte.
Grundforløbet varer for den enkelte elev normalt 20  

 uger og kan vare op til 40 uger.
Den fleksible struktur i  

 grundforløbet skal imødekomme forskellige behov hos elever med  

 forskellige faglige og personlige forudsætninger og mål samt  

 styrke sammenhængen mellem de grundlæggende social- og  

 sundhedsuddannelser og de videregående uddannelser.
 Uddannelsen til social- og sundhedshjælper varer 1  

 år og 2 måneder, hvoraf mindst 24 uger er skoleundervisning.
 Uddannelsen til social- og sundhedsassistent varer 1  

 år og 8 måneder, hvoraf mindst 32 uger er skoleundervisning.
For en elev, der gennemfører hele  

 uddannelsesforløbet til social- og sundhedsassistent direkte fra  

 grundskolen, begynder uddannelsen med grundforløbet og  

 fortsætter gennem social- og sundhedshjælperuddannelsen til og  

 med social- og sundhedsassistentuddannelsen.
Eleven kan vælge at  

 afslutte efter social- og sundhedshjælperuddannelsen med mulighed for  

 senere at fortsætte uddannelsesforløbet på social- og  

 sundhedsassistentuddannelsen.
Herved opnås maksimal fleksibilitet i  

 uddannelsesmodellen, og samtidig tages der hensyn til unges og voksnes  

 forskellige og skiftende uddannelsesbehov.
 Den pædagogiske grunduddannelse varer 1 år og  

 7½ måned, hvoraf mindst 50 uger er skoleundervisning.
 Forslaget indebærer, at uddannelsernes obligatoriske  

 skoleundervisning forlænges i forhold til i dag.
Efter den gældende ordning kan den enkelte elev  

 på social- og sundhedshjælperuddannelsen vælge at  

 konvertere 1 måneds praktikundervisning til almen,  

 prøveforberedende undervisning af en tilsvarende længde.
Elever  

 på social- og sundhedsassistentuddannelsen kan konvertere 1½  

 måneds praktik til almen undervisning.
Erfaringen har dog vist, at  

 denne mulighed kun er blevet anvendt i meget begrænset omfang, hvilket  

 har medført et mindre alment element i uddannelserne end tilsigtet og  

 ønskeligt ud fra en bredere uddannelsespolitisk synsvinkel.
Efter  

 forslaget bliver de hidtil valgfri skoleuger obligatoriske, dog uden at der  

 sker en tilsvarende afkortning af praktiktiden.
Det nuværende indgangsår, der indebærer  

 muligheden for op til 26 ugers skoleundervisning, foreslås erstattet af  

 et grundforløb på normalt 20 uger.
De resterende 6 uger er efter  

 forslaget fordelt med 4 ekstra uger på social- og  

 sundhedshjælperuddannelsen og 2 uger på social- og  

 sundhedsassistentuddannelsen.
Den pædagogiske grunduddannelse  

 forlænges med de 6 uger.
 Social- og sundhedshjælperuddannelsen og social- og  

 sundhedsassistentuddannelsen udvides således efter forslaget med hver 8  

 ugers obligatorisk skoleundervisning, og den pædagogiske  

 grunduddannelse udvides med i alt 6 ugers skoleundervisning.  

 Forlængelsen af uddannelserne vedrører således alene de  

 ekstra skoleuger.
 Vekseluddannelsesprincippet i uddannelserne  

 videreføres.
2.4. Uddannelsernes indhold Uddannelsernes fagrække omfatter en bred kombination  

 af praktiske, sociale, pædagogiske, aktiverings- og plejemæssige  

 samt almene discipliner.
Fagene er opdelt i områdefag, grundfag og  

 valgfag, hvor områdefagene direkte retter sig mod den kommende  

 erhvervsfunktion, og grundfagene støtter op om disse og samtidig giver  

 bredere uddannelsesrettede og personlige, almene kompetencer.
Valgfagene skal  

 give eleverne mulighed for yderligere indsigt i uddannelsernes faglige og  

 almene fag og evt. andre fag, der kan understøtte elevernes faglige,  

 sociale og personlige udvikling.
 Udvidelsen af den obligatoriske skoleundervisning giver  

 mulighed for at udvikle uddannelsernes faglige og almene indhold, der ved  

 uddannelsesforlængelserne vil blive styrket.
 Det er hensigten, at skoleundervisningen på  

 grundforløbet og i de tre efterfølgende uddannelser i vid  

 udstrækning skal organiseres i temaer, hvor fagene kompletterer  

 hinanden og understøtter faglige, almene og personlige kompetencer, og  

 hvor der tages udstrakt hensyn til elevernes forskellige forudsætninger  

 for at tilegne sig uddannelsernes faglige indhold og deres individuelle  

 måder at lære på.
2.5. Grundforløbet Det 20 ugers obligatoriske grundforløb består  

 af 12 ugers områdefag og 8 ugers grundfag.
Grundforløbet  

 består af skoleundervisning, men der kan indgå  

 observationspraktik.
For elever, der har behov for undervisning ud over de 20  

 uger for at opnå kvalifikationsniveauet til henholdsvis social- og  

 sundhedshjælperuddannelsen eller den grundlæggende  

 pædagogiske uddannelse, er der mulighed for at udvide  

 grundforløbet med op til 20 uger, således at  

 grundforløbet for den enkelte elev kan blive på 40 uger.
Den  

 samme mulighed gør sig gældende for elever, der i  

 grundforløbet ønsker at påbegynde kvalificering til en  

 mellemlang videregående social- og sundhedsuddannelse.
Grundforløbet afsluttes med udstedelse af et bevis  

 for det gennemførte grundforløb.
Beviset udfærdiges i  

 henhold til regler fastsat med hjemmel i loven.
Det forudsættes, at det  

 indeholder angivelse af de fag og de niveauer, som eleven har  

 gennemført, samt det uddannelsesområde, eleven har opnået  

 adgang til.
2.6. Merit Elever, der allerede har opnået de angivne niveauer  

 i fagene, skal efter nærmere fastsatte regler tilbydes undervisning i  

 fagene på højere niveauer eller anden relevant undervisning  

 eller gives tilsvarende afkortning af uddannelsen.
Det forudsættes, at  

 elever med merit deltager i undervisning, hvor fagene indgår i  

 tematiske forløb.
Meritten vedrører i sådanne  

 tilfælde alene de allerede beståede prøver eller  

 standpunktsbedømmelser.
2.7. Den personlige uddannelsesplan Uddannelsernes struktur med det fleksible  

 grundforløb og det trinvist opbyggede uddannelsessystem stiller krav  

 til planlægning og fastholdelse af elevernes progression i  

 uddannelsesforløbet.
Elevens mål med sit  

 uddannelsesforløb og indholdet i den enkelte elevs grundforløb  

 og de efterfølgende uddannelser forudsættes at være  

 fastlagt i elevens personlige uddannelsesplan og fremgå af den enkeltes  

 uddannelsesbog, der forudsættes at følge eleven gennem hele  

 uddannelsesforløbet.
Systemet med en personlig uddannelsesplan er en  

 nydannelse, der udspringer af den større fleksibilitet i og  

 individualisering af uddannelserne, som forslaget lægger op til, samt  

 af ønsket om at styrke den enkelte elevs arbejde med at sætte  

 mål for sit uddannelsesforløb.
Systemet er tidligere  

 introduceret i folkeskolen og i erhvervsuddannelserne.
 Uddannelsesplanen skal:
· · · · Det forudsættes, at elevens uddannelsesplan  

 udarbejdes i forbindelse med elevens optagelse, og at den derefter  

 løbende gøres til genstand for drøftelse og evt.  

 justering.
Der vil blive fastsat nærmere regler om  

 uddannelsesplan i bekendtgørelsesform.
2.8. Uddannelsernes dimensionering Amtsrådet og kommunalbestyrelserne samt  

 Københavns Kommune og Frederiksberg Kommune skal dimensionere  

 elevoptaget på grundforløbet og uddannelserne efter  

 grundforløbet i overensstemmelse med dels egne behov, dels det samlede  

 behov for færdiguddannede på området i amtet.  

 Dimensioneringen skal tage højde for antallet af elever, der  

 ønsker at fortsætte på en mellemlang videregående  

 uddannelse.
Ordningen med skoleoptag indebærer, at kommunerne og  

 amtet i det enkelte område forudsætter en samlet kvote, som  

 skolerne i amtet skal optage elever inden for.
Den nærmere  

 tilrettelæggelse af dette sker inden for den enkelte amt.
 Undervisningsministeren vil fortsat have bemyndigelse til  

 at fastsætte dimensioneringen på grundforløbet og  

 uddannelserne, såfremt ministeren vurderer, at amtsrådet og  

 kommunalbestyrelserne ikke foretager de nødvendige  

 elevansættelser.
2.9. Uddannelsernes adgangsveje (skoleoptag) For at skabe en overensstemmelse mellem  

 optagelsesproceduren på de grundlæggende social- og  

 sundhedsuddannelser og de øvrige ungdomsuddannelser indføres  

 efter forslaget skoleoptag.
Dette betyder, at ansøgere til de  

 grundlæggende social- og sundhedsuddannelser søger om optagelse  

 på en social- og sundhedsskole - i modsætning til den  

 gældende ordning, hvor der søges om uddannelsesplads i den  

 enkelte kommune eller det enkelte amt.
Skolerne optager de formelt og reelt kvalificerede  

 ansøgere.
Skolen optager de ud fra en samlet bedømmelse bedst  

 egnede ansøgere på baggrund af de fastlagte supplerende  

 kvalifikationskriterier, der vedrører ansøgerens personlige  

 forudsætninger for uddannelsen, som fx lyst til og interesse for at  

 arbejde med omsorg for andre mennesker, social forståelse og  

 interesse.
 Kvalifikationskriterierne for optagelse på  

 grundforløbet fastsættes af undervisningsministeren.
 Kvalifikationskriterierne for optagelse på  

 uddannelserne fastsættes af de ansættende kommunale myndigheder,  

 efter at fællesbestyrelsen har haft lejlighed til at drøfte  

 kriterierne og udtale sig herom.
 Optagelsen til grundforløbet er et rent  

 skoleanliggende, idet eleven ikke skal indgå kontrakt med en kommune.  

 Dette betyder bortfald af den gældende ordning med betingede  

 ansættelseskontrakter, hvorefter elever på indgangsåret  

 havde sikkerhed for at kunne fortsætte på social- og  

 sundhedshjælperuddannelsen eller den pædagogiske grunduddannelse  

 allerede ved begyndelsen af indgangsåret, hvis de i øvrigt  

 skønnedes egnede til uddannelsen ved afslutningen af  

 indgangsåret.
 Efter forslaget skal der efter grundforløbet  

 gennemføres en fornyet optagelsesprocedure til henholdsvis social- og  

 sundhedshjælperuddannelsen eller den pædagogiske  

 grunduddannelse.
 Adgang til social- og sundhedshjælperuddannelsen  

 eller den pædagogiske grunduddannelse er betinget af gennemført  

 grundforløb eller som hidtil mindst 1 års anden uddannelse eller  

 1 års arbejdsmæssig erfaring efter grundskolen (9. klasse) eller  

 anden relevant erfaring, der svarer til disse kvalifikationer.
Adgang til social- og sundhedsassistentuddannelsen sker  

 gennem social- og sundhedshjælperuddannelsen.
For at blive optaget  

 direkte på social- og sundhedsassistentuddannelsen uden  

 forudgående social- og sundhedshjælperuddannelse skal eleven have  

 tilsvarende kvalifikationer indhentet gennem andre relevante uddannelses-  

 og/eller arbejdserfaringer.
Disse erfaringer skal have en varighed svarende  

 til social- og sundhedshjælperuddannelsen - i alt 1 år og 2  

 måneder.
De kommunale myndigheder - og for uddannelsesaftaler i  

 hovedstadsregionen tillige Hovedstadens Sygehusfællesskab - er efter  

 forslaget fortsat arbejdsgivere for elever i social- og  

 sundhedshjælperuddannelsen, i social- og sundhedsassistentuddannelsen  

 og i den pædagogiske grunduddannelse.
Det indebærer, at der som  

 hidtil skal indgås en ansættelsesaftale, der sikrer eleven  

 ansættelse med overenskomstmæssig løn i en periode, der  

 svarer til elevens samlede uddannelsesforløb.
Skolen formidler ansættelsesaftalen og foranlediger  

 i tilknytning til optagelsen, at ansættelseskontrakten underskrives af  

 parterne.
For elever på grundforløbet formidler skolen  

 ansættelsesaftalen således, at aftalen indgås i forbindelse  

 med grundforløbets afslutning.
En ansættende myndighed kan i særlige  

 tilfælde undlade at ansætte en bestemt elev, såfremt  

 elevens personlige forhold tilsiger det.
I sådanne tilfælde  

 begrunder myndigheden sin afgørelse over for skolen.
Skolen vurderer i  

 det konkrete tilfælde, om der er grundlag for at formidle  

 ansættelse af eleven ved en anden ansættende myndighed.
2.10. Adgang til de mellemlange videregående social- og  

 sundhedsuddannelser Efter forslaget afskaffes den nuværende  

 adgangsprøve, som har givet adgang til primært de mellemlange  

 videregående sundhedsuddannelser.
Adgangsprøven skulle  

 dokumentere visse gymnasiale studiekompetencer, som kræves på de  

 videregående uddannelser.
 Samtidig er de videregående sundhedsuddannelser  

 under reform m.h.p. kvalitetsløft og opnåelse af  

 professionsbachelorstatus.
Det vil med den foreslåede  

 uddannelsesforlængelse være muligt at tilrettelægge  

 forløbet således, at de færdiguddannede generelt vil kunne  

 opnå studiekompetence og dermed mulighed for adgang til relevante  

 videregående social- og sundhedsuddannelser.
På mindre  

 beslægtede uddannelser, f.eks. bioanalytikeruddannelsen, kan der dog  

 blive tale om en vis supplering på linie med f.eks. sproglige  

 studenters situation.
Den pædagogiske grunduddannelse giver som hidtil  

 adgang til pædagoguddannelsen.
Det vil i forbindelse med  

 fastsættelsen af fag og niveauer blive overvejet, om udvidelsen af  

 uddannelsestiden på den pædagogiske grunduddannelse giver  

 anledning til, at de færdiguddannede herfra kan opnå de formelle  

 adgangsbetingelser til andre mellemlange videregående social- og  

 sundhedsuddannelser.
Når adgangsprøven til mellemlange  

 videregående social- og sundhedsuddannelser, efter forslaget bliver  

 afskaffet, må ansøgere der i dag ville bruge  

 adgangsprøven som dokumentation for deres kundskaber, godtgøre  

 disse på anden vis.
For at bestå adgangsprøven har det  

 været nødvendigt, at eksaminanderne besad de kvalifikationer,  

 som adgangsprøven vedrørte.
Og det har krævet en form for  

 forudgående undervisning eller selvstudier.
Social- og  

 sundhedsassistenter med en uddannelse efter de nuværende regler og  

 andre, som uden forudgående social- og sundhedsassistentuddannelse  

 hidtil har anvendt adgangsprøven, må efter adgangsprøvens  

 afskaffelse skaffe sig de nødvendige kvalifikationer og dokumentation  

 herfor på et voksenuddannelsescenter eller under åben uddannelse  

 på en skole, der udbyder de grundlæggende social- og  

 sundhedsuddannelser.
2.11. Uddannelsernes styring Med hjemmel i loven fastsætter  

 Undervisningsministeriet de nærmere regler om de trinvist opbyggede  

 grundlæggende social- og sundhedsuddannelser.
 Amtsrådet stiller skolekapacitet til rådighed  

 for grundforløbet og de efterfølgende uddannelser og  

 finansierer skoledriften.
 Amtsrådet og kommunalbestyrelserne har ansvaret for  

 styring og dimensionering af uddannelserne og grundforløbet.
Lovforslaget vedrører kun de grundlæggende  

 social- og sundhedsuddannelser.
Undervisningsministeren bemyndiges efter  

 forslaget til at fastsætte i hvilket omfang bestemmelser om de  

 videregående sundhedsuddannelser fra den gældende lov om  

 grundlæggende social- og sundhedsuddannelser, skal  

 videreføres.
2.12. Rådet for de grundlæggende Social- og  

 Sundhedsuddannelser Rådet fortsætter sin hidtidige virksomhed.  

 Rådet fastsætter som hidtil selv sin forretningsorden, men sikres  

 som noget nyt mulighed for at nedsætte underudvalg med  

 selvstændig kompetence.
 Dansk Sygeplejerske Råd repræsentation  

 udgår af rådet og overgår i stedet til Landsorganisationen  

 i Danmark . Rådet suppleres endvidere med en repræsentant fra  

 Rådet for de mellemlange videregående uddannelser.
2.13. Fællesbestyrelserne Det enkelte amtsråd nedsætter en  

 fællesbestyrelse og udpeger bestyrelsens formand.
Med forslaget  

 fastsættes bestyrelsens sammensætning og størrelse.
 Fællesbestyrelsen koordinerer bl.a. den samlende  

 dimensionering af elevoptaget, herunder sikringen af det nødvendige  

 antal praktikpladser.
 Under fællesbestyrelsen nedsættes to  

 uddannelsesråd for henholdsvis social- og sundhedshjælper og  

 -assistentuddannelserne og den pædagogiske grunduddannelse.
Uddannelsesordningen for grundforløbet  

 fastsættes af fællesbestyrelsen efter indstilling fra de to  

 uddannelsesråd i forening, idet grundforløbet giver adgang til  

 både social- og sundhedshjælperuddannelsen og den  

 pædagogiske grunduddannelse og således er et fælles  

 anliggende for begge uddannelsesråd.
Efter de gældende  

 bestemmelser er det alene uddannelsesrådet for social- og  

 sundhedshjælper- og social- og sundhedsassistentuddannelserne, der  

 indstiller om indgangsåret.
Det foreslås, at fællesbestyrelsen  

 nedsætter et klageudvalg på tre personer, der består af  

 formanden for fællesbestyrelsen og to medlemmer, der  

 repræsenterer henholdsvis kommunalbestyrelserne i amtsrådskredsen  

 og de færdiguddannedes organisationer.
I den gældende ordning kan  

 fællesbestyrelsen delegere klagebehandlingen og  

 afgørelseskompetencen til uddannelsesrådene.
Med den  

 foreslåede ændring samles kompetencen i et klageudvalg med  

 henblik på at sikre en hurtig og smidig behandling af klager fra  

 elever.
2.14. Diakonhøjskolen Efter den gældende § 39, stk. 2  

 indgår amtsrådet med virkning fra den 1. januar 1991 overenskomst  

 med Diakonhøjskolen.
Efter bestemmelsens stk. 4 kan en  

 indgået overenskomst efter udtalelse fra Rådet for Social- og  

 Sundhedsuddannelser bringes til ophør på amtsrådets  

 foranledning.
Bestemmelsen er ikke videreført, idet en overenskomst  

 med Diakonhøjskolen vil være omfattet af amtsrådets  

 bemyndigelse til efter lovforslagets § 26, stk. 2 at henvise elever  

 til undervisning i private og selvejende skoler.
Endvidere er der mulighed  

 for, at statslige, selvejende og private institutioner ved at indgå  

 overenskomst med et amtsråd eller en kommunalbestyrelse kan tilslutte  

 sig lovens uddannelsessystem mod at stille praktikpladser til rådighed,  

 jf. forslagets § 25, stk. 1.
2.15. Forsøg med samlet forløb til social- og  

 sundhedsassistent Med henblik på at styrke de grundlæggende  

 social- og sundhedsuddannelsers attraktivitet blandt de unge, der afslutter  

 grundskolen, og imødekomme et stadigt stigende behov for social- og  

 sundhedsassistenter, iværksættes der fra august 2002  

 forsøg i 3 amter samt Københavns Kommune.
Forsøget giver  

 mulighed for at blive optaget direkte på et samlet  

 uddannelsesforløb, der fører til en fuld social- og  

 sundhedsassistentuddannelse.
 Forsøget med optag på et samlet forløb  

 indebærer, at unge i grundskolens afgangsklasser og eventuelt andre  

 unge kan søge om optagelse på et grundforløb, der via  

 social- og sundhedshjælperuddannelsen fører direkte over i  

 social- og sundhedsassistentuddannelsen - uden at der mellem de enkelte dele  

 af det trinvist opbyggede uddannelsessystem skal ske nyt optag og  

 indgås ny ansættelseskontrakt.
 Forsøgene skal bl.a. afdække, om et  

 sådant sammenhængende forløb til social- og  

 sundhedsassistent kan øge rekrutteringen af elever fra grundskolen,  

 der er afklarede i deres ønske om at gennemføre social- og  

 sundhedsassistentuddannelsen.
3. Økonomiske konsekvenser for staten og kommunerne De samlede udgifter til reformen er beregnet til at  

 udgøre i alt 125,5 mio. kr. for kommuner og amter, når reformen  

 er fuldt implementeret.
Der er merudgifter for amterne til den  

 forlængede teoriundervisning, og der er merudgifter for såvel  

 kommuner som amter til elevløn i de forlængede skoleperioder,  

 idet der på trods af finanslovsforligets aftale om at forhøje  

 AER-lønrefusionssatserne fortsat ikke opnås fuld dækning  

 for disse lønudgifter.
Ved beregningen er der taget udgangspunkt i, at  

 den tilbudte merundervisning i kraft af mere fleksible undervisningsformer  

 får en mindre intensitet målt i tilbudte lærertimer om ugen  

 end den hidtidige undervisning på social- og sundhedsuddannelserne.
Der  

 er herefter beregnet følgende udgiftsprofil:
(mio. kr. 2001 pl) 2002 (år 1) 2003 (år 2) 2004 (år 3) Grundforløb inklusive fleksible forløb  

1) -1,1 -1,4 -1,4 Hjælperuddannelsen 48,2 81,2 81,2 Assistentuddannelsen 16,1 35,4 38,7 Pædagogisk grunduddannelse 4,7 7,0 7,0 I alt 67,9 122,2 125,5 1) Amter og kommuner forudsættes kompenseret på  

 følgende måde, idet reformen forudsættes at være  

 fuldt implementeret fra 2004:
(mio. kr. 2001 pl) 2001 2002 2003 2004 ff.
Amterne 0,0 58,1 105,4 108,5 Kommunerne 0,0 9,8 16,8 17,0 I alt 0,0 67,9 122,2 125,5 Der har med ovenstående udgangspunkt været  

 ført forhandlinger med de kommunale og amtskommunale organisationer om  

 den endelige kompensation.
3.1. Forsøgsperiode Fra 1. august 2001 afsættes forsøgsmidler,  

 således at reformen kan gennemføres efter ansøgning  

 allerede i skoleåret 2001/2002. Der afsættes i alt 20 mio. kr. i  

 2001. Heraf anvendes i 2001 15 mio. kr. til igangsættelse af  

 forsøg på de tre uddannelsesniveauer samt PGU.
Disse  

 forløb vil have afledte udgifter i 2002 og 2003. De resterende 5 mio.  

 kr. af forsøgsmidlerne i 2001 anvendes til implementering,  

 løbende evaluering og administration gennem hele  

 forsøgsperioden.
Den samlede udgiftsprofil for reformen inklusive  

 forsøg er herefter opgjort til følgende:
3.2. Samlet udgiftsprofil (mio. kr. 2001 pl) 2001 2002 2003 2004 ff.
Forsøg 20,0 30,6 3,2 0,0 Reform 0,0 67,9 122,2 125,5 I alt 20,0 98,5 125,4 125,5 3.3. Merudgifter for Arbejdsgivernes Elevrefusion Forlængelsen af uddannelsernes teoridele betyder  

 merudgifter til lønrefusion for Arbejdsgivernes Elevrefusion.
Disse  

 merudgifter er eksklusive forsøgsordningen beregnet til 131,5 mio.  

 kr., når reformen er fuldt implementeret fra 2004. Isoleret set  

 påvirker denne udgiftsstigning AER-bidraget med ca. 65 kr.
4. Administrative konsekvenser for staten og kommunerne Ingen.
5. Økonomiske og administrative konsekvenser for  

 erhvervslivet Øget AER-bidrag.
6. Miljømæssige konsekvenser Forslaget har ingen miljømæssige  

 konsekvenser.
7. Administrative konsekvenser for borgerne Forenklet adgang til uddannelserne via skoleoptag.
8. Forholdet til EU-retten Forslaget indeholder ikke EU-retlige aspekter.
Vurdering af konsekvenser af lovforslag Positive Konsekvenser/mindre udgifter (hvis ja, angiv omfang) Negative Konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen For kommuner og amter i alt 126 mio. kr., der kompenseres  

 over bloktilskuddet Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Øget AER-bidrag Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Forenklet adgang til uddannelserne via skoleoptag Forholdet til EU-retten Forslaget indeholder ikke EU-retlige aspekter 9. Høring Forslaget har været til høring i en  

 række berørte ministerier, organisationer og foreninger og  

 desuden på Undervisningsministeriets hjemmeside været genstand  

 for offentlig høring.
Denne høring har udover en række tekniske  

 ændringer og juridiske præciseringer bl.a. medført, at  

 Rådet for de grundlæggende Social- og Sundhedsuddannelser er  

 blevet udvidet med en repræsentant for Rådet for de mellemlange  

 videregående uddannelser.
Styrkelsen skal ses i lyset af den stadige  

 udvikling på det samlede uddannelsesområde, hvor et tæt  

 samarbejde mellem de forskellige uddannelsesområder er nødvendig  

 for at sikre smidig overgang fra de grundlæggende social- og  

 sundhedsuddannelser til de videregående sundhedsuddannelser.  

 Rådes opgave og kompetence videreføres i øvrigt  

 uændret.
De gældende bestemmelser om de videregående  

 sundhedsuddannelser (sygeplejerske- og radiografuddannelsen)  

 videreføres ikke i lovforslaget.
Der er derfor indsat hjemmel til at  

 undervisningsministeren fastsætter regler om, i hvilket omfang disse  

 bestemmelser fortsat skal finde anvendelse.
Bemærkninger til forslagets enkelte  

 bestemmelser Til § 1 Bestemmelsen fastlægger det overordnede formål  

 for de grundlæggende social- og sundhedsuddannelser og anfører,  

 hvilke uddannelser der henhører under loven.
 Lovens uddannelsessystem består af social- og  

 sundhedshjælperuddannelsen, social- og sundhedsassistentuddannelsen  

 samt den pædagogiske grunduddannelse.
Social- og sundhedshjælperuddannelsen og social- og  

 sundhedsassistentuddannelsen retter sig mod bistands-, pleje- og  

 omsorgsområdet og omfatter almindeligvis praktisk bistand til  

 rengøring, madlavning, indkøb m.v., samt praktisk bistand til  

 personlig pleje, forebyggende og aktiviserende fysiske, psykiske, sociale og  

 sygeplejemæssige opgaver, herunder observation og undersøgelse  

 samt behandling.
Endvidere kan vedligeholdelse og genoptræning af  

 færdigheder i forbindelse med daglig livsførelse samt tilsyn-,  

 vejledning- og undervisningsopgaver indgå i det samlede  

 arbejdsområde.
 Social- og sundhedshjælperuddannelsen og social- og  

 sundhedsassistentuddannelsen skal endelig fremme kundskaber,  

 færdigheder og holdninger, der er relevante i forhold til  

 arbejdsområdet, herunder udvikling af grundlæggende værdier  

 og etik i relation til arbejdet med omsorg inden for bistands-, pleje- og  

 omsorgsområdet.
Den pædagogiske grunduddannelse retter sig mod det  

 pædagogiske område og omfatter almindeligvis aktiviteter og  

 omsorg, der gennem samarbejde med forældre og kolleger  

 understøtter børns, unges og voksnes udvikling.
Uddannelsen  

 skal fremme kundskaber, færdigheder og holdninger, der er relevante i  

 forhold til arbejdet, herunder udvikling af grundlæggende værdier  

 og etik i relation til arbejdet med mennesker.
Såvel social- og sundhedshjælperuddannelsen,  

 social- og sundhedsassistentuddannelsen som den pædagogiske  

 grunduddannelse skal styrke elevernes grundlæggende almene  

 færdigheder og således danne grundlag for videreuddannelse inden  

 for de mellemlange videregående social- og sundhedsuddannelser og til  

 livslang læring fagligt og personligt.
Endelig skal uddannelserne  

 udvikle elevernes interesse for og evne til aktiv deltagelse i et demokratisk  

 samfund.
Sygeplejerskeuddannelsen indgår ikke i lovforslagets  

 uddannelsessystem.
Der henvises i den forbindelse nærmere til afsnit  

 2.11 i forslagets almindelige bemærkninger.
Til § 2 Grundforløbet tilrettelægges af skolen i  

 samarbejde med eleven.
Grundforløbet har normalt en varighed på  

 20 uger, men kan af skolen, efter samråd med den enkelte elev,  

 forlænges med op til 20 uger.
Skolen foretager det endelige skøn  

 og træffer den endelige afgørelse om forlængelse af  

 grundforløbet.
Forlængelse kan være aktuel for personer  

 med udenlandsk baggrund og andre elever, der har særligt behov for at  

 styrke deres kompetencer i dansk sprog, dansk kultur og danske  

 samfundsforhold, ligesom det kan være aktuelt for unge, der  

 ønsker at sikre sig et godt fundament for at foresætte på  

 en videregående social- og sundhedsuddannelse ved at tage nogle af de  

 udbudte fag på et højere niveau.
Også elever med  

 personlige eller sociale problemer vil kunne bruge den ekstra tid, der ligger  

 i et udvidet grundforløb, til at komme til afklaring herom.  

Elever med forudsætninger herfor tilbydes merit for dele af  

 grundforløbet.
Der fastsættes nærmere regler om  

 grundforløbet i henhold til forslagets § 8 og om merit i henhold  

 til forslagets § 9.
 Den nærmere tilrettelæggelse sker i lokale  

 uddannelsesordninger, jf. forslagets § 10. Krav til indholdet af  

 uddannelsesordninger fastsættes med hjemmel i forslagets § 9.
 Der henvises i øvrigt til afsnit 2.5 i  

 lovforslagets almindelige bemærkninger.
Til § 3 Vekseluddannelsesprincippet fastholdes i forslaget, og  

 bestemmelsen er i sit indhold derfor en videreførelse af den  

 gældende § 2. Dog er præciseringen af, at praktikuddannelsen  

 afvikles inden for det kommunale område, ikke gentaget.
Baggrunden er,  

 at praktikuddannelsen også kan afvikles i private institutioner og  

 andre ordninger og tilbud i henhold til driftsoverenskomst mellem  

 institutionen og amtsrådet.
Til § 4 og § 5 Bestemmelserne beskriver, hvilke kompetencer de  

 færdiguddannede opnår efter gennemført  

 uddannelsesforløb.
De er i den henseende en videreførelse af de  

 gældende §§ 1, 10, 11 og 11 a, dog med understregning af, at  

 arbejdsområdet for den uddannede social- og sundhedshjælper og  

 social- og sundhedsassistent går i retning af større  

 selvstændighed i tilrettelæggelsen og udførelsen af  

 arbejdet.
Beskrivelsen af, hvor de færdiguddannede kan anvende deres  

 kvalifikationer, er imidlertid ikke medtaget i bestemmelserne.
Lovforslaget  

 er derved bragt i overensstemmelse med de øvrige ungdomsuddannelser og  

 i overensstemmelse med regeringens målsætning om at øge  

 mobiliteten mellem faggrupperne og nedbryde faggrænser.
 Præciseringen af antallet af skoleuger har til  

 hensigt at sikre, at den uddannelsesforlængelse, forslaget  

 indebærer, slår fuldt igennem i uddannelserne.
 Der henvises i øvrigt til afsnit 2.3 i  

 lovforslagets almindelige bemærkninger.
Til § 6 Bestemmelsen er i sit indhold en videreførelse af  

 den gældende § 11a.
Præciseringen af antallet af skoleuger  

 har til hensigt at sikre, at den uddannelsesforlængelse, forslaget  

 indebærer, slår fuldt igennem i uddannelsen.
Til § 7 Bestemmelsen er en videreførelse af § 13 i den  

 gældende lov.
Bemyndigelsen har endnu ikke været anvendt.
Hvis  

 det kommer på tale, forventes bemyndigelsen anvendt på  

 tilsvarende måde som i de øvrige erhvervsrettede  

 ungdomsuddannelser.
Til § 8 Bemyndigelsen anvendes til at fastsætte  

 nærmere regler om grundforløbet og de efterfølgende  

 uddannelser, herunder formål, mål for uddannelsernes fag og  

 disses vægt inden for den samlede uddannelsestid samt krav til  

 praktikuddannelsen.
Endvidere fastsættes der regler om prøver,  

 bedømmelse og uddannelsesbeviser.
Bemyndigelsen vil endvidere blive  

 anvendt til at fastsætte nærmere regler om kravet til indholdet  

 af uddannelsesordningerne, jf. forslagets § 10.
Til § 9 Bemyndigelsen forventes anvendt således, at der  

 fastsættes nærmere regler, hvorefter skolen kan godkende, at  

 elever med uddannelses- og/eller beskæftigelsesmæssig baggrund  

 inden for social- og sundhedsområdet eller beslægtede  

 områder fritages for dele af uddannelsen.
Bestemmelsen  

 viderefører i øvrigt den gældende § 12,  

 stk. 3.
Til § 10 De nærmere regler om uddannelsesordninger udstedes  

 af undervisningsministeren i henhold til lovforslagets § 8. Heraf vil  

 fremgå, at uddannelsesordninger bl.a. skal indeholde en plan for  

 fordeling af skole- og praktikperioder, mål for undervisningens teori-  

 og praktikperioder, fag- og timefordeling samt retningslinier for den enkelte  

 prøve og for standpunktsbedømmelser.
Praktikstedet og skolen skal samarbejde om at opfylde  

 målet for praktikuddannelsen.
Hensigten er at opnå den  

 størst mulige sammenhæng mellem praktikuddannelse og  

 skoleundervisning.
Bestemmelsen viderefører i øvrigt  

 praktikstedets ansvar for praktikuddannelsen i henhold til den gældende  

 § 14, stk. 2.
Til § 11 Til nr. 2 Arbejdserfaring kan være erfaring, der er erhvervet  

 såvel inden for som uden for social- og sundhedsområdet.
Til nr. 3 Med bestemmelsen sidestilles erhvervsuddannelsernes  

 grundforløb generelt med anden relevant erfaring som adgangskrav til  

 social- og sundhedshjælperuddannelsen.
Derved styrkes  

 mobilitetsmuligheden mellem erhvervsuddannelsernes grundforløb og den  

 grundlæggende social- og sundhedshjælperuddannelse.
Med anden relevant erfaring tænkes fortrinsvis  

 på arbejdserfaring fra social- og sundhedssektoren.
Der kan også  

 være tale om uddannelsesmæssig erfaring fra grundforløb  

 inden for erhvervsuddannelserne, der indeholder prøver eller  

 standpunktsbedømmelser i fag, der ækvivalerer med fagene i  

 social- og sundhedshjælperuddannelsen.
Til § 12 Til nr. 2 Som konsekvens af, at social- og  

 sundhedshjælperuddannelsen foreslås forlænget med 2  

 måneder, foreslås den tid, der skal bruges til erhvervelse af  

 tilsvarende uddannelses- og/eller arbejdserfaring for elever, der optages  

 direkte til social- og sundhedsassistentuddannelsen, tilsvarende  

 forlænget med 2 måneder.
Til § 13 Til stk. 1 Bestemmelsen medfører, at adgang til såvel  

 grundforløbet som uddannelserne sker ved skoleoptag.
Skolen vurderer  

 ansøgernes formelle kvalifikationer og forestår eventuelle  

 optagelsessamtaler bl.a. med henblik på en vurdering af  

 ansøgernes personlige kvalifikationer.
Skolen optager de  

 ansøgere, der opfylder adgangsbetingelserne og de supplerende  

 personlige kvalifikationskriterier, inden for den fastlagte dimensionering,  

 jf. § 23.
Til stk. 2 De ansættende myndigheder fastsætter inden for  

 det enkelte amt i forening supplerende kvalifikationskriterier, som skal  

 anvendes af skolen/skolerne i amtet ved optagelse til uddannelserne.  

 Kvalifikationskriterierne fastsættes efter indhentet udtalelse fra  

 fællesbestyrelsen, og skal være personligt relaterede krav,  

 eksempelvis social forståelse og motivation.
Til § 14 Uddannelserne er som efter den gældende ordning  

 baseret på en ansættelsesaftale mellem en ansættende  

 myndighed og eleven.
Ansættelsesaftalen skal dække elevens  

 samlede uddannelsesperiode efter grundforløbet.  

 Ansættelsesforholdet vil være omfattet af kollektiv overenskomst  

 på beskæftigelsesområdet samt af de almindelige  

 ansættelsesretlige regler, herunder arbejdsgiverens pligt til at oplyse  

 om løn- og ferieforhold, opsigelsesvarsler m.m. efter  

 ansættelsesbevisloven eller kollektiv overenskomst.
 Bestemmelsen er i sit indhold en videreførelse af  

 den gældende § 3.
 Der henvises i øvrigt til afsnit 2.9 i  

 lovforslagets almindelige bemærkninger.
Til § 15 Bestemmelsen er en videreførelse af den hidtidige  

 § 13 a, dog med tilføjelse af en vejledningspligt, der svarer  

 til, hvad der er fastlagt i forbindelse med andre erhvervsrettede  

 uddannelser, således at skolerne også skal vejlede  

 ansøgere, der ikke er blevet optaget, om behovet og om muligheder for  

 at styrke deres kvalifikationer og om andre uddannelser.
Skolens  

 rådgivningsforpligtelse om personlige forhold kan eksempelvis  

 vedrøre elevens mulighed for at gennemføre uddannelsen i  

 relation til familiære forhold, behovet for afklaring af sociale  

 problemer, eksempelvis alkohol og andre rusmidler samt rådgivning om  

 personlig fremtræden og adfærd.
Den lignende bemyndigelsen i § 13 a i den  

 gældende lov har endnu ikke været anvendt.
Hvis det kommer  

 på tale, forventes bemyndigelsen anvendt på lignende måde  

 som i de øvrige erhvervsrettede ungdomsuddannelser.
Til § 16 Med lovforslaget ophører rådets kompetence  

 med hensyn til sygeplejerske- og radiografuddannelserne.
Der henvises til  

 forslagets almindelige bemærkninger og bemærkningerne til  

 forslagets § 1, § 17 og § 41. Dansk Sygeplejeråds  

 repræsentation i rådet udgår og foreslås i stedet at  

 overgå til Landsorganisationen i Danmark.
Endvidere foreslås det,  

 at rådet udvides med en repræsentant fra Rådet for de  

 mellemlange videregående uddannelser.
Rådets kompetence er i øvrigt uændret,  

 dog således at der med bestemmelsen gives hjemmel til, at rådet  

 kan overlade en eller flere af sine rådgivningsopgaver efter forslagets  

 § 17 til et underudvalgs selvstændige kompetence.
Derved bliver  

 det eksempelvis muligt, at rådets forpligtelse til at udtale sig om  

 merit efter forslagets § 17 kan overlades til et sådant  

 underudvalg.
 Der henvises til afsnit 2.12. i lovforslaget almindelige  

 bemærkninger.
Til § 17 Der er med den foreslåede formulering lagt  

 vægt på rådets generelle forpligtelse til at rådgive  

 undervisningsministeren i alle spørgsmål, der har betydning for  

 uddannelsesområdet.
Rådets opgaver reduceres som følge af, at  

 dimensioneringen af sygeplejerskeuddannelsen ikke indgår i lovens  

 uddannelsessystem.
Rådet skal således ikke følge den  

 årlige optagelse til de mellemlange videregående  

 sundhedsuddannelser, ligesom rådet ikke skal udtale sig om  

 amtsrådets forpligtelse til at dimensionere  

 sygeplejerskeuddannelsen.
Til § 18 Med bestemmelsen sikres en mere ligelig  

 repræsentation af arbejdsgivere og arbejdstagere i  

 fællesbestyrelsen, uden at amtsrådet og kommunalbestyrelserne  

 mister den afgørende indflydelse på dimensioneringen.
Der er  

 ikke foreslået særlige bestemmelser om valg, valgperioder mv.,  

 idet det som hidtil forudsættes varetaget af den enkelte  

 fællesbestyrelse ud fra lokale muligheder og behov.
Til § 19 Bestemmelsen er en videreførelse af  

 fællesbestyrelsens nuværende kompetenceområde suppleret med  

 udtalelsesret, inden de ansættende, kommunale myndigheder  

 fastsætter supplerende kvalifikationskriterier for optagelse til  

 uddannelserne.
Til § 20 I lighed med den nuværende struktur nedsættes  

 der et uddannelsesråd for social- og  

 sundhedshjælperuddannelsen/social- og sundhedsassistentuddannelsen og  

 et uddannelsesråd for den pædagogiske grunduddannelse.  

 Uddannelsesrådet for sygeplejeuddannelsen er ikke videreført, da  

 lovforslaget ikke omfatter sygeplejerskeuddannelsen.
 Med indførelse af et fælles  

 grundforløb for social- og sundhedshjælperuddannelsen og den  

 pædagogiske grunduddannelse er det fundet naturligt, at  

 fællesbestyrelsen fastsætter uddannelsesordningen for  

 grundforløbet efter indstilling fra de to uddannelsesråd i  

 forening.
Til § 21 Efter den gældende ordning er det  

 fællesbestyrelsen, der behandler klager over afgørelser, der  

 vedrører uddannelserne.
Fællesbestyrelsen kan dog henlægge  

 sin afgørelseskompetence til et uddannelsesråd for den  

 pågældende uddannelse.
Forslaget om et selvstændigt  

 klageudvalg har til formål at sikre en hurtig og smidig sagsbehandling  

 og derigennem styrke elevernes retsstilling.
Udvalget træffer sin afgørelse ved simpelt  

 stemmeflertal.
Der er ikke fastsat nærmere regler om valg og  

 valgperioder, idet dette forudsættes at fremgå af  

 forretningsordenen, som efter forslaget fastsættes af  

 fællesbestyrelsen.
 Udvalget henregnes til den offentlige forvaltning.
Til § 22 Bestemmelsen er i sit indhold en videreførelse af  

 den gældende bestemmelse i § 29 b, dog således at pligten  

 til at stille sekretariatsbetjening til rådighed for bestyrelsen efter  

 aftale mellem Københavns Kommune og Frederiksberg Kommune og  

 Hovedstadens Sygehusfællesskab flyttes til Københavns  

 Kommune.
 I lighed med fællesbestyrelsen i amtet  

 nedsætter fællesbestyrelsen for Københavns Kommune,  

 Frederiksberg Kommune og Hovedstadens Sygehusfællesskab et  

 klageudvalg.
Til § 23 Dimensioneringen sikres ved, at amtsrådet og  

 kommunalbestyrelserne i amtet stiller det nødvendige antal  

 praktikpladser til rådighed.
Antallet af praktikpladser  

 bestemmes ud fra en vurdering af det samlede behov for færdiguddannede  

 i amtet.
I vurderingen indgår bevægelser blandt de  

 færdiguddannede bl.a. på grund af ønsket om  

 overbygningsuddannelsen til social- og sundhedsassistent eller ønsket  

 om en videregående sundhedsuddannelse.
 Det er ikke fundet nødvendigt at videreføre  

 stk. 2 i den gældende § 26, idet forpligtelsen til at sikre  

 en forsvarlig praktikuddannelse følger af den ansættende  

 myndigheds forpligtelse til at stille uddannelsespladser, der opfylder de  

 krav, der fremgår af uddannelsesordningen for praktikuddannelsen, til  

 rådighed.
 Bestemmelsen er i sit indhold herudover en  

 videreførelse af den gældende § 26 og § 26 a.
Til §§ 24 og 25 Bestemmelserne svarer i sit indhold til den gældende  

 § 28 og § 29d.
Til § 26 Til stk. 1 Som følge af at de mellemlange videregående  

 social- og sundhedsuddannelser ikke indgår i lovforslaget, omfatter  

 forpligtelsen til at stille skolekapacitet til rådighed ikke dette  

 uddannelsesområde.
Til stk. 2 og stk. 3 Med bestemmelsen gives der hjemmel til, at amtet efter  

 overenskomst med de pågældende skoler kan henvise elever til  

 skoler, der drives af staten, eller til selvejende eller private skoler uden  

 for det offentlige regi.
Eksisterende overenskomster indgået i henhold  

 til den gældende § 39 kan videreføres uændret med  

 hjemmel i bestemmelsen.
 Bestemmelsen er i sit indhold en videreførelse af  

 den gældende § 25, stk. 1.
Til § 27 I uddannelsesregionen, der består af  

 Københavns Kommune, Frederiksberg Kommune og Hovedstadens  

 Sygehusfællesskab, forestår Hovedstadens Sygehusfællesskab  

 skoleuddannelsen af sygeplejestuderende.
I modsætning til den  

 gældende § 29 a, stk. 3 tillægges forpligtelsen til at  

 stille skolekapacitet til rådighed for de grundlæggende social-  

 og sundhedsuddannelser derfor alene kommunalbestyrelserne Københavns  

 Kommune og Frederiksberg Kommune.
Der henvises endvidere til  

 bemærkningen til § 26.
Til § 28 Bestemmelsen svarer i sit indhold til den gældende  

 §17, stk. 2 og § 29 a.
Til § 29 Bestemmelsen svarer i sit indhold til den gældende  

 § 19, § 29 a og § 29 b.
Til § 30 Bestemmelsen svarer i sit indhold til den gældende  

 § 22.
Til § 31 Bemyndigelse tænkes anvendt til at fastsætte  

 nærmere regler om skoleledernes og lærernes faglige og  

 pædagogiske kvalifikationer.
Bestemmelsen svarer i sit indhold til den  

 gældende § 19, stk. 2.
Til § 32 Til stk. 1 Der henvises til afsnit 2.7 i lovforslagets almindelige  

 bemærkninger.
Til stk. 2 Bemyndigelsen tænkes anvendt til at
fastsætte nærmere bestemmelser om uddannelsesplanens  

 udarbejdelse, indhold og anvendelse.
 Der henvises i øvrigt til forslagets almindelige  

 bemærkninger.
Til § 33 Bestemmelsen er en videreførelse af den  

 gældende § 32 a.
Til § 34 Bestemmelserne er en videreførelse af den  

 gældende § 18 og § 18 a.
Til § 35 Bestemmelsen er i sit indhold en videreførelse af  

 den gældende § 6.
Til § 36 Bestemmelsen giver kommunalbestyrelserne i  

 Københavns Kommune og i Frederiksberg Kommune mulighed for at  

 opkræve elevbetaling, ret til udpantning, pligt til elevbefordring,  

 samt forpligtelser overfor elevråd i lighed med amtsråd i  

 øvrigt.
Til § 37 Bestemmelsen viderefører den hidtil gældende  

 bemyndigelse, jf. den gældende § 32, dog således at  

 bemyndigelsen foreslås udvidet til at omfatte oplysninger om eleverne  

 og oplysninger fra skolerne.
Baggrunden er skolernes centrale placering ved  

 indførelse af skoleoptag, herunder koordinering af  

 elevansættelsesaftaler mv.
Den individuelle frihed i uddannelserne bliver stadig  

 større.
Eleverne/de studerende får stadig bedre muligheder for  

 at sammensætte deres individuelle uddannelse samt følge  

 moduler/semestre på forskellige uddannelser.
Skal  

 Undervisningsministeriet følge disse bevægelser, er det fundet  

 påkrævet også at kunne indsamle data om eleverne og de  

 studerende fra institutionerne på et detaljeret niveau.
Til § 38 Bestemmelsen giver sundhedsministeren hjemmel til at  

 fastsætte regler om udøvelse af virksomhed inden for lovens  

 uddannelsesområde på baggrund af forpligtelser, der følger  

 af EU-retten eller følger af aftaler med andre lande.
Bestemmelsen er  

 udvidet i forhold til den gældende § 12, stk., 4, der alene giver  

 hjemmel til at fastsætte regler, der er nødvendige til  

 gennemførelse af EU-direktiver eller til gennemførelse af  

 overenskomster med de nordiske lande om et fælles nordisk  

 arbejdsmarked.
 Med den foreslåede bestemmelse sikres det, at  

 fremtidige forpligtelser i henhold til internationale aftaler vil kunne  

 gennemføres umiddelbart uden yderligere lovændring.
Til § 39 Med bestemmelsen udvides klageadgangen i forhold til  

 klagebestemmelsen i § 34 i den gældende lov.
Klageadgangen  

 omfatter herefter også de afgørelser, som træffes af  

 praktikstedet.
Hensigten er at styrke elevernes retsstilling under  

 praktikuddannelsen.
Klageadgangen omfatter alene uddannelsesmæssige  

 forhold og således ikke forhold inden for det arbejdsretlige eller  

 ansættelsesretlige område.
Klageudvalget træffer normalt sin afgørelse  

 senest 14 dage efter, at klagen er modtaget, eller efter at de til sagen  

 nødvendige oplysninger foreligger.
Derved åbnes der mulighed for  

 en kortere overskridelse af 14 dages fristen begrundet i udvalgsmedlemmernes  

 ferie, sygdom og lign.
Der er ikke i bestemmelsen stillet krav om mundtlig  

 behandling i klageudvalget.
Behandlingen kan således efter  

 nærmere bestemmelser i udvalgets forretningsorden ske på  

 skriftligt grundlag.
 Der henvises i øvrigt til bemærkningerne til  

 lovforslagets § 21.
Til § 40 Bestemmelsen er i sit indhold en videreførelse af  

 forsøgsbestemmelsen i § 33, stk. 1 i den gældende  

 lov.
Til § 41 Til stk. 4 De bestemmelser om de videregående  

 sundhedsuddannelser (sygeplejerske- og radiografuddannelsen), der  

 indgår i den gældende lov om de grundlæggende social- og  

 sundhedsuddannelser, videreføres ikke i lovforslaget.
Det drejer sig  

 om § 15, der sikrer et samordnet skolesystem, § 17, der omhandler  

 forpligtelsen til at stille skolekapacitet til rådighed, § 18 om  

 vederlagsfri uddannelse, § 19 om kompetencen til at ansætte og  

 afskedige ledere og lærere, fællesbestyrelsens beføjelsen  

 efter § 21, skolelederens kompetence efter § 22, etablering af  

 uddannelsesråd efter § 24 og etablering af et center for  

 videregående uddannelser efter § 25, amtsrådets forpligtelse  

 efter § 27 til at fastsætte den årlige optagelse,  

 tvangsdimensioneringsmuligheden efter § 27 a, Københavns Kommune,  

 Frederiksberg Kommune og Hovedstadens Sygehusfællesskabs pligt til at  

 etablere et samordnet skolesystem, og pligten til at stille skolekapacitet  

 til rådighed efter § 29 a, nedsættelse af en  

 fællesbestyrelse for Københavns Kommune, Frederiksberg Kommune  

 og Hovedstadens Sygehusfællesskab efter § 29 b, og pligten for  

 disse myndigheder til i fællesskab at fastsætte den årlige  

 optagelse og stille praktikpladser til rådighed efter § 29 e,  

 nedsættelse af et råd for social- og sundhedsuddannelserne, hvori  

 medlemmer af Dansk Sygeplejeråd og elevernes organisationer er  

 repræsenteret, jf. § 30 , beskrivelse af de opgaver, der er  

 henlagt til rådet, jf. § 31, bestemmelsen i § 32, der giver  

 undervisningsministeren hjemmel til at indhente oplysninger til brug for den  

 overordnede styring, bestemmelsen i §32 a, der hjemler oprettelsen af  

 elevråd og hjemlen til forsøg i § 33.
Med bemyndigelsen gives der hjemmel til, at  

 undervisningsministeren kan fastsætte regler om, i hvilket omfang de  

 gældende bestemmelser skal videreføres.
Bekendtgørelse  

 herom vil træde i kraft samtidig med loven - den 1. januar 2002.
Til § 42 Forlængelsen af elevrepræsentantens  

 funktionsperiode gør det muligt at beskikke elevrepræsentanten  

 sammen med den ordinære beskikkelse af rådets øvrige  

 medlemmer.
Til § 43 Lovforslaget indgår i regeringens  

 forsøgsordning om lovovervågning, og der foreslås derfor  

 en lovrevision.
En sådan revision vil kunne belyse, om de  

 forudsætninger og mål, som ligger til grund for lovforslaget, er  

 blevet indfriet.
Revision af forsøg om et samlet  

 uddannelsesforløb fra grundskolen til social- og sundhedsassistent vil  

 indgå i lovrevisionen.
Der henvises nærmere til lovforslagets  

 almindelige bemærkninger, afsnit 2 og 3.1.
Til § 44 Bestemmelsen er en videreførelse af den  

 gældende § 41.
Til § 45 På baggrund af regeringens aftale om kommunernes  

 økonomi for 2001 blev ikrafttrædelsestidspunktet for lov om  

 erhvervsrettet grunduddannelse og videregående uddannelser  

 (videreuddannelsessystemet) for voksne udskudt, for så vidt angår  

 de grundlæggende social- og sundhedsuddannelser.
I aftalens pkt. 6 om  

 social- og sundhedsuddannelserne er anført : "For at styrke  

 rekrutteringsgrundlaget blandt voksne vil regeringen give adgang til at  

 etablere GVU-forløb (Grunduddannelse for voksne) på  

 sosu-området.
Udmøntning heraf forudsætter, at der  

 forinden er tilvejebragt ændringer, som vil styrke de ordinære  

 sosu-uddannelser som ungdomsuddannelser.
Den konkrete etablering  

 drøftes nærmere".
 I øvrigt henvises der til de almindelige  

 bemærkninger i L 250 lov om erhvervsrettet grunduddannelse og  

 videregående uddannelse (videreuddannelsessystemet) for voksne, afsnit  

 2 lovforslagets indhold,  afsnittet om social- og  

 sundhedsuddannelserne (folketingsåret 1999-2000).
 Det foreslås derfor, at undervisningsministeren  

 får en bemyndigelse til at fastsætte det relevante tidspunkt for  

 at sætte loven i kraft for grunduddannelse for voksne inden for social-  

 og sundhedsuddannelserne.
Til § 46 Bestemmelsen er en konsekvensændring.
Til § 47 Bestemmelsen er en konsekvens af ophævelsen af lov  

 om grundlæggende social- og sundhedsuddannelser m.v., jf. lovforslagets  

 § 41, stk. 2.
 Som nævnt indeholder lovforslaget i § 41,  

 stk. 4, en bemyndigelse til at fastsætte regler om, i hvilket  

 omfang bestemmelser om de videregående sundhedsuddannelser  

 (sygeplejerske- og radiografuddannelsen) i den gældende lov skal  

 videreføres.
 Uanset bortfald af udtrykkelig lovhjemmel til, at  

 amtsråd også på det videregående  

 uddannelsesområde kan indgå overenskomst med staten, selvejende  

 eller private institutioner eller andre amtsråd om, at disse udbyder  

 uddannelsesaktiviteter på amtets vegne, antages amtsrådene at  

 have adgang til at opfylde deres pligtpligt til at stille skolekapacitet til  

 rådighed på denne måde.
Bilag Lovforslaget sammenholdt med gældende lov Gældende formulering Lovforslaget § 45 I lov nr. 488 af 31. maj 2000 om erhvervsrettet grunduddannelse og  

 videregående uddannelse (videreuddannelsessystemet) for voksne  

 foretages følgende ændring:
 § 33. Loven træder i kraft den 1. januar 2001.
 1. I § 33 indsættes som stk. 2:
 Stk. 2. Undervisningsministeren bemyndiges dog til at  

 fastsætte ikrafttrædelsestidspunktet for lovens anvendelse for  

 grunduddannelse for voksne inden for de grundlæggende social- og  

 sundhedsuddannelser.
§ 46 I lov om Danmarks Evalueringsinstitut, jf. lovbekendtgørelse nr.  

 905 af 12. september 2000, foretages følgende ændring i bilag 1  

 til loven:
 1. Nr. 30 affattes således:
 30)	Lov om grundlæggende social- og sundhedsuddannelser m.v., jf.  

 lovbekendtgørelse nr. 828 af 17. september 1996 med senere  

 ændringer.
 »30)	Lov om grundlæggende social- og sundhedsuddannelser.«.
§ 47 I lov om Centre for Videregående Uddannelse og andre selvejende  

 institutioner for videregående uddannelser m.v., jf.  

 lovbekendtgørelse nr. 684 af 11. juli 2000, foretages følgende  

 ændring:
§ 27 f.
Uanset § 27 e, stk. 4 og 6, kan det i  

 vedtægten for et CVU i stedet bestemmes, at 1. I § 27 f, stk. 1, nr. 2, udgår: »i  

 henhold til § 25 i lov om grundlæggende social- og  

 sundhedsuddannelser m.v.«.
1)	den daglige ledelse af en partners uddannelsessted varetages af to  

 studierektorer, hvis partneren er indgået i CVU et ved  

 sammenlægning, og hvis partneren forud for sammenlægningen med  

 undervisningsministerens godkendelse udbød to uddannelser med hver sin  

 daglige leder, og 2)	er oprettes en studiebestyrelse og ansættes en studierektor  

 for én eller flere amtskommunale videregående  

 sundhedsuddannelser, hvis der er optaget bestemmelse herom i en overenskomst  

 indgået mellem CVU et og ét eller flere amtsråd eller  

 Hovedstadens Sygehusfællesskab i henhold til § 25 i lov om  

 grundlæggende social- og sundhedsuddannelser m.v., hvorefter  

 sådanne uddannelser udbydes af CVU et.
Fordelingen af beføjelser  

 mellem CVUets organer fastsættes efter overenskomsten.
