Nr LSF 132 Forslag til Medieansvarslov Fremsat af justitsministeren (Engell) den 6. februar 1991 Vedtaget ved tredjebehandling den 23. maj 1991 Lov nr. 348 af 06/06/1991 Kapitel 1 Lovens område § 1. Loven gælder for følgende massemedier:
 1) Indenlandske periodiske skrifter, herunder billeder og lignende  

 fremstillinger, der trykkes eller på anden måde mangfoldiggøres.
 2) Lyd- og billedprogrammer, der spredes eller fordeles af Danmarks Radio,  

 TV 2, TV 2's regionale virksomheder og foretagender, der har tilladelse til  

 lokal radio- eller fjernsynsvirksomhed.
 3) Tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der er omfattet af nr. 1 eller 2, jf. dog §  

 8, stk. 1.
Kapitel 2 Almindelige bestemmelser Indenlandske periodiske skrifter § 2. Ved udgiver af et skrift forstås den, for hvis regning  

 skriftet udgives.
 Stk. 2. Et skrift anses for indenlandsk, såfremt udgiverens  

 virksomhed udøves her i landet.
 Stk. 3. Et skrift anses ikke for periodisk, medmindre det er  

 bestemt til at udkomme mindst to gange årligt.
 § 3. I ethvert indenlandsk periodisk skrift skal det være angivet,  

 hvem der efter stk. 2 er skriftets ansvarshavende redaktør, herefter kaldet  

 redaktøren.
Stk. 2. Ved redaktør forstås den, der er beføjet til at træffe  

 endelig afgørelse om skriftets indhold.
Der kan kun være een redaktør.
Stk. 3. Ansvar for manglende eller urigtig angivelse af redaktør  

 påhviler udgiveren og redaktøren.
En urigtigt angiven person er tillige  

 ansvarlig, såfremt angivelsen er sket med den pågældendes samtykke.
 § 4. Redaktøren skal efter anmodning give enhver, der har retlig  

 interesse heri, oplysning om identiteten af de personer, der er omfattet af §  

 10, § 10, jf. § 9, stk. 2 og 3, § 14 og § 27, stk. 1.
Radio og fjernsyn § 5. Danmarks Radio, TV 2, TV 2's regionale virksomheder og  

 foretagender, der har tilladelse til lokal radio- eller fjernsynsvirksomhed,  

 skal over for Pressenævnet angive, hvem der efter stk. 2 er redaktør.
Stk. 2. Ved redaktør forstås den, der er beføjet til at træffe  

 endelig beslutning om at udsende et program eller indslag.
Der kan kun være  

 een redaktør.
 Stk. 3. Ethvert radio- eller fjernsynsforetagende skal på begæring  

 oplyse, hvem der er redaktør.
Stk. 4. Ansvar for manglende eller urigtig angivelse af redaktør  

 påhviler radio- eller fjernsynsforetagendet og redaktøren.
En urigtigt  

 angiven person er tillige ansvarlig, såfremt angivelsen er sket med den  

 pågældendes samtykke.
 § 6. Redaktøren skal efter anmodning give enhver, der har retlig  

 interesse heri, oplysninger, der kan identificere nærmere angivne udsendte  

 programmer og identificere de personer, der er ansvarlige efter reglerne i §  

 17, stk. 1, § 18, stk. 1, § 20, stk. 1, og § 27, stk. 1.
 § 7. Redaktøren skal sikre, at der på forsvarlig måde opbevares en  

 kopi af alle udsendelser i 3 måneder.
 Stk. 2. Uanset at den i stk. 1 nævnte frist er udløbet, skal kopi  

 af udsendelser, om hvis indhold der er indgivet klage eller rejst sag,  

 opbevares, indtil sagen er endeligt afgjort.
Andre massemedier § 8. Foretagender, der udgiver de i § 1, nr. 3, nævnte  

 massemedier, skal for at være omfattet af lovens regler have indgivet  

 anmeldelse til Pressenævnet.
 Stk. 2. For anmeldte foretagender gælder reglerne i §§ 5-7.
 Stk. 3. Justitsministeren kan fastsætte nærmere regler om  

 anmeldelsens indhold og form.
Kapitel 3 Strafansvar for mediernes indhold Indenlandske periodiske skrifter § 9. Strafansvar for indholdet af et indenlandsk periodisk skrift  

 kan kun pålægges forfatteren til en artikel i skriftet, redaktøren og  

 udgiveren, jf. dog §§ 14, 25 og 27.
 Stk. 2. Reglerne om ansvaret for artikler finder tilsvarende  

 anvendelse på billeder og lignende fremstillinger.
 Stk. 3. Løbesedler, plakater og opslag m.v. anses for bestanddele  

 af det skrift, hvortil de henviser, eller hvorfra de hidrører.
 § 10. Forfatteren til en navngiven artikel i skriftet er ansvarlig  

 for indholdet af artiklen efter lovgivningens almindelige regler.
 Stk. 2. En artikel anses for navngiven, såfremt den med  

 forfatterens samtykke offentliggøres under dennes eget navn eller billede.  

 Det samme gælder, når artiklen offentliggøres under forfatterens pseudonym  

 eller mærke og det er alment kendt, hvilken person der anvender det  

 pågældende pseudonym eller mærke.
 Stk. 3. Er der angivet flere forfattere til en navngiven artikel,  

 uden at det fremgår, hvilken del de hver især er forfatter af, er de alle  

 ansvarlige for artiklens indhold efter lovgivningens almindelige regler.
 Stk. 4. Er forfatteren til en navngiven artikel et selskab, en  

 forening, en selvejende institution eller lignende, er den pågældende  

 juridiske persons ledelse ansvarlig for artiklens indhold efter lovgivningens  

 almindelige regler.
 Stk. 5. I de i stk. 4 nævnte tilfælde kan ansvar pålægges den  

 juridiske person som sådan som bødeansvar.
 Stk. 6. En tekst, der offentliggøres med angivelse af et  

 nyhedsbureau som kilde, anses ikke for at være navngiven.
 § 11. Redaktøren er ansvarlig for indholdet af en unavngiven  

 artikel i skriftet, selv om lovovertrædelsen ikke kan tilregnes redaktøren  

 som forsætlig eller uagtsom.
Stk. 2. Redaktøren er tillige ansvarlig for indholdet af en  

 navngiven artikel i skriftet, såfremt ansvar ikke kan gøres gældende mod  

 forfatteren efter § 10 på grund af den pågældendes manglende tilknytning til  

 riget, eller fordi den pågældende mangler den til pådragelse af strafansvar  

 fornødne tilregnelighed.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
§ 12. Redaktøren er endvidere ansvarlig for indholdet af en  

 artikel eller udtalelse, som har været bragt navngiven i et andet massemedie,  

 og som gengives i redaktørens skrift.
Dette gælder, selv om lovovertrædelsen  

 ikke kan tilregnes redaktøren som forsætlig eller uagtsom.
Hvis forfatteren  

 har givet sit samtykke til gengivelsen, omfattes artiklen eller udtalelsen af  

 reglerne i §§ 10 og 14.
 § 13. Redaktøren er medansvarlig for indholdet af en navngiven  

 artikel i skriftet, hvis den med redaktørens vidende er skrevet af en fast  

 medarbejder ved skriftet, hvis den er skrevet efter opfordring af eller under  

 anden medvirken af redaktøren, eller hvis redaktøren vidste, at indholdet var  

 urigtigt eller indebar en krænkelse af privatlivets fred.
 § 14. Den, der i en artikel citeres for en navngiven udtalelse, er  

 medansvarlig for udtalelsens indhold efter lovgivningens almindelige regler,  

 såfremt udtalelsen er gengivet korrekt og den pågældende har godkendt, at  

 udtalelsen gengives navngiven.
 § 15. Udgiveren er ansvarlig for skriftets indhold, såfremt ansvar  

 ikke kan gøres gældende mod redaktøren efter §§ 11-13 enten på grund af  

 manglende eller ukorrekt angivelse af redaktøren eller på grund af  

 redaktørens manglende tilknytning til riget eller manglende tilregnelighed.  

 Dette gælder, selv om lovovertrædelsen ikke kan tilregnes udgiveren som  

 forsætlig eller uagtsom.
Stk. 2. Er udgiveren et selskab, en forening, en selvejende  

 institution, en fond eller lignende, kan det i stk. 1 nævnte ansvar pålægges  

 den juridiske person som sådan som bødeansvar.
Er udgiveren staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Radio- og fjernsynsudsendelser § 16. Strafansvar for indholdet af radio- og fjernsynsudsendelser  

 som nævnt i § 1, nr. 2, kan kun pålægges forfatteren til en tekst, den, der  

 fremsætter en udtalelse, redaktøren og radio~ eller fjernsynsforetagendet,  

 jf. dog § 20, stk. 2, § 25 og § 27.
 Stk. 2. Reglerne om ansvaret for tekster og udtalelser finder  

 tilsvarende anvendelse på film, billeder og lignende.
§ 17. Forfatteren til en tekst, der udsendes, er ansvarlig for  

 indholdet efter lovgivningens almindelige regler, såfremt den pågældende har  

 givet samtykke til tekstens udsendelse.
Dette gælder dog ikke, når der er  

 givet forfatteren tilsagn om anonymitet, jf. dog § 20, stk. 2.
 Stk. 2. I det i stk. 1, 2. pkt., nævnte tilfælde er redaktøren  

 ansvarlig for tekstens indhold, selv om lovovertrædelsen ikke kan tilregnes  

 redaktøren som forsætlig eller uagtsom.
Stk. 3. I forskudte udsendelser er redaktøren endvidere ansvarlig  

 for indholdet af en tekst, såfremt forfatteren ikke har givet samtykke til,  

 at teksten udsendes, eller ansvar ikke kan gøres gældende mod forfatteren på  

 grund af dennes urigtige oplysninger om sin identitet, manglende tilknytning  

 til riget eller manglende tilregnelighed.
Dette gælder, selv om  

 lovovertrædelsen ikke kan tilregnes redaktøren som forsætlig eller uagtsom.
§ 18. Den, der fremsætter en udtalelse i en forskudt udsendelse,  

 er ansvarlig for udtalelsens indhold efter lovgivningens almindelige regler,  

 medmindre 1) den pågældendes identitet ikke fremgår af udsendelsen eller 2) den pågældende ikke har givet samtykke til, at udtalelsen udsendes,  

 eller 3) der er givet den pågældende tilsagn om at medvirke uden at kunne  

 identificeres og der er truffet rimelige foranstaltninger til sikring heraf.
Stk. 2. I de i stk. 1, nr. 1-3, nævnte tilfælde er redaktøren  

 ansvarlig for udtalelsens indhold, selv om lovovertrædelsen ikke kan  

 tilregnes redaktøren som forsætlig eller uagtsom.
Det samme gælder, såfremt  

 ansvar ikke kan gøres gældende mod den, der har fremsat udtalelsen, på grund  

 af den pågældendes urigtige oplysninger om sin identitet, manglende  

 tilknytning til riget eller manglende tilregnelighed.
§ 19. Redaktøren er endvidere ansvarlig for indholdet af en tekst  

 eller udtalelse, som har været bragt navngiven i et andet massemedie, og som  

 gengives i en udsendelse fra det pågældende radio- eller  

 fjernsynsforetagende.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
Hvis forfatteren eller den,  

 der har fremsat udtalelsen, har givet sit samtykke til gengivelsen, omfattes  

 den pågældende af reglerne i §§ 17, 18 og 20. En tekst, der offentliggøres  

 med angivelse af et nyhedsbureau som kilde, anses ikke for at være navngiven.
 § 20. Den, der fremsætter en udtalelse i en direkte udsendelse, er  

 ansvarlig for udtalelsens indhold efter lovgivningens almindelige regler,  

 medmindre der er givet den pågældende tilsagn om at medvirke uden at kunne  

 identificeres og der er truffet rimelige foranstaltninger til sikring heraf.  

 I dette tilfælde er redaktøren ansvarlig for udtalelsens indhold, selv om  

 lovovertrædelsen ikke kan tilregnes redaktøren som forsætlig eller uagtsom.  

 Det samme gælder, såfremt ansvar ikke kan gøres gældende mod den, der  

 fremsætter en udtalelse, på grund af dennes urigtige oplysninger om sin  

 identitet, manglende tilknytning til riget eller manglende tilregnelighed.
 Stk. 2. Strafansvar for indholdet af tekster eller udtalelser, der  

 fremføres eller fremsættes i direkte transmissioner i radio og fjernsyn af  

 offentlige møder eller andre aktuelle begivenheder, ifaldes efter  

 lovgivningens almindelige regler.
§ 21. Redaktøren er medansvarlig for indholdet af en tekst eller  

 en udtalelse som nævnt i § 17, stk. 1, § 18, stk. 1, og § 20, stk. 1, hvis 1) den med redaktørens vidende er forfattet eller fremsat af en fast  

 medarbejder ved radio- eller fjernsynsforetagendet, eller 2) hvis den er forfattet eller fremsat efter opfordring af eller under  

 anden medvirken af redaktøren, eller 3) hvis redaktøren vidste, at indholdet var urigtigt eller indebar en  

 krænkelse af privatlivets fred, samt ved direkte udsendelser vidste, at  

 teksten ville blive udsendt eller udtalelsen ville blive fremsat, Stk. 2. Redaktøren er endvidere medansvarlig for indholdet af en  

 tekst eller en udtalelse, hvis der trods tilsagn om anonymitet som nævnt i §  

 18, stk. 1, og § 20, stk. 1, ikke er truffet rimelige foranstaltninger til  

 sikring heraf.
Dette gælder, selv om lovovertrædelsen ikke kan tilregnes  

 redaktøren som forsætlig eller uagtsom.
 § 22. Den, der oplæser eller på anden måde formidler en tekst  

 eller udtalelse, er ikke ansvarlig for tekstens eller udtalelsens indhold.
§ 23. Radio- eller fjernsynsforetagendet som sådant er ansvarlig  

 for indholdet af en tekst eller en udtalelse, såfremt ansvar ikke kan gøres  

 gældende mod redaktøren på grund af manglende eller ukorrekt angivelse af  

 denne eller på grund af redaktørens manglende tilknytning til riget eller  

 manglende tilregnelighed.
Dette gælder, selv om lovovertrædelsen ikke kan  

 tilregnes radio~ eller fjernsynsforetagendet som forsætlig eller uagtsom.
Stk. 2. Er radio- eller fjernsynsforetagendet et selskab, en  

 forening, en selvejende institution, en fond eller lignende, kan det i stk. 1  

 nævnte ansvar pålægges den juridiske person som sådan som bødeansvar.
Er  

 radio- eller fjernsynsforetagendet staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Andre massemedier § 24. Strafansvar for indholdet af de massemedier, der er nævnt i  

 § 1, nr. 3, ifaldes efter reglerne i §§ 9-15 eller §§ 16-23 afhængig af  

 massemediets karakter.
Fælles bestemmelser § 25. Lovgivningens almindelige ansvarsregler finder anvendelse  

 for lovovertrædelser, der begås gennem indholdet af et massemedie, og som kan  

 medføre straf af fængsel i 6 år eller derover.
 § 26. Et medieforetagende hæfter umiddelbart for bøder og  

 sagsomkostninger, der idømmes efter reglerne i §§ 9-25.
Stk. 2. Retten skal ved fastsættelse af bøde, der idømmes efter  

 reglerne i §§ 9-25, navnlig lægge vægt på lovovertrædelsens karakter og  

 grovhed, det pågældende massemedies udbredelse samt den fortjeneste for  

 massemediet, som er eller kunne være opnået ved lovovertrædelsen.
Retten kan  

 i stedet for dagbøder anvende anden straf af bøde.
§ 27. Den, der har ladet en annonce indrykke, er ansvarlig for  

 indholdet heraf efter lovgivningens almindelige regler.
Det samme gælder den,  

 der har bistået hermed.
Stk. 2. Redaktøren er medansvarlig for indholdet af annoncer efter  

 lovgivningens almindelige regler.
Opfylder redaktøren ikke sin  

 oplysningspligt efter §§ 4 og 6, er denne ansvarlig for annoncens indhold,  

 selv om lovovertrædelsen ikke kan tilregnes redaktøren som forsætlig eller  

 uagtsom.
 Stk. 3. TV 2 kan dog ikke pålægges strafansvar for den  

 reklamevirksomhed, der udøves af TV 2-reklameaktieselskabet.
 § 28. Rigsadvokaten bestemmer, om der af det offentlige skal  

 rejses tiltale i anledning af indholdet af et massemedie, der er omfattet af  

 loven.
Kapitel 4 Erstatningsansvar for mediernes indhold Indenlandske periodiske skrifter § 29. Erstatningsansvar for indholdet af et indenlandsk periodisk  

 skrift påhviler dem, der efter reglerne i §§ 9-15 og §§ 25 og 27 kan ifalde  

 strafansvar.
 § 30. Udgiveren af et indenlandsk periodisk skrift hæfter  

 umiddelbart for de erstatninger og sagsomkostninger, der idømmes efter § 29.
Radio- og fjernsynsudsendelser § 31. Erstatningsansvar for indholdet af radio- og  

 fjernsynsudsendelser som nævnt i § 1, nr. 2, påhviler dem, der efter reglerne  

 i §§ 16-25 og 27 kan ifalde strafansvar.
 § 32. Danmarks Radio, TV 2, TV 2's regionale virksomheder,  

 foretagender, der har tilladelse til lokal radio- eller fjernsynsvirksomhed,  

 og TV 2-reklameaktieselskabet hæfter umiddelbart for erstatninger og  

 sagsomkostninger, der idømmes efter § 31. TV 2 hæfter dog ikke for  

 erstatninger, der idømmes TV 2-reklameaktieselskabet efter § 31.
 Stk. 2. Hæftelsen omfatter dog ikke erstatning for skade forvoldt  

 ved direkte transmission af offentlige møder eller af aktuelle begivenheder,  

 medmindre skaden er forvoldt i tjenesten af en ansat i den pågældende  

 institution eller virksomhed.
Andre massemedier § 33. Erstatningsansvar for indholdet og udbredelsen af de i § 1,  

 nr. 3, nævnte massemedier ifaldes efter reglerne i §§ 29-32.
Kapitel 5 Presseetik § 34. Massemediernes indhold og handlemåde skal være i  

 overensstemmelse med god presseskik.
Stk. 2. Klager over overtrædelse af stk. 1 kan rettes til det  

 pågældende massemedie selv eller direkte til Pressenævnet, jf. dog stk. 3. I  

 begge tilfælde er klagefristen 4 uger efter offentliggørelsen.
Massemediets  

 afgørelse kan senest 4 uger efter, at den er kommet frem til klageren,  

 indbringes for Pressenævnet.
Stk. 3. Klager over Danmarks Radios, TV 2's eller TV 2's regionale  

 virksomheders overtrædelse af stk. 1 skal senest 4 uger efter  

 offentliggørelsen indgives til disse.
De pågældende virksomheders afgørelse  

 kan senest 4 uger efter, at afgørelsen er kommet frem til klageren,  

 indbringes for Pressenævnet.
 § 35. For indholdet af reklamer i radio og fjernsyn og klager over  

 indholdet af reklameindslag gælder reglerne i lov om radio- og  

 fjernsynsvirksomhed.
Kapitel 6 Genmæle § 36. Anmodning om genmæle i massemedierne over for oplysninger  

 af faktisk karakter, som er egnet til at påføre nogen økonomisk eller anden  

 skade af betydning, og som er blevet bragt i et massemedie, skal tages til  

 følge, medmindre oplysningernes rigtighed er utvivlsom.
 Stk. 2. Anmodning om genmæle kan fremsættes af den, oplysningerne  

 vedrører, eller efter dennes død af de nærmeste pårørende.
 Stk. 3. Anmodning om genmæle skal fremsendes skriftligt til  

 redaktøren senest 4 uger efter offentliggørelsen af de faktiske oplysninger,  

 der ønskes imødegået.
 Stk. 4. For genmæle vedrørende indholdet af reklamer i radio og  

 fjernsyn gælder reglerne i lov om radio- og fjernsynsvirksomhed.
 § 37. Pligten til at offentliggøre et genmæle påhviler redaktøren.
 § 38. Genmælets indhold skal i alt væsentligt være begrænset til  

 de nødvendige faktiske oplysninger, og indholdet må ikke være retsstridigt.
 Stk. 2. Genmælet kan af vedkommende massemedie kræves udformet af  

 den, der anmoder om genmæle.
 § 39. Genmælet skal offentliggøres vederlagsfrit uden unødig  

 forsinkelse og skal bringes på en så fremtrædende måde, som det efter  

 omstændighederne med rimelighed kan forlanges.
 Stk. 2. Redaktionelle bemærkninger i umiddelbar tilslutning til  

 offentliggørelsen skal indskrænkes til faktiske oplysninger.
 § 40. Afslag på genmæle skal snarest muligt skriftligt meddeles  

 den, der har anmodet om genmælet, med oplysning om, at afslaget kan  

 indbringes for Pressenævnet senest 4 uger efter, at afslaget er kommet frem.  

 Nævnets adresse skal samtidig oplyses.
 Stk. 2. Klage over et ufyldestgørende genmæle kan senest 4 uger  

 efter dettes offentliggørelse indbringes for Pressenævnet.
Kapitel 7 Pressenævnet § 41. Der oprettes et Pressenævn bestående af en formand og en  

 næstformand og 6 andre medlemmer, der beskikkes af justitsministeren.  

 Formanden og næstformanden, der skal være jurister, beskikkes efter udtalelse  

 fra Højesterets præsident. 2 medlemmer beskikkes efter udtalelse fra Dansk  

 Journalistforbund, 2 medlemmer beskikkes til at repræsentere de redaktionelle  

 ledelser i den trykte presse og radio og fjernsyn efter udtalelse fra disse,  

 og 2 medlemmer beskikkes som offentlighedens repræsentanter efter udtalelse  

 fra Dansk Folkeoplysnings Samråd.
Stk. 2. Medlemmerne og stedfortrædere for disse, der udpeges efter  

 samme regler, beskikkes for 4 år.
Genbeskikkelse kan finde sted.
 § 42. Ved nævnets behandling af en sag medvirker foruden formanden  

 eller næstformanden 3 andre medlemmer, heraf et af de efter udtalelse fra  

 Dansk Journalistforbund beskikkede medlemmer og et medlem beskikket til at  

 repræsentere de redaktionelle ledelser samt et medlem beskikket som  

 offentlighedens repræsentant.
§ 43. Pressenævnet træffer afgørelse i sager om, 1) hvorvidt der er sket en offentliggørelse, der er i strid med god  

 presseskik, jf. § 34, og 2) hvorvidt et massemedie efter reglerne i kapitel 6 er forpligtet til at  

 offentliggøre et genmæle, herunder om genmælets indhold, form og placering.
Stk. 2. Formanden kan afvise 1) klager, som åbenbart ikke hører under nævnets kompetence, jf. stk. 1,  

 eller som er åbenbart grundløse, og 2) klager fra personer, virksomheder m.v., der er uden retlig interesse i  

 det påklagede forhold.
 Stk. 3. Formanden afviser sager, hvor klagefristen i § 34, stk. 2  

 eller 3, eller § 40 ikke er overholdt.
 § 44. Klage til nævnet skal indgives skriftligt.
Stk. 2. Nævnet kan af egen drift optage en sag til behandling,  

 hvis sagen er af væsentlig eller principiel betydning.
I tilfælde heraf  

 indhentes en udtalelse fra den forurettede.
Den forurettedes navn nævnes kun,  

 såfremt tilladelse hertil foreligger.
 § 45. Nævnet indhenter en skriftlig udtalelse fra det massemedie,  

 som klagen vedrører, og kan under sagens behandling indhente supplerende  

 oplysninger hos parterne.
 Stk. 2. Nævnet kan endvidere kræve udleveret et eksemplar af  

 skriftet og en båndoptagelse af den radio- eller fjernsynsudsendelse, som  

 klagen vedrører.
 § 46. Sager for nævnet skal fremmes mest muligt.
 Stk. 2. Undlader vedkommende massemedie inden 7 dage efter  

 modtagelsen af nævnets henvendelse at fremsende sine kommentarer til nævnet,  

 kan sagen behandles på det foreliggende grundlag.
Stk. 3. Nævnet kan indkalde sagens parter til mundtlig  

 forhandling.
Såfremt klageren uden lovligt forfald udebliver fra sådan  

 forhandling, kan nævnet afvise klagen eller behandle den på det foreliggende  

 grundlag.
Hvis det indklagede massemedie udebliver, behandles sagen på det  

 foreliggende grundlag.
 § 47. Et medlem kan ikke deltage i behandlingen af en klage, der  

 vedrører det massemedie, den pågældende er tilknyttet, eller når der i øvrigt  

 foreligger omstændigheder, som er egnede til at vække tvivl om vedkommendes  

 upartiskhed.
§ 48. Nævnets afgørelse træffes efter stemmeflerhed ved begrundet  

 kendelse, medmindre en forligsmæssig løsning er opnået mellem parterne.
I  

 tilfælde af stemmelighed er formandens stemme afgørende.
Hvis en kendelse  

 ikke er enstemmig, skal dissensen anføres i kendelsen.
§ 49. Nævnet kan pålægge redaktøren for det indklagede massemedie  

 snarest muligt at offentliggøre en kendelse i et af nævnet nærmere fastlagt  

 omfang.
En sådan offentliggørelse skal ske uden kommenterende tilføjelser og  

 på en så fremtrædende måde, som det med rimelighed kan forlanges.
 § 50. Nævnets kendelser kan ikke indbringes for anden  

 administrativ myndighed.
§ 51. Nævnet afgiver en årlig beretning om sin virksomhed til  

 justitsministeren.
Beretningen skal offentliggøres.
 § 52. Justitsministeren fastsætter Pressenævnets forretningsorden  

 efter forhandling med nævnet.
 Stk. 2. Nævnet bistås af et sekretariat.
 Stk. 3. Justitsministeren kan bestemme, at udgifterne til nævnets  

 virksomhed skal afholdes af massemedierne efter en fordeling, som fastsættes  

 i nævnets forretningsorden.
Kapitel 8 Straf m.v.
 § 53. Overtrædelse af § 3, stk. 1, jf. stk. 3, § 4, § 5, stk. 1,  

 jf. stk. 4, § 5, stk. 3, §§ 6, 7 og 8, stk. 2, straffes med bøde eller hæfte.
 Stk. 2. Undladelse af at efterkomme pålæg om offentliggørelse  

 efter § 49 og § 54 straffes med bøde eller hæfte.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
§ 54. I en dom, hvorved nogen findes skyldig til straf, erstatning  

 eller mortifikation for indholdet af et massemedie, kan retten bestemme, at  

 indholdet af dommen snarest muligt skal offentliggøres i mediet i et af  

 retten nærmere fastlagt omfang.
Pligten til offentliggørelsen påhviler  

 redaktøren.
 Stk. 2. Offentliggørelsen skal ske uden vederlag og på en så  

 fremtrædende måde, som det med rimelighed kan forlanges.
Kapitel 9 Ikrafttræden m.v.
 § 55. Loven træder i kraft den 1. januar 1992.
 Stk. 2. Samtidig ophæves lov nr. 147 af 13. april 1938 om pressens  

 brug.
 § 56. I lov om rettens pleje, jf. lovbekendtgørelse nr. 748 af 1.  

 december 1989, som ændret senest ved lov nr. 406 af 13. juni 1990, affattes  

§ 172 således:
» § 172. Redaktøren og redaktionelle medarbejdere ved et  

 skrift, der er omfattet af § 1, nr. 1, i medieansvarsloven, har ikke pligt  

 til at afgive vidneforklaring om, hvem der er kilde til en oplysning eller  

 forfatter til en artikel i skriftet, når kilden eller forfatteren ikke er  

 navngivet.
De har heller ikke pligt til at afgive vidneforklaring om, hvem  

 der har optaget et fotografi eller frembragt en anden billedlig fremstilling,  

 når fotografen eller fremstilleren ikke er navngivet, eller hvem billedet  

 forestiller, eller hvem der er genstand for omtale, når dette ikke fremgår af  

 teksten.
Stk. 2. Redaktøren og redaktionelle medarbejdere ved et radio~  

 eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om, hvem der  

 er kilde til en oplysning eller forfatter til et værk, der er bragt i en  

 udsendelse, når kilden eller forfatteren ikke er navngivet.
De har heller  

 ikke pligt til at afgive vidneforklaring om identiteten af unavngivne  

 medvirkende, der har fået tilsagn om at medvirke uden at kunne identificeres,  

 når der er truffet rimelige forholdsregler til at skjule identiteten.
 Stk. 3. Vidnefritagelse som nævnt i stk. 1 og 2 gælder også andre,  

 der i kraft af deres tilknytning til skriftet eller dets fremstilling eller  

 deres tilknytning til radio- eller fjernsynsforetagendet eller til  

 fremstillingen af vedkommende udsendelse har fået kendskab til kildens,  

 forfatterens eller den medvirkendes identitet.
 Stk. 4. Bestemmelserne i stk. 1-3 finder tilsvarende anvendelse  

 for de massemedier, der er omfattet af § 1, nr. 3, i medieansvarsloven.
 Stk. 5. Angår sagen en lovovertrædelse, som er af alvorlig  

 karakter, og som efter loven kan medføre straf af fængsel i 4 år eller  

 derover, kan retten dog pålægge de i stk. 1-4 nævnte personer vidnepligt,  

 såfremt vidneførslen må antages at have afgørende betydning for sagens  

 opklaring og hensynet til opklaringen klart overstiger massemediernes behov  

 for at kunne beskytte deres kilder.
Stk. 6. Retten kan ligeledes pålægge de i stk. 1-4 nævnte personer  

 vidnepligt, hvis sagen angår en overtrædelse af straffelovens §§ 152-152 c.  

 Dette gælder dog ikke, hvis det må antages, at forfatteren eller kilden har  

 villet afdække forhold, hvis offentliggørelse er af samfundsmæssig  

 betydning.« § 57. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, som ændret ved lov nr. 743 af 14.  

 november 1990 og lov nr. 771 af 21. november 1990, foretages følgende  

 ændringer:
 1. I § 9, stk. 2 , udgår »og §§ 16-18«, og efter  

 stk. 2 indsættes som nyt stykke:
» Stk. 3. Danmarks Radios afgørelser i sager om god presseskik  

 og om genmæle kan dog indbringes for Pressenævnet efter reglerne i  

 medieansvarslovens kapitel 5-7.« Stk. 3 bliver herefter stk. 4.
 2. § 15 g ophæves.
 3. I § 15 i udgår », § 15 g«.
 4. § 15 u affattes således:
» § 15 u.
I sager om god presseskik og om genmæle kan  

 afgørelser truffet af den TV 2-virksomhed, der er ansvarlig for programmet,  

 indbringes for Pressenævnet efter reglerne i medieansvarslovens kapitel  

 5-7.« 5. Kapitel 3 ophæves.
 6. § 19 e, stk. 4, affattes således:
» Stk. 4. Nævnet træffer den endelige administrative afgørelse  

 i sager om genmæle over for oplysninger af faktisk karakter, som er udsendt i  

 reklameindslag.
Retten til genmæle forudsætter, at oplysningerne er egnede  

 til at påføre nogen økonomisk eller anden skade af betydning, og at deres  

 rigtighed ikke er utvivlsom.
Nævnet kan pålægge indehaveren af en tilladelse  

 til lokal radio~ eller fjernsynsvirksomhed eller TV 2-reklameaktieselskabet  

 at udsende et genmæle og kan træffe afgørelse om genmælets indhold, form og  

 plads.« 7. I § 22, stk. 1, nr. 3, udgår »§ 15 g eller«.
 8. §§ 23 - 23 b ophæves.
 § 58. I lov nr. 160 af 1. juli 1927 om pligtig aflevering af  

 tryksager til offentlige biblioteker tilføjes i § 4 som stk. 4-6:
 »På ethvert her i riget trykt eller på anden måde mangfoldiggjort  

 skrift skal bogtrykkeren anføre sit navn eller firma samt trykkestedet.
 Det samme gælder skrifter, der er trykt eller på anden måde  

 mangfoldiggjort i det danske sprog i udlandet, når skriftet indføres her i  

 landet med henblik på salg eller anden offentlig udbredelse.
Den, der indfører eller offentligt udbreder de i stk. 4 og 5 nævnte  

 skrifter, ifalder ansvar efter § 8, såfremt skriftet ikke er forsynet med  

 angivelse af bogtrykkerens navn eller firma samt trykkestedet, eller såfremt  

 den pågældende er vidende om, at angivelsen er urigtig.« § 59. Loven gælder ikke for Færøerne og Grønland. §§ 1-54 og § 58  

 kan ved kongelig anordning helt eller delvis sættes i kraft for Færøerne og  

 Grønland med de afvigelser, som de særlige færøske og grønlandske forhold  

 tilsiger.
Oprindeligt fremsat forslag Kapitel 1 Lovens område § 1. Loven gælder for følgende massemedier:
 1) Indenlandske periodiske skrifter, herunder billeder og lignende  

 fremstillinger, der trykkes eller på anden måde mangfoldiggøres.
 2) Lyd- og billedprogrammer, der spredes eller fordeles af Danmarks Radio,  

 TV 2, TV 2's regionale virksomheder og foretagender, der har tilladelse til  

 lokal radio- eller fjernsynsvirksomhed.
 3) Tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der er omfattet af nr. 1 eller 2, jf. dog §  

 8, stk. 1.
Kapitel 2 Almindelige bestemmelser Indenlandske periodiske skrifter § 2. Ved udgiver af et skrift forstås den, for hvis regning  

 skriftet udgives.
 Stk. 2. Et skrift anses for indenlandsk, såfremt udgiverens  

 virksomhed udøves her i landet.
 Stk. 3. Et skrift anses ikke for periodisk, medmindre det er  

 bestemt til at udkomme mindst to gange årligt.
 § 3. I ethvert indenlandsk periodisk skrift skal det være angivet,  

 hvem der efter stk. 2 er skriftets ansvarshavende redaktør, herefter kaldet  

 redaktøren.
Stk. 2. Ved redaktør forstås den, der er beføjet til at træffe  

 endelig afgørelse om skriftets indhold.
Der kan kun være een redaktør.
Stk. 3. Ansvar for manglende eller urigtig angivelse af redaktør  

 påhviler udgiveren og redaktøren.
En urigtigt angiven person er tillige  

 ansvarlig, såfremt angivelsen er sket med den pågældendes samtykke.
 § 4. Redaktøren skal efter anmodning give enhver, der har retlig  

 interesse heri, oplysning om identiteten af de personer, der er omfattet af §  

 10, § 10, jf. § 9, stk. 2 og 3, § 14 og § 27, stk. 1.
Radio og fjernsyn § 5. Danmarks Radio, TV 2, TV 2's regionale virksomheder og  

 foretagender, der har tilladelse til lokal radio- eller fjernsynsvirksomhed,  

 skal over for Pressenævnet angive, hvem der efter stk. 2 er redaktør.
Stk. 2. Ved redaktør forstås den, der er beføjet til at træffe  

 endelig beslutning om at udsende et program eller indslag.
Der kan kun være  

 een redaktør.
 Stk. 3. Ethvert radio- eller fjernsynsforetagende skal på begæring  

 oplyse, hvem der er redaktør.
Stk. 4. Ansvar for manglende eller urigtig angivelse af redaktør  

 påhviler radio- eller fjernsynsforetagendet og redaktøren.
En urigtigt  

 angiven person er tillige ansvarlig, såfremt angivelsen er sket med den  

 pågældendes samtykke.
 § 6. Redaktøren skal efter anmodning give enhver, der har retlig  

 interesse heri, oplysninger, der kan identificere nærmere angivne udsendte  

 programmer og identificere de personer, der er ansvarlige efter reglerne i §  

 17, stk. 1, § 18, stk. 1, § 20, stk. 1, og § 27, stk. 1.
 § 7. Redaktøren skal sikre, at der på forsvarlig måde opbevares en  

 kopi af alle udsendelser i 3 måneder.
 Stk. 2. Uanset den i stk. 1 nævnte frist er udløbet, skal kopi af  

 udsendelser, om hvis indhold der er indgivet klage eller rejst sag,  

 opbevares, indtil sagen er endelig afgjort.
Andre massemedier § 8. Foretagender, der udgiver de i § 1, nr. 3, nævnte  

 massemedier, skal for at være omfattet af lovens regler have indgivet  

 anmeldelse til Pressenævnet.
 Stk. 2. For anmeldte foretagender gælder reglerne i §§ 5-7.
 Stk. 3. Justitsministeren kan fastsætte nærmere regler om  

 anmeldelsens indhold og form.
Kapitel 3 Strafansvar for mediernes indhold Indenlandske periodiske skrifter § 9. Strafansvar for indholdet af et indenlandsk periodisk skrift  

 kan kun pålægges forfatteren til en artikel i skriftet, redaktøren og  

 udgiveren, jf. dog §§ 14, 25 og 27.
 Stk. 2. Reglerne om ansvaret for artikler finder tilsvarende  

 anvendelse på billeder og lignende fremstillinger.
 Stk. 3. Løbesedler, plakater og opslag m.v. anses for bestanddele  

 af det skrift, hvortil de henviser, eller hvorfra de hidrører.
 § 10. Forfatteren til en navngiven artikel i skriftet er ansvarlig  

 for indholdet af artiklen efter lovgivningens almindelige regler.
 Stk. 2. En artikel anses for navngiven, såfremt den med  

 forfatterens samtykke offentliggøres under dennes eget navn eller billede.  

 Det samme gælder, når artiklen offentliggøres under forfatterens pseudonym  

 eller mærke, og det er alment kendt, hvilken person der anvender det  

 pågældende pseudonym eller mærke.
 Stk. 3. Er der angivet flere forfattere til en navngiven artikel,  

 uden at det fremgår, hvilken del de hver især er forfatter af, er de alle  

 ansvarlige for artiklens indhold efter lovgivningens almindelige regler.
 Stk. 4. Er forfatteren til en navngiven artikel et selskab, en  

 forening, en selvejende institution eller lignende, er den pågældende  

 juridiske persons ledelse ansvarlig for artiklens indhold efter lovgivningens  

 almindelige regler.
 Stk. 5. I de i stk. 4 nævnte tilfælde kan ansvar pålægges den  

 juridiske person som sådan som bødeansvar.
 Stk. 6. En tekst, der offentliggøres med angivelse af et  

 nyhedsbureau som kilde, anses ikke for at være navngiven.
 § 11. Redaktøren er ansvarlig for indholdet af en unavngiven  

 artikel i skriftet, selv om lovovertrædelsen ikke kan tilregnes redaktøren  

 som forsætlig eller uagtsom.
Stk. 2. Redaktøren er tillige ansvarlig for indholdet af en  

 navngiven artikel i skriftet, såfremt ansvar ikke kan gøres gældende mod  

 forfatteren efter § 10 på grund af den pågældendes manglende tilknytning til  

 riget, eller fordi den pågældende mangler den til pådragelse af strafansvar  

 fornødne tilregnelighed.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
§ 12. Redaktøren er endvidere ansvarlig for indholdet af en  

 artikel eller udtalelse, som har været bragt navngiven i et andet massemedie,  

 og som gengives i redaktørens skrift.
Dette gælder, selv om lovovertrædelsen  

 ikke kan tilregnes redaktøren som forsætlig eller uagtsom.
Hvis forfatteren  

 har givet sit samtykke til gengivelsen, omfattes artiklen eller udtalelsen af  

 reglerne i §§ 10 og 14.
 § 13. Redaktøren er medansvarlig for indholdet af en navngiven  

 artikel i skriftet, hvis den med redaktørens vidende er skrevet af en fast  

 medarbejder ved skriftet, hvis den er skrevet efter opfordring af eller under  

 anden medvirken af redaktøren, eller hvis redaktøren vidste, at indholdet var  

 urigtigt eller indebar en krænkelse af privatlivets fred.
 § 14. Den, der i en artikel citeres for en navngiven udtalelse, er  

 medansvarlig for udtalelsens indhold efter lovgivningens almindelige regler,  

 såfremt udtalelsen er gengivet korrekt, og den pågældende har godkendt, at  

 udtalelsen gengives navngiven.
 § 15. Udgiveren er ansvarlig for skriftets indhold, såfremt ansvar  

 ikke kan gøres gældende mod redaktøren efter §§ 11-13, enten på grund af  

 manglende eller ukorrekt angivelse af redaktøren, eller på grund af  

 redaktørens manglende tilknytning til riget eller manglende tilregnelighed.  

 Dette gælder, selv om lovovertrædelsen ikke kan tilregnes udgiveren som  

 forsætlig eller uagtsom.
Stk. 2. Er udgiveren et selskab, en forening, en selvejende  

 institution, en fond eller lignende, kan det i stk. 1 nævnte ansvar pålægges  

 den juridiske person som sådan som bødeansvar.
Er udgiveren staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Radio- og fjernsynsudsendelser § 16. Strafansvar for indholdet af radio- og fjernsynsudsendelser  

 som nævnt i § 1, nr. 2, kan kun pålægges forfatteren til en tekst, den, der  

 fremsætter en udtalelse, redaktøren og radio~ eller fjernsynsforetagendet,  

 jf. dog § 20, stk. 2, § 25 og § 27.
 Stk. 2. Reglerne om ansvaret for tekster og udtalelser finder  

 tilsvarende anvendelse på film, billeder og lignende.
§ 17. Forfatteren til en tekst, der udsendes, er ansvarlig for  

 indholdet efter lovgivningens almindelige regler, såfremt den pågældende har  

 givet samtykke til tekstens udsendelse.
Dette gælder dog ikke, når der er  

 givet forfatteren tilsagn om anonymitet, jf. dog § 20, stk. 2.
 Stk. 2. I det i stk. 1, 2. pkt, nævnte tilfælde er redaktøren  

 ansvarlig for tekstens indhold, selv om lovovertrædelsen ikke kan tilregnes  

 redaktøren som forsætlig eller uagtsom.
Stk. 3. I forskudte udsendelser er redaktøren endvidere ansvarlig  

 for indholdet af en tekst, såfremt forfatteren ikke har givet samtykke til,  

 at teksten udsendes, eller ansvar ikke kan gøres gældende mod forfatteren på  

 grund af dennes urigtige oplysninger om sin identitet, manglende tilknytning  

 til riget eller manglende tilregnelighed.
Dette gælder, selv om  

 lovovertrædelsen ikke kan tilregnes redaktøren som forsætlig eller uagtsom.
§ 18. Den, der fremsætter en udtalelse i en forskudt udsendelse,  

 er ansvarlig for udtalelsens indhold efter lovgivningens almindelige regler,  

 medmindre 1) den pågældendes identitet ikke fremgår af udsendelsen, eller 2) den pågældende ikke har givet samtykke til, at udtalelsen udsendes,  

 eller 3) der er givet den pågældende tilsagn om at medvirke uden at kunne  

 identificeres, og der er truffet rimelige foranstaltninger til sikring heraf.
Stk. 2. I de i stk. 1, nr. 1-3, nævnte tilfælde er redaktøren  

 ansvarlig for udtalelsens indhold, selv om lovovertrædelsen ikke kan  

 tilregnes redaktøren som forsætlig eller uagtsom.
Det samme gælder, såfremt  

 ansvar ikke kan gøres gældende mod den, der har fremsat udtalelsen, på grund  

 af den pågældendes urigtige oplysninger om sin identitet, manglende  

 tilknytning til riget eller manglende tilregnelighed.
§ 19. Redaktøren er endvidere ansvarlig for indholdet af en tekst  

 eller udtalelse, som har været bragt navngiven i et andet massemedie, og som  

 gengives i en udsendelse fra det pågældende radio- eller  

 fjernsynsforetagende.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
Hvis forfatteren eller den,  

 der har fremsat udtalelsen, har givet sit samtykke til gengivelsen, omfattes  

 den pågældende af reglerne i §§ 17, 18 og 20. En tekst, der offentliggøres  

 med angivelse af et nyhedsbureau som kilde, anses ikke for at være navngiven.
 § 20. Den, der fremsætter en udtalelse i en direkte udsendelse, er  

 ansvarlig for udtalelsens indhold efter lovgivningens almindelige regler,  

 medmindre der er givet den pågældende tilsagn om at medvirke uden at kunne  

 identificeres, og der er truffet rimelige foranstaltninger til sikring heraf.  

 I dette tilfælde er redaktøren ansvarlig for udtalelsens indhold, selv om  

 lovovertrædelsen ikke kan tilregnes redaktøren som forsætlig eller uagtsom.  

 Det samme gælder, såfremt ansvar ikke kan gøres gældende mod den, der  

 fremsætter en udtalelse, på grund af dennes urigtige oplysninger om sin  

 identitet, manglende tilknytning til riget eller manglende tilregnelighed.
 Stk. 2. Strafansvar for indholdet af tekster eller udtalelser, der  

 fremføres eller fremsættes i direkte transmissioner i radio og fjernsyn af  

 offentlige møder eller andre aktuelle begivenheder, ifaldes efter  

 lovgivningens almindelige regler.
§ 21. Redaktøren er medansvarlig for indholdet af en tekst eller  

 en udtalelse som nævnt i § 17, stk. 1, § 18, stk. 1, og § 20, stk. 1, hvis 1) den med redaktørens vidende er forfattet eller fremsat af en fast  

 medarbejder ved radio- eller fjernsynsforetagendet, eller 2) hvis den er forfattet eller fremsat efter opfordring af eller under  

 anden medvirken af redaktøren, eller 3) hvis redaktøren vidste, at indholdet var urigtigt eller indebar en  

 krænkelse af privatlivets fred, samt ved direkte udsendelser vidste, at  

 teksten ville blive udsendt, eller udtalelsen ville blive fremsat, Stk. 2. Redaktøren er endvidere medansvarlig for indholdet af en  

 tekst eller en udtalelse, hvis der trods tilsagn om anonymitet som nævnt i §  

 18, stk. 1 og § 20, stk. 1, ikke er truffet rimelige foranstaltninger til  

 sikring heraf.
Dette gælder, selv om lovovertrædelsen ikke kan tilregnes  

 redaktøren som forsætlig eller uagtsom.
 § 22. Den, der oplæser eller på anden måde formidler en tekst  

 eller udtalelse, er ikke ansvarlig for tekstens eller udtalelsens indhold.
§ 23. Radio- eller fjernsynsforetagendet som sådant er ansvarlig  

 for indholdet af en tekst eller en udtalelse, såfremt ansvar ikke kan gøres  

 gældende mod redaktøren på grund af manglende eller ukorrekt angivelse af  

 denne eller på grund af redaktørens manglende tilknytning til riget eller  

 manglende tilregnelighed.
Dette gælder, selv om lovovertrædelsen ikke kan  

 tilregnes radio~ eller fjernsynsforetagendet som forsætlig eller uagtsom.
Stk. 2. Er radio- eller fjernsynsforetagendet et selskab, en  

 forening, en selvejende institution, en fond eller lignende, kan det i stk. 1  

 nævnte ansvar pålægges den juridiske person som sådan som bødeansvar.
Er  

 radio- eller fjernsynsforetagendet staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Andre massemedier § 24. Strafansvar for indholdet af de massemedier, der er nævnt i  

 § 1, nr. 3, ifaldes efter reglerne i §§ 9-15 eller §§ 16-23 afhængig af  

 massemediets karakter.
Fælles bestemmelser § 25. Lovgivningens almindelige ansvarsregler finder anvendelse  

 for lovovertrædelser, der begås gennem indholdet af et massemedie, og som kan  

 medføre straf af fængsel i 6 år eller derover.
 § 26. Et medieforetagende hæfter umiddelbart for bøder og  

 sagsomkostninger, der idømmes efter reglerne i §§ 9-25.
Stk. 2. Retten skal ved fastsættelse af bøde, der idømmes efter  

 reglerne i §§ 9-25, navnlig lægge vægt på lovovertrædelsens karakter og  

 grovhed, det pågældende massemedies udbredelse samt på den fortjeneste for  

 massemediet, som er eller kunne være opnået ved lovovertrædelsen.
Retten kan  

 i stedet for dagbøder anvende anden straf af bøde.
§ 27. Den, der har ladet en annonce indrykke, er ansvarlig for  

 indholdet heraf efter lovgivningens almindelige regler.
Det samme gælder den,  

 der har bistået hermed.
Stk. 2. Redaktøren er medansvarlig for indholdet af annoncer efter  

 lovgivningens almindelige regler.
Opfylder redaktøren ikke sin  

 oplysningspligt efter § 6, er denne ansvarlig for annoncens indhold, selv om  

 lovovertrædelsen ikke kan tilregnes redaktøren som forsætlig eller uagtsom.
 Stk. 3. TV 2 kan dog ikke pålægges strafansvar for den  

 reklamevirksomhed, der udøves af TV 2-reklameaktieselskabet.
 § 28. Rigsadvokaten bestemmer, om der af det offentlige skal  

 rejses tiltale i anledning af indholdet af et massemedie, der er omfattet af  

 loven.
Kapitel 4 Erstatningsansvar for mediernes indhold Indenlandske periodiske skrifter § 29. Erstatningsansvar for indholdet af et indenlandsk periodisk  

 skrift påhviler dem, der efter reglerne i §§ 9-15 og §§ 25 og 27 kan ifalde  

 strafansvar.
 § 30. Udgiveren af et indenlandsk periodisk skrift hæfter  

 umiddelbart for de erstatninger og sagsomkostninger, der idømmes efter § 29.
Radio- og fjernsynsudsendelser § 31. Erstatningsansvar for indholdet af radio- og  

 fjernsynsudsendelser som nævnt i § 1, nr. 2, påhviler dem, der efter reglerne  

 i §§ 16-25 og 27 kan ifalde strafansvar.
 § 32. Danmarks Radio, TV 2, TV 2's regionale virksomheder,  

 foretagender, der har tilladelse til lokal radio- eller fjernsynsvirksomhed,  

 og TV 2-reklameaktieselskabet hæfter umiddelbart for erstatninger og  

 sagsomkostninger, der idømmes efter § 31. TV 2 hæfter dog ikke for  

 erstatninger, der idømmes TV 2-reklameaktieselskabet efter § 31.
 Stk. 2. Hæftelsen omfatter dog ikke erstatning for skade forvoldt  

 ved direkte transmission af offentlige møder eller af aktuelle begivenheder,  

 medmindre skaden er forvoldt i tjenesten af en ansat i den pågældende  

 institution eller virksomhed.
Andre massemedier § 33. Erstatningsansvar for indholdet og udbredelsen af de i § 1,  

 nr. 3, nævnte massemedier ifaldes efter reglerne i §§ 29-32.
Kapitel 5 Presseetik § 34. Massemediernes indhold og handlemåde skal være i  

 overensstemmelse med god presseskik.
Stk. 2. Klager over overtrædelse af stk. 1 kan rettes til det  

 pågældende massemedie selv eller direkte til Pressenævnet, jf. dog stk. 3. I  

 begge tilfælde er klagefristen 4 uger efter offentliggørelsen.
Massemediets  

 afgørelse kan senest 4 uger efter, at den er kommet frem til klageren,  

 indbringes for Pressenævnet.
Stk. 3. Klager over Danmarks Radios, TV 2's eller TV 2's regionale  

 virksomheders overtrædelse af stk. 1 skal senest 4 uger efter  

 offentliggørelsen indgives til disse.
De pågældende virksomheders afgørelse  

 kan senest 4 uger efter, at afgørelsen er kommet frem til klageren,  

 indbringes for Pressenævnet.
 § 35. For indholdet af reklamer i radio og fjernsyn og klager over  

 indholdet af reklameindslag gælder reglerne i lov om radio- og  

 fjernsynsvirksomhed.
Kapitel 6 Genmæle § 36. Anmodning om genmæle i massemedierne over for oplysninger  

 af faktisk karakter, som er egnet til at påføre nogen økonomisk eller anden  

 skade af betydning, og som er blevet bragt i et massemedie, skal tages til  

 følge, medmindre oplysningernes rigtighed er utvivlsom.
 Stk. 2. Anmodning om genmæle kan fremsættes af den, oplysningerne  

 vedrører, eller efter dennes død af de nærmeste pårørende.
 Stk. 3. Anmodning om genmæle skal fremsendes skriftligt til  

 redaktøren senest 4 uger efter offentliggørelsen af de faktiske oplysninger,  

 der ønskes imødegået.
 Stk. 4. For genmæle vedrørende indholdet af reklamer i radio og  

 fjernsyn gælder reglerne i lov om radio- og fjernsynsvirksomhed.
 § 37. Pligten til at offentliggøre et genmæle påhviler redaktøren.
 § 38. Genmælets indhold skal i alt væsentligt være begrænset til  

 de nødvendige faktiske oplysninger, og indholdet må ikke være retsstridigt.
 Stk. 2. Genmælet kan af vedkommende massemedie kræves udformet af  

 den, der anmoder om genmæle.
 § 39. Genmælet skal offentliggøres vederlagsfrit uden unødig  

 forsinkelse og skal bringes på en så fremtrædende måde, som det efter  

 omstændighederne med rimelighed kan forlanges.
 Stk. 2. Redaktionelle bemærkninger i umiddelbar tilslutning til  

 offentliggørelsen skal indskrænkes til faktiske oplysninger.
 § 40. Afslag på genmæle skal snarest muligt skriftligt meddeles  

 den, der har anmodet om genmælet, med oplysning om, at afslaget kan  

 indbringes for Pressenævnet senest 4 uger efter, at afslaget er kommet frem.  

 Nævnets adresse skal samtidig oplyses.
 Stk. 2. Klage over et ufyldestgørende genmæle kan senest 4 uger  

 efter dettes offentliggørelse indbringes for Pressenævnet.
Kapitel 7 Pressenævnet § 41. Der oprettes et Pressenævn bestående af en formand og en  

 næstformand og 6 andre medlemmer, der beskikkes af justitsministeren.  

 Formanden og næstformanden, der skal være dommere, beskikkes efter udtalelse  

 fra Højesterets præsident. 2 medlemmer beskikkes efter udtalelse fra Dansk  

 Journalistforbund, 2 medlemmer beskikkes til at repræsentere de redaktionelle  

 ledelser i den trykte presse og radio og fjernsyn efter udtalelse fra disse,  

 og 2 medlemmer beskikkes som offentlighedens repræsentanter efter udtalelse  

 fra Dansk Folkeoplysnings Samråd.
Stk. 2. Medlemmerne og stedfortrædere for disse, der udpeges efter  

 samme regler, beskikkes for 4 år.
Genbeskikkelse kan finde sted.
 § 42. Ved nævnets behandling af en sag medvirker foruden formanden  

 eller næstformanden 3 andre medlemmer, heraf eet af de efter udtalelse fra  

 Dansk Journalistforbund beskikkede medlemmer og et medlem beskikket til at  

 repræsentere de redaktionelle ledelser samt et medlem beskikket som  

 offentlighedens repræsentant.
§ 43. Pressenævnet træffer afgørelse i sager om, 1) hvorvidt der er sket en offentliggørelse, der er i strid med god  

 presseskik, jf. § 34, og 2) hvorvidt et massemedie efter reglerne i kapitel 6 er forpligtet til at  

 offentliggøre et genmæle, herunder om genmælets indhold, form og placering.
Stk. 2. Formanden kan afvise 1) klager, som åbenbart ikke hører under nævnets kompetence, jf. stk. 1,  

 eller som er åbenbart grundløse, og 2) klager fra personer, virksomheder m.v., der er uden retlig interesse i  

 det påklagede forhold.
 Stk. 3. Formanden afviser sager, hvor klagefristen i § 34, stk. 2  

 eller 3, eller § 40 ikke er overholdt.
 § 44. Klage til nævnet skal indgives skriftligt.
Stk. 2. Nævnet kan af egen drift optage en sag til behandling,  

 hvis sagen er af væsentlig eller principiel betydning.
I tilfælde heraf  

 indhentes en udtalelse fra den forurettede.
Den forurettedes navn nævnes kun,  

 såfremt tilladelse hertil foreligger.
 § 45. Nævnet indhenter en skriftlig udtalelse fra det massemedie,  

 som klagen vedrører, og kan under sagens behandling indhente supplerende  

 oplysninger hos parterne.
 Stk. 2. Nævnet kan endvidere kræve udleveret et eksemplar af  

 skriftet og en båndoptagelse af den radio- eller fjernsynsudsendelse, som  

 klagen vedrører.
 § 46. Sager for nævnet skal fremmes mest muligt.
 Stk. 2. Undlader vedkommende massemedie inden 7 dage efter  

 modtagelsen af nævnets henvendelse at fremsende sine kommentarer til nævnet,  

 kan sagen behandles på det foreliggende grundlag.
Stk. 3. Nævnet kan indkalde sagens parter til mundtlig  

 forhandling.
Såfremt klageren uden lovligt forfald udebliver fra sådan  

 forhandling, kan nævnet afvise klagen eller behandle den på det foreliggende  

 grundlag.
Hvis det indklagede massemedie udebliver, behandles sagen på det  

 foreliggende grundlag.
 § 47. Et medlem kan ikke deltage i behandlingen af en klage, der  

 vedrører det massemedie, den pågældende er tilknyttet, eller når der i øvrigt  

 foreligger omstændigheder, som er egnede til at vække tvivl om vedkommendes  

 upartiskhed.
§ 48. Nævnets afgørelse træffes efter stemmeflerhed ved begrundet  

 kendelse, medmindre en forligsmæssig løsning er opnået mellem parterne.
I  

 tilfælde af stemmelighed er formandens stemme afgørende.
Hvis en kendelse  

 ikke er enstemmig, skal dissensen anføres i kendelsen.
§ 49. Nævnet kan pålægge redaktøren for det indklagede massemedie  

 snarest muligt at offentliggøre en kendelse i et af nævnet nærmere fastlagt  

 omfang.
En sådan offentliggørelse skal ske uden kommenterende tilføjelser og  

 på en så fremtrædende måde, som det med rimelighed kan forlanges.
 § 50. Nævnets kendelser kan ikke indbringes for anden  

 administrativ myndighed.
§ 51. Nævnet afgiver en årlig beretning om sin virksomhed til  

 justitsministeren.
Beretningen skal offentliggøres.
 § 52. Justitsministeren fastsætter Pressenævnets forretningsorden  

 efter forhandling med nævnet.
 Stk. 2. Nævnet bistås af et sekretariat.
 Stk. 3. Justitsministeren kan bestemme, at udgifterne til nævnets  

 virksomhed, skal afholdes af massemedierne efter en fordeling, som fastsættes  

 i nævnets forretningsorden.
Kapitel 8 Straf m.v.
 § 53. Overtrædelse af § 3, stk. 1, jf. stk. 3, § 4, § 5, stk. 1,  

 jf. stk. 4, § 5, stk. 3, §§ 6, 7 og 8, stk. 2, straffes med bøde eller hæfte.
 Stk. 2. Undladelse af at efterkomme pålæg om offentliggørelse  

 efter § 49 og § 54 straffes med bøde eller hæfte.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
§ 54. I en dom, hvorved nogen findes skyldig til straf, erstatning  

 eller mortifikation for indholdet af et massemedie, kan retten bestemme, at  

 indholdet af dommen snarest muligt skal offentliggøres i mediet i et af  

 retten nærmere fastlagt omfang.
Pligten til offentliggørelsen påhviler  

 redaktøren.
 Stk. 2. Offentliggørelsen skal ske uden vederlag og på en så  

 fremtrædende måde, som det med rimelighed kan forlanges.
Kapitel 9 Ikrafttræden m.v.
 § 55. Loven træder i kraft den 1. januar 1992.
 Stk. 2. Samtidig ophæves lov nr. 147 af 13. april 1938 om pressens  

 brug.
 § 56. I lov om rettens pleje, jf. lovbekendtgørelse nr. 748 af 1.  

 december 1989, som ændret senest ved lov nr. 406 af 13. juni 1990, affattes §  

 172 således:
» § 172. Redaktøren og redaktionelle medarbejdere ved et  

 skrift, der er omfattet af § 1, nr. 1, i medieansvarsloven, har ikke pligt  

 til at afgive vidneforklaring om, hvem der er kilde til en oplysning eller  

 forfatter til en artikel i skriftet, når kilden eller forfatteren ikke er  

 navngivet.
De har heller ikke pligt til at afgive vidneforklaring om, hvem  

 der har optaget et fotografi eller frembragt en anden billedlig fremstilling,  

 når fotografen eller fremstilleren ikke er navngivet, eller hvem billedet  

 forestiller, eller hvem der er genstand for omtale, når dette ikke fremgår af  

 teksten.
Stk. 2. Redaktøren og redaktionelle medarbejdere ved et radio~  

 eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om, hvem der  

 er kilde til en oplysning eller forfatter til et værk, der er bragt i en  

 udsendelse, når kilden eller forfatteren ikke er navngivet.
De har heller  

 ikke pligt til at afgive vidneforklaring om identiteten af unavngivne  

 medvirkende, der har fået tilsagn om at medvirke uden at kunne identificeres,  

 når der er truffet rimelige forholdsregler til at skjule identiteten.
 Stk. 3. Vidnefritagelse som nævnt i stk. 1 og 2 gælder også andre,  

 der i kraft af deres tilknytning til skriftet eller dets fremstilling eller  

 deres tilknytning til radio- eller fjernsynsforetagendet eller til  

 fremstillingen af vedkommende udsendelse har fået kendskab til kildens,  

 forfatterens eller den medvirkendes identitet.
 Stk. 4. Bestemmelserne i stk. 1-3 finder tilsvarende anvendelse  

 for de massemedier, der er omfattet af § 1, nr. 3, i medieansvarsloven.
 Stk. 5. Angår sagen en alvorlig lovovertrædelse, og findes  

 vidneførslen nødvendig for sagens opklaring, kan retten dog pålægge de i stk.  

 1 - 4 nævnte personer vidnepligt, såfremt hensynet til sagens opklaring på  

 grund af forbrydelsens grovhed eller andre særlige offentlige eller private  

 interesser klart overstiger hensynet til kildebeskyttelsen sammenholdt med  

 den samfundsmæssige betydning af artiklen eller udsendelsen.
Stk. 6. Det samme gælder, såfremt det er åbenbart, at en  

 offentliggørelse ikke har tjent noget formål af samfundsmæssig betydning, og  

 sagen angår 1) brud på tavshedspligt eller 2) en anden lovovertrædelse, og der foreligger en væsentlig offentlig  

 eller privat interesse i, at sagen opklares.« § 57. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, som ændret ved lov nr. 743 af 14.  

 november 1990 og lov nr. 771 af 21. november 1990, foretages følgende  

 ændringer:
 1. I § 9, stk. 2 , udgår: »og §§ 16-18«, og efter  

 stk. 2 indsættes som nyt stykke:
 » Stk. 3. Danmarks Radios afgørelser i sager om god presseskik  

 og om genmæle kan dog indbringes for Pressenævnet efter reglerne i  

 medieansvarslovens kapitel 5-7.«.
 Stk. 3 bliver herefter stk. 4.
 2. § 15 g ophæves.
 3. I § 15 i udgår: »,§ 15 g«.
 4. § 15 u affattes således:
» § 15 u.
I sager om god presseskik og om genmæle kan  

 afgørelser truffet af den TV 2-virksomhed, der er ansvarlig for programmet,  

 indbringes for Pressenævnet efter reglerne i medieansvarslovens kapitel  

 5-7.«.
 5. Kapitel 3 ophæves.
 6. § 19 e, stk. 4, affattes således:
» Stk. 4. Nævnet træffer den endelige administrative afgørelse  

 i sager om genmæle over for oplysninger af faktisk karakter, som er udsendt i  

 reklameindslag.
Retten til genmæle forudsætter, at oplysningerne er egnede  

 til at påføre nogen økonomisk eller anden skade af betydning, og at deres  

 rigtighed ikke er utvivlsom.
Nævnet kan pålægge indehaveren af en tilladelse  

 til lokal radio~ eller fjernsynsvirksomhed eller TV 2-reklameaktieselskabet  

 at udsende et genmæle og kan træffe afgørelse om genmælets indhold, form og  

 plads.«.
 7. I § 22, stk. 1, nr. 3, udgår: »§ 15 g eller«.
 8. §§ 23 - 23 b ophæves.
 § 58. I lov nr. 160 af 1. juli 1927 om pligtig aflevering af  

 tryksager til offentlige biblioteker, tilføjes i § 4 som stk. 4-6:
 »På ethvert her i riget trykt eller på anden måde mangfoldiggjort  

 skrift skal bogtrykkeren anføre sit navn eller firma samt trykkestedet.
 Det samme gælder skrifter, der er trykt eller på anden måde  

 mangfoldiggjort i det danske sprog i udlandet, når skriftet indføres her i  

 landet med henblik på salg eller anden offentlig udbredelse.
Den, der indfører eller offentlig udbreder de i stk. 4 og 5 nævnte  

 skrifter ifalder ansvar efter § 8, såfremt skriftet ikke er forsynet med  

 angivelse af bogtrykkerens navn eller firma samt trykkestedet, eller såfremt  

 den pågældende er vidende om, at angivelsen er urigtig.« § 59. Loven gælder ikke for Færøerne og Grønland. §§ 1-54 og § 58  

 kan ved kongelig anordning helt eller delvis sættes i kraft for Færøerne og  

 Grønland med de afvigelser, som de særlige færøske og grønlandske forhold  

 tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning 2. Baggrunden og grundlaget for lovforslaget 3. Gældende ret på det medieansvarsretlige område 3.1. Massemediernes strafferetlige ansvarssystem 3.1.1. Trykte periodiske skrifter 3.1.2. Radio og fjernsyn 3.2. Massemediernes erstatningsretlige ansvarssystem 3.2.1. Trykte periodiske skrifter 3.2.2. Radio og fjernsyn 3.3. Berigtigelse 3.3.1. Trykte periodiske skrifter 3.3.2. Radio og fjernsyn 4. Lovforslagets ansvarssystem 4.1. Generelle synspunkter 4.1.1. Ensartet ansvarssystem for alle massemedier 4.1.2. Redaktørbegrebet 4.1.3. Forfatterbegrebet 4.2. Strafansvar for massemediernes indhold 4.2.1. Skrifter 4.2.1.1. Forfatteransvaret 4.2.1.2. Redaktørens ansvar 4.2.1.3. Udgiverens subsidiære ansvar 4.2.2. Radio og fjernsyn 4.2.2.1. Ansvaret for tekster 4.2.2.2. Ansvaret for udtalelser 4.2.3. Ansvaret for reklamer og annoncer 4.2.4. Ansvaret for særligt alvorlige lovovertrædelser 4.3. Specielt om objektivt udgiveransvar for massemedier 4.4. Erstatningsansvar for massemediernes indhold 5. Massemediernes kildebeskyttelse 5.1. Indledning 5.2. Gældende regler 5.2.1. Kredsen af fritagne personer 5.2.2. Hvilke kilder og hvilket stof er omfattet af beskyttelsen 5.2.3. Begrænsninger i vidnefritagelsen 5.3. Medieansvarsudvalgets overvejelser 5.3.1. Udvidelse af kildebeskyttelsen til at omfatte de elektroniske  

 medier 5.3.2. Hovedreglen om vidnefritagelse 5.3.3. Omfanget af kildebeskyttelsen 5.3.4. Begrænsninger i vidnefritagelsen 5.3.4.1. Flertallets forslag 5.3.4.2. Første mindretals forslag 5.3.4.3. Andet mindretals forslag 5.4. Justitsministeriets forslag 5.4.1. Hovedreglen 5.4.2. Begrænsninger i vidnefritagelsesreglen 6. Presseetik og Pressenævn 6.1. Indledning 6.2. Det nuværende presseetiske system 6.3. Håndhævelse af de etiske regler 6.3.1. Trykte periodiske skrifter 6.3.2. Radio og fjernsyn 6.4. Berigtigelsesregler 6.4.1. Trykte periodiske skrifter 6.4.2. Radio og fjernsyn 6.5. Udvalgets overvejelser og forslag 6.5.1. Anvendelsesområdet for de etiske regler 6.5.2. Regler for genmæle (berigtigelse) 6.5.3. Pressenævnet 6.6. Justitsministeriets forslag 7. Lov om radio- og fjernsynsvirksomhed 8. Straffelovens bestemmelse om meddelelseshæleri 9. Lovforslagets økonomiske og administrative konsekvenser 10. Hørte myndigheder 1. Indledning Lovforslaget har til formål at gennemføre en ny og moderniseret lovgivning  

 om de ansvarsmæssige forhold på medieområdet til afløsning af presseloven,  

 der er fra 1938.
Den teknologiske udvikling i samfundet har medført, at mediebilledet har  

 udviklet sig voldsomt siden 1938, navnlig inden for de elektroniske  

 massemedier.
I forhold til presseloven, der kun gælder for den trykte presse,  

 vil lovforslaget bl.a. indebære, at det særlige presseretlige ansvarssystem  

 udvides til at omfatte alle massemedier, herunder radio og fjernsyn.
 Af hensyn til informationsfriheden foreslås vidnefritagelsesreglerne  

 udvidet til også at omfatte journalister ved radio og fjernsyn og andre  

 massemedier, ligesom der foreslås en udvidelse af journalisters adgang til  

 kildebeskyttelse.
 Endvidere indebærer lovforslaget en lovfæstelse af det presseetiske  

 system.
 Til afløsning af de eksisterende klageorganer - Berigtigelsesnævnet,  

 Radionævnet og Dansk Pressenævn - foreslås der oprettet et uafhængigt  

 pressenævn, som bl.a. skal tage stilling til, om pressen har handlet i  

 overensstemmelse med god presseskik.
 Lovforslaget bygger på betænkning nr. 1205/1990 om medieansvar afgivet af  

 Medieansvarsudvalget.
 Gennemførelsen af en samlet medieansvarslov medfører en række  

 konsekvensændringer i lov om radio- og fjernsynsvirksomhed, og lovforslaget  

 indeholder derfor også forslag til ændringer i radio- og fjernsynsloven.
2. Baggrunden og grundlaget for lovforslaget I de seneste år er der sket væsentlige ændringer på medieområdet.  

 Danmarks Radios monopol er ophørt, og det er nu muligt at vælge mellem to  

 landsdækkende tv-kanaler samt en række lokalkanaler.
Samtidig er der  

 etableret en række nye elektroniske informationssystemer med forskelligt  

 indhold og formål.
 Denne teknologiske udvikling inden for medieverdenen har givet anledning  

 til en række reformovervejelser vedrørende behovet for revision af  

 lovgivningen på det presseretlige område.
 I 1968 afgav Straffelovrådet en betænkning (nr. 487/ 1968) om placeringen  

 af ansvaret for radio- og fjernsynsudsendelser.
Samme spørgsmål har været drøftet af Mediekommissionen senest i dennes  

 slutbetænkning nr. 1029/1985 om dansk mediepolitik.
Et flertal af  

 kommissionens medlemmer anbefalede, at det for de periodiske skrifter  

 gældende ansvarssystem i tillempet form overføres på straf- og  

 erstatningsansvar for radio- og fjernsynsudsendelsers indhold, ligesom  

 flertallet anbefalede, at der blev skabt mulighed for at idømme alle radio-  

 og fjernsynsforetagender et erstatningsansvar hvilende på institutionen som  

 sådan.
Justitsministeriet besluttede på baggrund af tilkendegivelserne fra  

 Mediekommissionen at nedsætte et Medieansvarsudvalg.
Udvalget blev nedsat i  

 februar 1986 og fik til opgave at vurdere behovet for ændring af de gældende  

 strafferetlige og erstatningsretlige regler på medieområdet.
Udvalget skulle  

 i den forbindelse navnlig tage stilling til, om der burde gennemføres et  

 ensartet ansvarssystem for alle medier, herunder for den trykte presse og  

 radio- og fjernsynsudsendelser.
I overvejelserne skulle endvidere indgå i  

 hvilket omfang, der eventuelt var behov for en regulering vedrørende andre  

 medier som f.eks. teledata og elektroniske informationssystemer.
 Efter kommissoriet blev udvalget endvidere anmodet om at tage stilling til  

 behovet for en udvidelse af reglen om kildebeskyttelse til også at omfatte  

 journalister ved radio og fjernsyn m.v.
 Udvalget blev desuden anmodet om at overveje, om der i en medieansvarslov  

 burde optages presseetiske regler, idet der henvistes til, at sådanne regler  

 må anses for et væsentligt led i beskyttelsen af privatlivets fred.
Medieansvarsudvalgets opgaver blev senere udvidet.
Ved Justitsministeriets  

 skrivelse af 17. november 1989 blev udvalgets kommissorium således udvidet  

 til også at omfatte overvejelser om den nærmere udformning af bestemmelserne  

 i straffelovens §§ 152 d og 152 e, som har en særlig betydning i forhold til  

 mediernes varetagelse af deres opgaver.
 I august 1990 har udvalget afsluttet sit arbejde med afgivelsen af  

 betænkning nr. 1205/1990 om medieansvar med udkast til en ny medieansvarslov.
 Spørgsmålet om journalisters vidnefritagelse (kildebeskyttelse) har været  

 særskilt debatteret i Folketinget.
Det Radikale Venstre fremsatte således den 9. december 1986 forslag til  

 lov om ændring af retsplejeloven (vidnefritagelse) (L 124 1986/87), og den  

 22. januar 1987 fremsatte Socialistisk Folkeparti ligeledes et forslag til  

 lov om ændring af retsplejeloven (vidnepligt for journalister m.fl.) (L 182  

 1986/87). Medens Det Radikale Venstres lovforslag kun vedrørte en udvidelse  

 af retsplejelovens § 172, stk. 1, til også at omfatte journalister m.fl. ved  

 de elektroniske medier, indeholdt Socialistisk Folkepartis lovforslag tillige  

 en ændring af bestemmelsen i retsplejelovens § 172, stk. 2, om begrænsninger  

 i vidnefritagelsen, idet forslaget herom var udformet således, at det  

 tilsigtede at svare til den begrænsning, der i henhold til retsplejelovens §  

 170, stk. 2, gælder for læger og advokater.
Begge lovforslag var begrundet i  

 konkrete retssager om vidnepligt for journalister ved elektroniske medier.
Der blev foretaget 1. behandling af begge lovforslag i Folketinget den 27.  

 januar 1987 (se Folketingstidende 1986/87 (1. samling), forhandlingerne sp.  

 6111-6124). Justitsministeren gav udtryk for, at der burde ske en  

 ligestilling mellem den trykte presse og andre medier, men fandt, at en  

 lovgivning burde afvente afslutningen af Medieansvarsudvalgets arbejde under  

 hensyn til den sammenhæng, der er med presselovens særlige ansvarssystem.
En  

 isoleret ændring af retsplejelovens § 172 som foreslået ville således gøre  

 det muligt for en person, der udtaler sig i en lokalradio, at fremkomme med  

 stærkt injurierende udtalelser om andre private, uden at det vil være muligt  

 at gøre nogen ansvarlig for udtalelserne.
Bl.a. ordføreren for  

 forslagsstillerne til Det Radikale Venstres lovforslag gjorde heroverfor  

 gældende, at det for så vidt kunne være rimeligt at afvente  

 Medieansvarsudvalgets betænkning, såfremt man også kunne få  

 anklagemyndigheden til at være tilbageholdende.
På baggrund af drøftelserne i Folketinget og Medieansvarsudvalgets arbejde  

 udsendte Justitsministeriet herefter den 14. april 1987 en cirkulæreskrivelse  

 til politiet og anklagemyndigheden om journalister m.v. ved de elektroniske  

 medier.
Justitsministeriet anmodede heri politiet og anklagemyndigheden om  

 indtil videre kun at anvende retsplejelovens vidneregler over for  

 journalister m.v. ved radio og fjernsyn til at få oplyst, hvem der er kilde  

 til oplysninger, der viderebringes i radio og fjernsyn, i det omfang reglerne  

 kunne have været anvendt over for journalister m.v. ved trykte periodiske  

 skrifter.
 Folketingets Retsudvalg afgav herefter i maj 1987 følgende næsten  

 enslydende beretninger over de to lovforslag:
 »Udvalget har behandlet lovforslaget i nogle møder og har herunder  

 stillet spørgsmål til justitsministeren, som denne har besvaret skriftligt.
 Udvalget har noteret sig, at justitsministeren den 14. april 1987 til  

 politiet og anklagemyndigheden har udsendt et cirkulære, der indtil videre  

 sidestiller journalister ved de elektroniske medier med journalister ved  

 periodiske skrifter.
På denne baggrund finder udvalget ikke, at der er noget umiddelbart behov  

 for at vedtage lovgivning om dette spørgsmål.
På den anden side finder  

 udvalget, at spørgsmålet om journalisters vidnepligt for så vidt angår  

 ligestillingen mellem journalister i henseende til retsplejelovens § 172 nu  

 er afklaret.
Justitsministeren bør derfor snarest i folketingsåret 1987-88  

 fremsætte forslag herom.
I denne forbindelse ønsker udvalget at bemærke, at  

 medieansvarsudvalgets arbejde bør afsluttes snarest, således at udvalgets  

 forslag kan komme til drøftelse samtidig med ovennævnte ændringer i  

 retsplejelovens § 172.« Det foreliggende lovforslag bygger på Medieansvarsudvalgets lovudkast.  

 Hvor der i det følgende er henvist til udvalgets lovudkast, sigtes der til  

 lovudkastet i betænkning nr. 1205/1990 side 27-41. De væsentligste  

 bestemmelser i udvalgets lovudkast omtales nedenfor under pkt. 4, 5 og 6,  

 idet der samtidig redegøres for Justitsministeriets stilling til udvalgets  

 flertals- og mindretalsudtalelser.
3. Gældende ret på det medieansvarsretlige område 3.1. Massemediernes strafferetlige ansvarssystem Dansk rets almindelige regler om strafansvar findes i straffeloven.
Efter  

 straffeloven kan en person alene straffes, hvis den pågældende har handlet  

 forsætligt.
Uagtsomhed straffes kun, når der er særlig hjemmel hertil.  

 Overtrædelse af særlovgivningen (alle andre love end straffeloven) er derimod  

 normalt strafbart, hvad enten en handling er begået forsætligt eller  

 uagtsomt, ligesom der jævnligt er knyttet et objektivt bødeansvar for en  

 kollektiv enhed som sådan til overtrædelser, der begås inden for  

 virksomheden.
 Straffelovens § 23 foreskriver, at enhver, der ved tilskyndelse, råd eller  

 dåd har medvirket til en strafbar handling, kan straffes.
 De almindelige regler i straffeloven er delvis sat ud af kraft som følge  

 af presseloven, der giver særlige regler for ansvaret vedrørende indholdet af  

 periodiske skrifter, som trykkes her i landet.
3.1.1. Trykte periodiske skrifter Danmark fik sin første presselov i 1851. Loven , der blev til på baggrund  

 af grundloven af 5. juni 1849, hvori trykkefriheden blev grundlovsfæstet,  

 blev senere afløst af lov nr. 147 af 13. april 1938 om pressens brug.
Presselovens særlige ansvarssystem vedrører ansvarsplaceringen.
Derudover  

 begrænses anvendelsen af de almindelige regler om tilregnelse ved det  

 objektive individualansvar for redaktøren for unavngivne artikler m.v.  

 Presseloven indeholder således regler, som indebærer, at straffelovens  

 almindelige regler om medvirkenansvar og krav vedrørende tilregnelse delvis  

 suspenderes, når de ansvarlige for indholdet af en retsstridig artikel skal  

 findes.
Ifølge lovens § 6, stk. 2, kan strafansvar i almindelighed kun pålægges  

 redaktøren og forfatteren.
Det normale er, at kun den ene, d.v.s. enten  

 redaktøren eller den navngivne forfatter, bliver ansvarlig.
Andre, der har  

 medvirket ved skriftets fremstilling eller distribution, herunder udgiveren,  

 kan derimod almindeligvis ikke straffes.
Som hovedregel bærer redaktøren ansvaret for alt det unavngivne (anonyme)  

 stof, herunder artikler skrevet under pseudonym.
Herigennem sikres det, at  

 anonymiteten kan opretholdes.
Når redaktøren kan drages til ansvar, er der  

 nemlig normalt intet incitament til eller behov for at søge forfatteren eller  

 kilden afsløret.
Redaktøren kan altså gøres ansvarlig uden at have udvist  

 konkret skyld, dvs. på objektivt grundlag.
For navngivne artikler bærer den navngivne forfatter derimod som  

 hovedregel alene ansvaret efter dansk rets almindelige ansvarsregler.
I denne  

 situation ville det forekomme uacceptabelt, om forfatteren ikke kunne drages  

 til ansvar.
Forfatteren vil i øvrigt ofte selv være interesseret i, at han  

 alene er ansvarlig, idet dette giver ham større frihed i forhold til  

 redaktøren.
Ved artikler, som måske ligger på grænsen til det krænkende,  

 ville redaktøren, såfremt denne også kunne gøres ansvarlig, formentlig i  

 visse situationer være tilbøjelig til at modsætte sig en offentliggørelse.
 I de tilfælde, hvor en redaktør selv aktivt har medvirket til eller haft  

 kendskab til den retsstridige artikel påhviler ansvaret såvel forfatteren som  

 redaktøren, se presselovens § 6, stk. 3, 3. pkt.
 For bøder, der er idømt redaktøren af et periodisk skrift på grund af  

 skriftets indhold, gælder der en særlig regel om, at udgiveren hæfter herfor,  

 men med regresadgang over for redaktøren.
Straffelovens regler vedrørende ansvarsgrundlaget berøres ikke af  

 presseloven.
Bedømmelsen af, om en artikel er retsstridig, sker uafhængigt af  

 presselovens regler.
Dette spørgsmål skal og kan alene besvares via de i  

 lovgivningen i øvrigt opstillede regler om ytringsfrihedens grænser.
3.1.2. Radio og fjernsyn Presseloven gælder ikke for radio og fjernsyn.
For lovovertrædelser, der  

 begås i radio- og fjernsynsudsendelser, gælder de almindelige strafferetlige  

 ansvarsregler.
Lov om radio- og fjernsynsvirksomhed indeholder ikke regler om  

 strafansvaret for udsendelsernes indhold.
Ansvaret påhviler de personer, der  

 opfylder de almindelige betingelser for at ifalde strafansvar efter  

 straffelovens regler herom.
En lovovertrædelse i en radio- eller  

 tv-udsendelse kan derfor medføre strafansvar for enhver, der forsætligt  

 (eller eventuelt uagtsomt) har medvirket ved overtrædelsen.
Ansvar kan  

 således pålægges den egentlige gerningsmand, en manuskriptforfatter, såvel  

 som producere, tekniske medhjælpere og en programchef, der har godkendt  

 programmet til udsendelse.
Derimod vil ingen kunne ifalde ansvar for  

 udsendelsen på et objektivt grundlag.
3.2. Massemediernes erstatningsretlige ansvarssystem Erstatningsansvar indtræder kun, hvor der foreligger et ansvarsgrundlag.  

 Dansk ret indeholder kun i begrænset omfang lovregler om ansvarsgrundlaget.  

 Ud fra domspraksis har teorien som det almindelige grundlag for  

 erstatningsansvaret formuleret den såkaldte »culparegel«.
Efter  

 culpareglen ifalder en skadevolder ansvar for uforsvarlig adfærd, der kan  

 tilregnes denne som forsætlig eller uagtsom.
Herudover er det en betingelse,  

 at skaden er en adækvat (påregnelig) følge af den ansvarspådragende adfærd,  

 og at skaden har ramt en interesse, der er værnet ved erstatningsreglerne.  

 Endelig må der ikke foreligge subjektive undskyldningsgrunde, såsom ung alder  

 eller manglende fornuft.
Culpareglen suppleres med det almindelige princip i dansk ret, at en  

 arbejdsgiver er erstatningsansvarlig for de skadevoldende handlinger, som de  

 ansatte pådrager sig ved uforsvarlig adfærd, der er udvist under arbejdets  

 udførelse for arbejdsgiveren.
Dette erstatningsansvar uden culpa fra  

 arbejdsgiverens side forudsætter, at den ansatte har handlet culpøst, og  

 bygger på reglen i Danske Lov 3-19-2, der har følgende ordlyd:
»End giver Husbond sin Tiener, eller anden, Fuldmagt paa sine Vegne  

 at forrette noget, da bør Husbonden selv at svare til hvad derudi forseis af  

 den, som hand Fuldmagt givet haver, og af hannem igien søge Opretning.« Som hovedregel anerkender dansk ret kun erstatningsansvar for økonomisk  

 tab.
En retsstridig offentliggørelse eller udsendelse kan derfor kun medføre  

 krav på erstatning efter de almindelige erstatningsregler, hvis der er  

 dokumenteret et økonomisk tab for den skadelidte person eller virksomhed m.v.  

 som følge af krænkelsen.
For så vidt angår personskade, skal den ansvarlige  

 efter erstatningsansvarslovens § 1 bl.a. betale erstatning for tabt  

 arbejdsfortjeneste og »andet tab«.
Lovens regler om erstatning for  

 helbredelsesudgifter, godtgørelse for svie og smerte og for varigt meen samt  

 erstatning for tab eller forringelse af erhvervsevne vil derimod næppe få  

 større praktisk betydning for skader forvoldt af massemedierne.
Erstatning for ikke-økonomiske skader forekommer dog, når der foreligger  

 en særlig hjemmel herfor.
Efter § 26 i erstatningsansvarsloven skal den, der  

 er ansvarlig for en retsstridig krænkelse af en andens frihed, fred, ære  

 eller person, betale den forurettede godtgørelse for tort.
Godtgørelse for  

 tort kan selvsagt kræves samtidig med erstatning for økonomisk tab efter de  

 almindelige erstatningsregler.
Tort er i første række en krænkelse af selv- og ærefølelsen, d.v.s. en  

 persons opfattelse af eget værd og omdømme.
Krænkelsesformen er sædvanligvis  

 privatlivskrænkelser eller ærekrænkelser, men kan også foreligge som  

 sædelighedsforbrydelser, voldsforbrydelser og frihedskrænkelser.
Krænkelser i  

 massemedierne vil således navnlig kunne føre til erstatning i form af  

 godtgørelse for tort.
3.2.1. Trykte periodiske skrifter I presseloven er der fastsat særlige regler om placeringen af  

 erstatningsansvaret for indholdet af periodiske skrifter.
Disse regler bygger  

 i det væsentlige på samme principper, som gælder vedrørende strafansvar.
Et  

 erstatningsansvar efter de ovenfor nævnte retningslinier kan derfor ved den  

 her i riget trykte presse som altovervejende hovedregel kun pålægges  

 redaktøren og forfatteren.
Navnlig vil udgiveren ikke ifalde et  

 arbejdsgiveransvar efter DL 3-19-2, men hæfter dog for erstatningsbeløb idømt  

 redaktøren.
Redaktøren er ansvarlig for, at skriftets indhold ikke er retsstridigt.  

 Hvis skriftets retsstridige indhold hidrører fra en navngiven forfatter, er  

 redaktøren dog ikke erstatningsansvarlig, hvis forfatteren ved artiklens  

 offentliggørelse har hjemting her i landet og er myndig og tilregnelig.
Hvis  

 den pågældende artikel er skrevet efter opfordring fra eller under medvirken  

 af redaktøren eller med dennes vidende af en medarbejder ved skriftet,  

 ifalder redaktøren ansvar.
Tilsvarende gælder, hvis redaktøren har været  

 vidende om, at indholdet af artiklen var urigtigt.
 Den navngivne forfatter er ansvarlig for det retsstridige indhold af en  

 artikel efter almindelige erstatningsansvarsregler, der indebærer ansvar for  

 både forsætlige og uagtsomme retsstridige handlinger.
Den unavngivne forfatter vil i almindelighed være ansvarsfri, og i stedet  

 ifalder redaktøren ansvar.
Den unavngivne forfatter ifalder dog ansvar efter  

 almindelige regler, når han har påtaget sig ansvar som navngiven forfatter og  

 ikke er en redaktøren underordnet medarbejder ved skriftet, eller når  

 redaktøren ved artiklens aflevering ikke har hjemting her i landet.
I disse  

 tilfælde bliver redaktøren ansvarsfri i samme omfang som for navngivne  

 artikler.
 Den presseretlige hovedregel suppleres af en særlig bestemmelse i  

 presselovens § 12, stk. 1. Efter denne regel hæfter udgiveren for  

 erstatningsbeløb og sagsomkostninger idømt redaktøren, og der kan søges  

 fyldestgørelse gennem udlæg hos udgiveren på grundlag af den redaktøren  

 overgåede dom.
3.2.2. Radio og fjernsyn I princippet gælder almindelige erstatningsansvarsregler også for  

 udsendelser i radio og tv.
Imidlertid er der indført en særlig  

 erstatningsbestemmelse for Danmarks Radio og TV 2 i §§ 23 og 23 a i lov om  

 radio- og fjernsynsvirksomhed (radioloven), jf. lovbekendtgørelse nr. 339 af  

 22. maj 1990 som ændret senest ved lov nr. 771 af 21. november 1990.  

 Bestemmelsen indebærer en udvidelse af erstatningsansvaret for Danmarks Radio  

 og TV 2 i forhold til de almindelige erstatningsansvarsregler.  

 Ansvarsgrundlaget er fortsat en uforsvarlig (culpøs) adfærd fra skadevolders  

 side, idet Danmarks Radio og TV 2 kun er erstatningsansvarlig for  

 »skade, der retsstridigt forvoldes ved institutionens radiofoni- og  

 fjernsynsudsendelser«.
Men i modsætning til arbejdsgiveransvaret efter  

 DL 3-19-2 pålægges der som hovedregel Danmarks Radio og TV 2  

 erstatningsansvar også for skader forvoldt af personer, der ikke står i et  

 egentligt underordnelsesforhold til institutionerne.
Bagrundelsen for denne  

 udvidelse af erstatningsansvaret til at omfatte en videre personkreds er, at  

 det på grund af arbejdsgangen i Danmarks Radio og TV 2 ofte vil kunne give  

 anledning til tvivl, om der i den konkrete sag foreligger det efter DL 3-19-2  

 nødvendige over- og underordnelsesforhold.
 Hovedreglen i radiolovens §§ 23, stk. 1, og 23 a om Danmarks Radios og TV  

 2's erstatningsansvar gælder dog ikke for skade forvoldt ved transmission af  

 offentlige møder eller af aktuelle begivenheder, medmindre skaden er forvoldt  

 i tjenesten af en ansat i Danmarks Radio eller TV 2.
I alle tilfælde, hvor Danmarks Radio og TV 2 ifalder erstatningsansvar,  

 indrømmer radioloven Danmarks Radio og TV 2 en begrænset regresadgang over  

 for skadevolderen.
I medfør af radiolovens § 23, stk. 2, kan erstatning, som  

 Danmarks Radio har måttet udrede, således kun kræves betalt af skadevolderen  

 i det omfang, det findes rimeligt under hensyn til handlingens beskaffenhed,  

 skadevolderens stilling og omstændighederne i øvrigt.
Skadevolderens  

 erstatningsansvar over for skadelidte kan i øvrigt nedsættes eller bortfalde,  

 hvis det findes rimeligt under hensyn til de førnævnte omstændigheder og til  

 skadelidtes interesse, jf. radiolovens § 23, stk. 3. Erstatning, som  

 skadevolderen har måttet udrede, kan efter samme bestemmelse kræves betalt af  

 Danmarks Radio og TV 2 i det omfang, ansvaret endeligt skal påhvile  

 institutionen efter radiolovens § 23, stk. 2.
 For lokale radio- og tv-stationer, der er etableret efter reglerne i  

 radiolovens kapitel 2a, gælder der ikke et tilsvarende institutionsansvar,  

 men derimod de almindelige erstatningsansvarsregler, herunder et  

 arbejdsgiveransvar efter DL 3-19-2.
 De nugældende erstatningsansvarssystemer for den trykte og elektroniske  

 presse udgøres - i lighed med hvad der gælder på strafansvarsområdet -  

 således af vidt forskellige regler.
3.3. Berigtigelse 3.3.1. Trykte periodiske skrifter I henhold til presseloven er der oprettet et Berigtigelsesnævn.  

 Berigtigelsesnævnet, der består af 3 medlemmer, tager stilling til, om det  

 skal pålægges redaktøren at berigtige oplysninger af faktisk karakter.
For at  

 berigtigelse kan ske, skal meddelelsen have været egnet til at påføre den  

 pågældende en ikke uvæsentlig skade i økonomisk henseende eller i  

 offentlighedens omdømme.
3.3.2. Radio og fjernsyn I henhold til radio- og fjernsynsloven er der oprettet et radionævn.  

 Radionævnet, der består af 3 medlemmer, kan pålægge Danmarks Radio og TV 2 at  

 berigtige fejlagtige oplysninger af faktisk karakter.
Radionævnets kompetence  

 er ikke begrænset af et væsentlighedskriterium af samme karakter som gælder  

 for Berigtigelsesnævnet, jf. ovenfor afsnit 3.3.1.
 Derimod er det Berigtigelsesnævnet, der træffer afgørelse om berigtigelse  

 i forbindelse med lokal radio- og fjernsynsvirksomhed.
 Med hensyn til reklamer træffer det i henhold til radio- og fjernsynsloven  

 nedsatte Radio- og TV-Reklamenævn afgørelser om berigtigelse af fejlagtige  

 oplysninger om faktiske forhold udsendt i reklameindslag i TV 2 og i  

 lokalradio og lokal-tv.
4. Lovforslagets ansvarssystem 4.1. Generelle synspunkter 4.1.1. Ensartet ansvarssystem for alle massemedier Medieansvarsudvalget har drøftet spørgsmålet om gennemførelse af et  

 ensartet ansvarssystem for alle massemedier, se udvalgets betænkning side 142  

 f.
 Der er i udvalget enighed om, at de gældende ansvarsregler for den trykte  

 presse i det væsentlige har sikret den størst mulige ytrings- og  

 informationsfrihed, og udvalget foreslår derfor dette ansvarssystem bevaret i  

 dets principielle udformning.
Udvalget finder endvidere, at de bag presselovens ansvarsregler liggende  

 hensyn i dag taler for, at der for radio og fjernsyn indføres et tilsvarende  

 ansvarssystem, og der er således enighed om, at det særlige presseretlige  

 ansvarssystem bør udvides til også at omfatte de elektroniske massemedier,  

 herunder radio og fjernsyn.
Det særlige ansvarssystem finder anvendelse, når  

 der er mulighed for her i landet at gøre et strafferetligt eller  

 erstatningsretligt ansvar gældende.
Denne forudsætning udtrykkes indirekte i  

 lovudkastet.
For så vidt angår skrifterne er disse i lovudkastets § 1, nr. 1, afgrænset  

 til »indenlandske periodiske skrifter«.
Denne afgrænsning svarer  

 til den gældende presselov og indebærer, at alle udenlandske skrifter holdes  

 uden for.
Det samme er tilfældet for så vidt angår indenlandske skrifter, der  

 ikke udkommer periodisk, d.v.s. mindst 2 gange årligt.
For sådanne skrifter  

 vil straffelovens almindelige ansvarsregler således fortsat finde anvendelse.
 Radio- og fjernsynsudsendelserne foreslås i lovudkastets § 1, nr. 2,  

 afgrænset som lyd- og billedprogrammer, der spredes eller fordeles af  

 Danmarks Radio, TV 2, TV 2's regionale virksomheder og foretagender, der har  

 tilladelse til lokal radio- eller fjernsynsvirksomhed.
 Udvalget har endelig foreslået, at medieansvarsloven tillige kan omfatte  

 visse andre elektroniske informationssystemer.
Sådanne informationssystemer er i lovudkastets § 1, nr. 3, afgrænset som  

 »tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der sker gennem indenlandske periodiske  

 skrifter og de af loven omfattede radio- og fjernsynsudsendelser.« Efter udvalgets forslag er de i udkastets § 1, nr. 3, nævnte foretagender  

 ikke automatisk omfattet af loven.
For at blive omfattet af loven skal disse  

 foretagender nemlig indgive anmeldelse herom til Pressenævnet, jf. § 8 i  

 lovudkastet.
Justitsministeriet kan tiltræde, at der gennemføres et i princippet  

 ensartet ansvarssystem for alle massemedier, ligesom Justitsministeriet kan  

 tiltræde den afgrænsning af medieansvarslovens område, som udvalget foreslår  

 i lovudkastets § 1, sammenholdt med udkastets § 8, der bortset fra sproglige  

 ændringer i § 8 svarer til § 1 og § 8 i lovforslaget.
Der  

 henvises i øvrigt til lovforslagets bemærkninger til §§ 1 og 8.
4.1.2. Redaktørbegrebet For så vidt angår redaktørbegrebet i relation til trykte periodiske  

 skrifter henvises til bemærkningerne til lovforslagets § 3 og  

 udvalgets betænkning side 143 f.
For de elektroniske medier - radio og fjernsyn - har et eventuelt  

 strafansvar hidtil skullet afgøres efter strafferettens almindelige regler,  

 idet radio- og fjernsynsloven ikke regulerer strafansvaret, men alene  

 programansvaret og det daglige administrative og økonomiske ansvar.
Det  

 overordnede ansvar for overholdelsen af Danmarks Radios og TV 2's formål  

 nævnt i henholdsvis radio- og fjernsynslovens § 6 og § 15 k er placeret hos  

 de to institutioners bestyrelser, se lovens § 9 og § 15 m, medens det daglige  

 programansvar og administrative ansvar efter lovens § 10 og § 15 m, stk. 4,  

 er henlagt til generaldirektøren for Danmarks Radio og TV 2's administrerende  

 direktør.
For de regionale TV 2-virksomheder gælder efter § 15 o, at det er  

 den regionale bestyrelse, der har den overordnede ledelse, og regionens  

 direktør, der har det daglige programansvar.
Tilrettelæggelsen og produktionen navnlig af fjernsynsudsendelser  

 involverer typisk i højere grad end artikler i trykte skrifter en flerhed af  

 personer.
Udsendelsernes indhold beror således i højere grad på et samvirke  

 imellem flere personer samtidig med, at der rent faktisk ofte vil være en  

 redaktionelt ansvarlig medarbejder for en bestemt udsendelse.
Udvalget har  

 drøftet, om disse massemediers forskellighed i virkemåde i tilblivelsesfasen  

 i forhold til den trykte presse bør bevirke, at det strafferetlige  

 redaktøransvar placeres hos flere personer, eventuelt på et andet niveau end  

 den øverste administrative ledelse.
Udvalget har således vurderet, om  

 ansvaret bør knyttes til en - eksisterende eller ny - programcheffunktion  

 eller særlig programlederstilling.
Udvalget har imidlertid fundet, at det  

 også for disse massemedier er mest hensigtsmæssigt, at der kun findes een  

 person, som i strafferetlig henseende er ansvarlig for anonyme indslag.
Dette  

 svarer i øvrigt til, at lovgivningen også, for så vidt angår programansvaret,  

 har udpeget een ansvarlig, jf. ovenfor, hvilket ikke har udelukket, at  

 beføjelserne til at tilrettelægge og bestemme de enkelte udsendelsers indhold  

 internt henlægges til institutionens programchefer og andre medarbejdere.  

 Udvalget foreslår for Danmarks Radio og TV 2, at redaktøransvaret pålægges  

 henholdsvis generaldirektøren for Danmarks Radio og den administrerende  

 direktør for TV 2. Udvalget foreslår ligeledes, at direktøren for de  

 regionale TV 2-virksomheder tillige bærer det strafferetlige ansvar.
Dette  

 ansvar kan ikke delegeres.
Udvalget har ikke ønsket i selve loven at  

 foreskrive, at det for alle radio- og fjernsynsvirksomheder skal være  

 således, at samme person har det økonomiske administrative ansvar og det  

 programmæssige og strafferetlige ansvar.
Der vil ikke være noget til hinder  

 for, at en lokal radio- og fjernsynsvirksomhed udpeger en anden person til  

 ansvarshavende redaktør end direktøren for virksomhedens økonomiske forhold.  

 Dette svarer til situationen for den trykte presse.
Udvalget har drøftet, om der for disse massemediers vedkommende kunne og  

 burde anvendes en anden betegnelse for den ansvarlige person end ordet  

 »redaktør«, men er veget tilbage herfor, navnlig fordi udtryk som  

 progamchef, programansvarlig og programleder i praksis anvendes og er udtryk  

 for andre typer ansvar eller stillinger.
Udtrykket »redaktør«  

 anvendes derfor af udvalget også for disse mediers vedkommende som betegnelse  

 for den person inden for virksomheden, der har det strafferetlige ansvar  

 navnlig for anonyme indslag.
Det vil for radio- og fjernsynsforetagender  

 ifølge sagens natur ikke være muligt at give borgerne oplysning om  

 redaktørens identitet på samme måde som i et dagblad, og udvalget anser det  

 ikke for nødvendigt at indlede eller afslutte ethvert program i radio eller  

 fjernsyn med en »annoncering« af, hvem der er redaktør.
Udvalget  

 foreslår derimod en bestemmelse i lovudkastets § 5, stk. 3, hvorefter enhver  

 har krav på at få oplyst, hvem der er ansvarshavende redaktør for en bestemt  

 radio~ eller fjernsynsvirksomhed, således at seere og lyttere får let adgang  

 til at skaffe sig oplysning om, hvem de skal sagsøge i tilfælde af eventuelt  

 strafbare anonyme indslag.
For borgerne vil det endvidere kunne være vanskeligt at finde frem til,  

 hvortil en henvendelse til f.eks. en lokalradio skal rettes.
Med henblik på  

 at sikre en let adgang til at få fornødne oplysninger om massemediernes og  

 redaktørernes identitet er det i lovudkastets § 5, stk. 1, og § 8, stk. 1,  

 foreskrevet, at alle massemedier - bortset fra trykte periodiske skrifter -  

 skal indgive anmeldelse til Pressenævnet.
Der findes f.eks. ca. 300  

 lokalradioer på landsplan, hvortil kommer de nye særlige massemedier, der er  

 omfattet af § 1, nr. 3, i lovudkastet.
Et sådant register over massemedier  

 vil uden større administrative omkostninger kunne etableres i Pressenævnets  

 sekretariat og vil for borgerne og andre være et serviceinstrument, som  

 sikrer fuld klarhed over, hvilke foretagender, der er omfattet af det særlige  

 ansvarssystem.
På grund af radio- og fjernsynsudsendelsers flygtige karakter og det  

 forhold, at en lytter eller seer måske kun hører eller ser en del af et  

 indslag, vil de pågældende imidlertid her - i modsætning til de trykte  

 skrifter, hvor borgerne rent fysisk via bladet har dokumentation for de  

 navngivne forfatteres identitet - jævnligt have vanskeligheder med at vide,  

 hvem den forfatter eller medvirkende er, som de ønsker at gøre et ansvar  

 gældende over for.
I mange tilfælde vil det endog være således, at lytteren  

 eller seeren af andre får at vide, at han har været omtalt i et indslag, som  

 vedkommende ikke selv har set eller lyttet til.
For af afbøde disse vanskeligheder forslår udvalget en regel i  

 lovudkastets § 6, hvorefter den ansvarshavende redaktør efter anmodning skal  

 give enhver, der har retlig interesse heri, oplysninger, der kan identificere  

 nærmere angivne udsendte programmer, og identificere de forfattere m.v., der  

 ikke er anonyme og derfor er ansvarssubjekter i tilfælde af strafbare  

 krænkelser.
Denne forskrift skal sikre, at der bliver en let adgang for den  

 eventuelt krænkede borger til at finde frem til, hvem en sag skal rejses  

 imod.
Som yderligere konsekvens af disse massemediers karakter anser udvalget  

 det for nødvendigt at fastsætte regler, der sikrer den fornødne efterfølgende  

 dokumentation for, hvad der er udsendt i radio og fjernsyn.
En opbevaring af  

 alle udsendelser i meget lang tid anser udvalget ikke for nødvendig for at  

 varetage dette hensyn, ligesom en sådan opbevaring muligvis indebærer  

 praktiske vanskeligheder.
Udvalget foreslår derfor en bestemmelse i  

 lovudkastets § 7, stk. 1, hvorefter redaktøren skal sikre, at der på  

 forsvarlig måde opbevares en kopi af alle udsendelser i mindst 3 måneder.  

 Seere og lyttere, der føler sig krænket, må forventes at reagere og rejse sag  

 ret kort tid efter vedkommende udsendelse, hvorfor fristen kan være så  

 relativ kort som angivet, når det samtidig sikres, at udsendelserne bevares,  

 når en tvist er opstået.
Udvalget foreslår derfor i lovudkastets § 7, stk. 2,  

 at kopi af udsendelser, om hvis indhold der er indgivet klage eller rejst sag  

 enten til foretagendet selv eller ved domstolene eller Pressenævnet, skal  

 opbevares, indtil sagen er endelig afgjort.
Reglerne i § 7 er delvis  

 identiske med de bestemmelser, der er gældende for Danmarks Radio, TV 2 og  

 lokal radio og fjernsyn i henhold til Danmarks Radios og TV 2's vedtægter og  

 radiolovens § 15 c.
 For de øvrige massemedier, der i henhold til lovudkastets § 1, nr. 3,  

 foreslås omfattet af medieansvarsloven, foreslår udvalget endvidere reglerne  

 om den ansvarshavende redaktør, om pligt for foretagendet til at oplyse  

 redaktørens henholdsvis den ikke-anonyme forfatters identitet og om  

 opbevaring af kopier af udsendt materiale, overført til også at gælde for  

 disse medier.
 Justitsministeriet kan i det hele tiltræde udvalgets forslag til  

 lovregler, se herved lovforslagets §§ 3-8 og bemærkningerne hertil.
4.1.3. Forfatterbegrebet Ordet forfatter er betegnelsen for den person, der er ophavsmand til en  

 skreven tekst, og forfatterbegrebet som sådant volder i praksis ikke særlige  

 vanskeligheder i forbindelse med trykte skrifter.
Ophavsmænd til bestanddele  

 af et skrift kan ud over forfattere f.eks. være fotografer og tegnere m.fl.  

 Den gældende presselov har i § 16, stk. 3, taget højde herfor ved at  

 fastsætte, at hvad der i loven gælder om skrifter, finder tilsvarende  

 anvendelse på billedlige og lignende fremstillinger.
Denne regel foreslås  

 opretholdt.
Dette indebærer f.eks., at en i bladet i forbindelse med et  

 fotografi angiven fotograf er ansvarlig for fotografiet.
Er fotografiet  

 unavngivet, påhviler et eventuelt ansvar redaktøren.
Medens disse af  

 presselovens hovedregler som nævnt opretholdes, foreslås i tilfælde af  

 samvirke f.eks. mellem journalist og fotograf en særlig ansvarsfordeling, jf.  

 lovudkastets § 10, stk. 3.
For så vidt angår radio- og fjernsynsudsendelser bevirker de faktiske  

 forhold og mediernes egenart, at situationerne er mere komplicerede.
Ganske  

 vist forekommer der også i de elektroniske medier tilfælde, hvor  

 »situationen er klar«.
En forfatter læser sin egen novelle i  

 radioen, eller en kunstmaler eller fotograf viser egne billeder i fjernsynet.  

 Det normale er dog, at en flerhed af personer er aktører eller på anden måde  

 involveret direkte i udsendelsen.
I en nyhedsudsendelse forekommer f.eks.  

 situationer som en studieværts oplæsning af en tekst, forfattet af en anden  

 journalist og vist i forbindelse med, at studieværten interviewer en person,  

 der muligvis optræder anonymt, og der vises billeder optaget af en anonym  

 fotograf muligvis efter anvisning eller opfordring af en programmedarbejder.
Udvalget har på baggrund af disse forhold med et mere eller mindre  

 udstrakt samvirke med deraf følgende komplekse situationer nærmere overvejet,  

 om ansvarsreglerne bør knyttes til de medvirkende på en i forhold til de  

 trykte skrifter forskellig måde.
Udvalget har imidlertid fundet, at  

 ansvarsplaceringen i princippet bør svare til den, der gælder for de trykte  

 skrifter; det vil sige at ansvaret bør placeres hos ophavsmanden til den  

 meningstilkendegivelse, der kommer til udtryk i en udsendelse.
At anvende  

 begrebet forfatter for den ansvarlige person vil imidlertid ikke være  

 dækkende, når der som ovenfor beskrevet kan være tale om, at en person  

 fremtræder i en udsendelse, hvor vedkommende giver sin mening til kende.
 Som følge heraf har udvalget valgt at angive ansvarssubjekt som værende  

 »forfatter til en tekst og den, der fremsætter en udtalelse«.  

 Samtidig har udvalget givet en særlig regel om formidlerens retsstilling.
 Det bemærkes, at udvalget også i relation til radio- og  

 fjernsynsudsendelser foreslår en ligestilling mellem på den ene side tekster  

 og udtalelser og på den anden side film, billeder og lignende, jf. herved  

 lovudkastets § 16, stk. 2.
 Justitsministeriet er enig i Medieansvarsudvalgets ovennævnte synspunkter.
4.2. Strafansvar for massemediernes indhold Som nævnt ovenfor gælder det særlige presseretlige ansvarssystem kun  

 ansvaret for »indholdet« af periodiske skrifter og radio- og  

 fjernsynsudsendelser.
Ansvarssystemet omfatter således kun de såkaldte  

 »materielle pressedelikter«.
I den juridiske litteratur er dette  

 begreb navnlig fortolket således, at der foreligger et materielt  

 pressedelikt, når en lovovertrædelse manifesterer sig i den del af indholdet  

 i et periodisk skrift, som retter sig til hele bladets læserkreds eller dog  

 til større ubestemte grupper inden for denne, og hvor lovovertrædelsen kan  

 erkendes gennem læsning af skriftet.
Der er derimod ikke tale om et  

 pressedelikt, når en een gang fuldbyrdet lovovertrædelse efterfølgende  

 udspredes til læserkredsen, uden at denne udspredelse i sig selv er  

 kriminaliseret.
I den hidtidige teori og praksis har man lagt afgørende vægt på, om  

 lovovertrædelsen begås gennem ytringen i skriftet (herunder billeder,  

 tegninger m.m.). Herigennem undtages for det første lovovertrædelser, som  

 vedrører den ydre form, eller selve det, at der udsendes et skrift, som ikke  

 opfylder nogle formelle krav (f.eks. angivelse af trykkested), de såkaldte  

 formelle pressedelikter.
Udvalget er enige om, at de fortsat skal falde uden  

 for det særlige presseretlige ansvarssystem.
 I den forbindelse har man også hidtil ladet det være en afgørende  

 betingelse, at forbrydelsen skal fuldbyrdes gennem publikationen.
 Som eksempler på straffelovsovertrædelser, der beskriver det strafbare  

 forhold som »offentlige meddelelser«, »offentliggør«  

 o.lign. kan nævnes § 129, § 129 a, § 136, § 140, § 266 a, og § 266 b.  

 Undertiden beskrives overtrædelsen som »fremsættelse, udbredelse,  

 videregivelse«, f.eks. § 152 d, § 264 d, §§ 267 og 268 og § 235. I  

 straffelovens § 296 sættes straf for »udspredelse af løgnagtige  

 meddelelser« og »urigtige og vildledende angivelser gennem  

 offentlige meddelelser«.
 Også straffelovens § 266, der sætter straf for den, som på en måde, der er  

 egnet til hos nogen at fremkalde alvorlig frygt for eget eller andres liv,  

 helbred eller velfærd, truer med at foretage en strafbar handling, kan  

 fuldbyrdes ved en ytring i et massemedie.
I anden lovgivning forekommer også lovovertrædelser, der beskriver  

 gerningsindholdet som uberettiget offentliggørelse.
Dette gælder f.eks. lov  

 nr. 559 af 21. december 1971 om mægling i arbejdsstridigheder § 4, stk. 3, og  

 § 10, stk. 2, retsplejelovens § 31, stk. 2-4 (offentlig gengivelse), § 1017,  

 stk. 2 (giver meddelelse, lægger hindringer i vejen, fremsætter udtalelser),  

 § 1017 a (offentlig omtale) samt bistandslovens § 130 (offentlig gengivelse).
I lovgivningen uden for straffeloven findes herudover talrige  

 bestemmelser, hvis gerningsindhold fuldbyrdes gennem offentliggørelse.
Det  

 gælder bestemmelser, der forbyder reklamering for visse typer af varer,  

 f.eks. lov nr. 451 af 6. august 1982 om lægemidler, eller regulerer eller  

 forbyder visse former for reklamer, f.eks. markedsføringsloven nr. 55 af 28.  

 januar 1987 og lov nr. 244 af 19. april 1989 om ligebehandling af mænd og  

 kvinder.
Hvis det presseretlige ansvarssystem også gøres anvendeligt på annoncer,  

 inddrages således en ny og omfattende kategori af materielle pressedelikter  

 under de særlige ansvarsregler.
Selv om markedsføringsloven angiver sit  

 gyldighedsområde som privat erhvervsvirksomhed og offentlig virksomhed, som  

 kan sidestilles hermed, er denne begrænsning næppe til hinder for at pålægge  

 ansvar for medvirken, der forøves af personer, som falder uden for denne  

 beskrivelse.
De hensyn, der ligger bag det særlige presseretlige ansvarssystem, gør sig  

 ikke gældende for annoncestoffets vedkommende.
Det samme gælder visse  

 meddelelser, f.eks. oplysninger om bankregnskaber, underretninger til  

 aktionærer, f.eks. om generalforsamlinger, tegningsindbydelser og  

 kundgørelser om tvangsauktioner.
På annonce- og meddelelsesområdet findes i særlig høj grad en række  

 delikter, som det kan være praktisk taget umuligt for redaktøren at erkende  

 ved en gennemlæsning.
Det er ikke muligt for en redaktør at se, om  

 annoncerede varer er tyvekoster og annoncen således en fuldbyrdet  

 overtrædelse af straffelovens § 284. Det samme gælder overtrædelse af § 296  

 (løgnagtige selskabsmeddelelser).
 På den baggrund har Medieansvarsudvalget konkluderet sine overvejelser om  

 de lovovertrædelser, der omfattes af det særlige ansvarssystem, således (side  

 155 f):
»Retspolitisk kan det være vanskeligt at forsvare opretholdelsen af  

 det hidtidige kriterium for, hvornår der foreligger et »materielt  

 pressedelikt«.
Ved at opretholde det fremkommer en forskel i bedømmelsen  

 mellem gerningstyper, der til deres fuldbyrdelse kræver en følge, f.eks.  

 straffelovens § 260, ulovlig tvang, hvor gerningsbeskrivelsen medtager  

 »tvinger nogen til at gøre, tåle eller undlade noget«, og § 281,  

 afpresning, hvor et krav om en følge af truslen ikke indgår i  

 gerningsbeskrivelsen.
I dette tilfælde beskrives gerningsindholdet på en  

 måde, så fuldbyrdelse i lovens forstand foreligger, selv om der ikke er sket  

 indgreb i den interesse, som bestemmelsen skal værne (forbrydelse med  

 fremrykket fuldbyrdelsesmoment). Det kan således komme til at afhænge af  

 tilfældigheder, om beslægtede gerningstyper vil falde inden for eller uden  

 for det særlige presseretlige ansvarssystem.
En opretholdelse af den  

 hidtidige afgrænsning strider i øvrigt mod faste traditioner i dansk  

 strafferet, hvorefter forsøgshandlinger som udgangspunkt behandles på samme  

 måde som fuldbyrdede forbrydelser.
Der kan anføres argumenter for at begrænse det presseretlige ansvarssystem  

 på et materielt grundlag, som det skete i presseloven af 1851, f.eks.  

 således, at det alene skulle gælder overtrædelser af straffelovens kapitler  

 12-16 og 27. Dette kriterium lider dog bl.a. af den svaghed, at det ofte vil  

 være ganske tilfældigt, om en bestemmelse findes i straffeloven eller en  

 særlov.
F.eks. kunne reglen i markedsføringslovens § 9 om industrispionage  

 lige så vel have været anbragt i straffelovens kapitel 27.
 En beskrivelse, hvorefter den særlige presseretlige ansvarsordning skulle  

 gælde forbrydelser mod staten eller andre offentlige interesser eller mod  

 andres fred og ære, ville være for uskarp både i relation til medierne og  

 borgerne.
 Kriteriet »nyhedsformidling« er anvendt i § 1, nr. 3, men er  

 åbenbart for snævert i denne sammenhæng.
I litteraturen er hovedkriteriet som nævnt blevet suppleret med kriterier,  

 hvorefter der skal lægges vægt på, om meddelelsen retter sig til større,  

 ubestemte persongrupper eller til en enkeltperson, og på, om lovovertrædelsen  

 kan erkendes gennem læsningen af skriftet.
Disse kriterier kan imidlertid  

 ikke tillægges afgørende vægt.
Dels fører de i visse situationer til urigtige  

 resultater, dels er de for vage til at være anvendelige.
 Det er næppe muligt at opstille et kriterium, der er fuldt  

 tilfredsstillende, men i tilknytning til den bestående praksis og teori  

 foreslås, at »indholdet« udtrykkeligt bestemmes således, at det  

 angår de lovovertrædelser, der fuldbyrdes gennem indholdet af et trykt  

 periodisk skrift eller en udsendelse i tv eller radio m.v.
 Denne bestemmelse ligger ikke langt fra den traditionelle opfattelse, men  

 den vil f.eks. derudover medtage ophavsretskrænkelser, hvilket forekommer  

 forsvarligt.
 Formuleringen er ikke ensbetydende med, at disse lovovertrædelser kun kan  

 fuldbyrdes gennem offentliggørelse.
Betingelsen om fuldbyrdelse af lovovertrædelsen gennem offentliggørelse i  

 massemediet medfører, at langt de fleste forbrydelsestyper som tyveri,  

 hærværk og vold, hvori indgår en eller anden form for forsøg og/eller  

 medvirken via meddelelser m.v., f.eks. i form af tilskyndelse i dagspressen,  

 ikke ansvarsmæssigt skal bedømmes efter presselovens ansvarsregler.' Justitsministeriet kan tiltræde udvalgets synspunkter vedrørende  

 spørgsmålet om medieansvarslovens materielle anvendelsesområde og henviser i  

 den forbindelse til betænkningen side 149-58.
4.2.1. Skrifter Udvalget foreslår som nævnt oven for, at det presseretlige  

 strafansvarssystem principielt opretholdes for den trykte presse.
Om de  

 gældende regler henvises til beskrivelsen ovenfor under afsnit 3.1.1.
Reglerne om ansvar for forfatteren, redaktøren og udgiveren i udkastets §§  

 9-15 svarer stort set til presselovens bestemmelser.
Der foreslås dog en  

 række præciseringer og enkelte nye ansvarsfordelingsregler.
4.2.1.1. Forfatteransvaret Presseloven indeholder ikke bestemmelser, der nærmere definerer, hvornår  

 en artikel skal anses for navngiven.
Efter udvalgets opfattelse kan der være  

 behov for i selve lovteksten og bemærkningerne til lovbestemmelsen nærmere at  

 beskrive navngivelseskriteriet.
Udvalget finder det i den henseende  

 afgørende, om angivelsen er så præcis, at det for læseren uden større  

 undersøgelser vil være muligt at identificere forfatteren.
Er ophavsmandens  

 fulde navn og adresse anført, er navngivelseskriteriet opfyldt.
Det samme er  

 tilfældet, selv om adressen ikke er anført, hvis navnet f.eks. er meget  

 usædvanligt, og artiklens indhold i øvrigt eller andre omstændigheder giver  

 sådanne informationer, at ophavsmanden let lader sig identificere.
Er dette  

 ikke tilfældet, og er navnet almindeligt forekommende, bør artiklen ikke  

 anses for navngiven, medmindre særlige forhold i øvrigt bevirker en let  

 identifikation, og dette også må stå klart for forfatteren selv.
Udvalget foreslår endvidere i modsætning til gældende ret, at  

 navngivelseskravet ligeledes skal anses for opfyldt, når artiklen er skrevet  

 under et pseudonym eller mærke, og det er alment kendt, hvilken person der  

 anvender det pågældende pseudonym.
I denne situation må det stå klart for  

 forfatteren, at han kan identificeres, hvorfor han bør være ansvarlig.
Det  

 ville være uacceptabelt, om personer, der har oparbejdet et fast af  

 almenheden kendt mærke eller pseudonym, herefter straffrit kan begå f.eks.  

 freds- eller ærekrænkelser, skønt så at sige alle har viden om, hvem  

 gerningsmanden er.
Personer, der skriver under fast og almindeligt kendt  

 mærke, gør ikke dette for at »skjule sig«, men har andre grunde  

 herfor.
 Udvalget forslår på baggrund heraf, se udvalgets betænkning side 160 f, at  

 der i lovudkastets § 10, stk. 2, indsættes en bestemmelse til tydeliggørelse  

 af, hvornår en artikel anses for navngiven, således at navngivelseskriteriet  

 udvides til også at omfatte offentliggørelse under eget billede og pseudonym  

 eller mærke.
Det er i dag ikke usædvanligt, at artikler er forfattet af flere personer,  

 der alle er angivet ved navn.
I disse tilfælde bør alle de anførte personer  

 efter udvalgets opfattelse kunne drages til ansvar for indholdet af artiklen  

 som helhed, også selv om hver af dem kun har forfattet en del heraf, når det  

 ikke af artiklen fremgår, hvilken del de hver især er forfatter af.
Udvalget foreslår derfor, at der i lovudkastets § 10, stk. 3, indsættes en  

 bestemmelse, hvorefter ansvar påhviler alle navngivne forfattere til en  

 artikel, når det ikke fremgår, hvilken del de hver især er forfatter af.
Der  

 henvises til betænkningen side 162.
For så vidt angår artikler, der er navngivet med et selskab, en forenings  

 eller anden juridisk persons navn, foreslår udvalget, at den juridiske  

 persons ledelse bærer ansvaret for artiklens indhold, ligesom den juridiske  

 person som sådan kan ifalde et objektivt bødeansvar.
Ansvaret for den  

 juridiske persons ledelse, d.v.s. de enkelte bestyrelsesmedlemmer og  

 direktører, ifaldes »efter lovgivningens almindelige regler«,  

 d.v.s. er betinget af det sædvanlige krav om forsæt eller uagtsomhed.
Der  

 henvises til betænkningens side 162 f.
Udvalget foreslår dette suppleret med et forslag om, at en artikel, der  

 offentliggøres med et nyhedsbureau som kilde ikke anses for at være  

 navngivet.
Dette indebærer, at redaktøren af skriftet er ansvarlig for  

 artiklens indhold.
Bestemmelsen er en konsekvens af, at nyhedsbureauer nu  

 selvstændigt kan være omfattet af det særlige presseretlige ansvarssystem og  

 redaktøren for nyhedsbureauet således være ansvarlig for bureauets øvrige  

 unavngivne stof.
Der henvises i øvrigt til betænkningen side 163 ff og til  

 beskrivelsen nedenfor om redaktøransvaret under afsnit 4.2.1.2.
 Justitsministeriet kan tiltræde udvalgets ovennævnte forslag til  

 præciseringer af forfatterens ansvar.
Der henvises til lovforslagets § 10, stk. 2-6 , der svarer til  

 lovudkastets § 10, stk. 2-6 Udvalget har endvidere særligt overvejet forfatterens ansvar i forbindelse  

 med navngivne personers udtalelser m.v., der citeres i navngivne artikler.  

 Den gældende presselov indeholder ikke særlige regler om ansvarsplaceringen i  

 disse tilfælde.
Der henvises til betænkningen side 169-76.
Der er i udvalget enighed om, at der er behov for en nærmere regulering af  

 ansvarsplaceringen i disse ikke sjældent forekommende situationer.
Udvalget  

 er enige om, at det bør være en grundbetingelse for den citerede persons  

 eventuelle presseretlige med- eller eneansvar, at gengivelsen er korrekt, og  

 at vedkommende er indforstået med, at udtalelserne offentliggøres navngivet.  

 Udvalget deler sig imidlertid i et flertal og et mindretal med hensyn til  

 spørgsmålet om ansvarsplaceringen.
 Et flertal i udvalget (9 medlemmer) foreslår, at forfatteren er ansvarlig  

 også for citerede udtalelser, idet den citerede person dog er medansvarlig  

 for udtalelsens indhold, såfremt udtalelsen er gengivet korrekt og den  

 pågældende har godkendt, at udtalelsen gengives navngiven.
Efter flertallets opfattelse bør der som udgangspunkt altid være tale om  

 et medansvar for forfatteren/redaktøren for viderebringelse af udtalelser fra  

 navngivne meddelere.
Meddelerens fremsættelse af en udtalelse over for f.eks.  

 en journalist vil som ovenfor nævnt ofte i sig selv indebære en  

 lovovertrædelse, men denne lovovertrædelse ændrer gennem offentliggørelsen i  

 skriftet afgørende karakter.
Det forekommer hverken rigtigt eller rimeligt at  

 pålægge meddeleren et eneansvar for denne yderligere krænkelse, som  

 effektueres gennem en selvstændig beslutning om offentliggørelse fra bladet  

 side.
Et mindretal (7 medlemmer) foreslår heroverfor, at den citerede person får  

 et selvstændigt presseretligt eneansvar.
Mindretallet foreslår dog et  

 medansvar for forfatteren eller redaktøren, når forfatteren eller redaktøren  

 har opfordret eller tilskyndet til fremsættelsen af den citerede udtalelse,  

 eller hvis forfatteren eller redaktøren vidste, at udtalelsens indhold var  

 urigtigt eller indebar en krænkelse af privatlivets fred.
Mindretallets forslag er begrundet i et ønske om, at mundtlige eller  

 skriftlige udtalelser, der indgår som citater i en artikel, bliver  

 ligestillet med udtalelser, som den pågældende har skrevet i et læserbrev  

 eller et andet af ham navngivet indlæg.
I mange situationer vil den  

 nugældende presselovs sondring mellem tilfælde, hvor folk selv skriver deres  

 indlæg, og hvor de dikterer dem til journalister, virke meget formalistisk.  

 Den foreslåede regel vil endvidere medføre, at personer, som har vanskeligt  

 ved at udtrykke sig skriftligt, får en bedre mulighed for at deltage i  

 samfundsdebatten.
Mindretallet finder, at dette kun kan opnås, hvis  

 udgangspunktet bliver, at den citerede persons ansvar er et eneansvar og ikke  

 et medansvar.
Flertallets forslag har nærmest karakter af en præcisering af gældende  

 praksis, hvorimod mindretallets forslag indebærer en væsentlig fravigelse af  

 det gældende presseretlige ansvarssystem, der har enten forfatteren eller  

 redaktøren som hovedansvarlige.
Også reale grunde taler for flertallets  

 forslag.
Den, der fremsætter en strafbar udtalelse, vil normalt være  

 ansvarlig for selve udtalelsens fremsættelse.
Det forekommer derfor mindre  

 rimeligt om den pågældende udover dette strafansvar tillige skulle bære det  

 fulde presseretlige strafansvar.
Krænkelsen via et massemedie medfører, at  

 det strafbare forhold ændres måske meget væsentligt.
Der synes ikke at være  

 rimelig grund til at fritage forfatteren eller redaktøren for dette ansvar.  

 Forfatteren, der bruger citatet i sin artikel, har både tid og anledning til  

 at overveje citatets eventuelle retsstridige indhold.
Derimod kan der være  

 god mening i at gøre den, der ytrer sig, medansvarlig sammen med forfatteren  

 eller redaktøren, når den pågældende godkender, at udtalelsen gengives  

 navngiven.
Dette harmonerer med, at straffelovens almindelige  

 medvirkensregler ikke gælder for pressedelikter.
Justitsministeriet tiltræder på den baggrund flertallets forslag til § 14,  

 der indebærer, at den navngivne meddeler (kilde) inddrages som presseretligt  

 ansvarssubjekt og i givet fald som sådant ifalder medansvar for sine i  

 pressen offentliggjorte udtalelser sammen med den angivne forfatter af den  

 artikel, hvori udtalelserne er gengivet, eller, hvis artiklen er unavngiven,  

 sammen med redaktøren.
Der henvises i øvrigt til bemærkningerne til  

 lovforslagets § 14.
4.2.1.2. Redaktørens ansvar Efter presseloven er redaktøren almindeligvis ansvarlig for indholdet af  

 unavngivne artikler.
 Der er i udvalget enighed om at videreføre dette princip, men således at  

 det i medieansvarslovens regel, se lovforslagets § 11 , præciseres, at  

 redaktøren er ansvarlig på objektivt grundlag, se betænkningen side 177 f.
 Udvalget er endvidere enige om, at redaktøren i overensstemmelse med hvad  

 der gælder i dag ligeledes bør være eneansvarlig på objektivt grundlag i de  

 tilfælde, hvor ansvar ikke kan gøres gældende mod forfatteren på grund af  

 dennes manglende bopæl her i landet eller manglende tilregnelighed.  

 Redaktørens ansvar omfatter dog ikke tilfælde, hvor forfatteren er ansvarsfri  

 på grund af manglende forsæt eller uagtsomhed, d.v.s manglende tilregnelse.
Udvalgets forslag til en regel (§ 13, stk. 1, i lovudkastet) om medansvar  

 for redaktøren svarer til den gældende ordning efter presseloven.
Udvalget  

 foreslår dog medansvarsreglen udvidet til også at omfatte tilfælde, hvor  

 redaktøren vidste, at artiklens indhold indebar en krænkelse af privatlivets  

 fred.
Bestemmelsen omfatter således ikke tilfælde, hvor redaktøren ikke ved  

 om en ærekrænkende sigtelse er sand eller usand.
Forfatteren vil være den  

 nærmeste til at føre sandhedsbevis for en sigtelse, der udbredes i en  

 navngiven artikel.
I lovudkastets § 12, har udvalget foreslået en ny bestemmelse, der  

 omhandler den hyppigt forekommende situation, at der i et massemedie citeres  

 artikler m.v., der hidrører fra et andet massemedie.
Er citatet unavngivet  

 følger redaktørens hæftelse for indholdet af reglen i § 11. Er artiklen  

 derimod også navngivet i det nye massemedie følger det af § 12, at redaktøren  

 er ansvarlig for indholdet, medmindre forfatteren har givet et samtykke, der  

 også omfatter videregivelsen til det nye massemedie.
En navngiven forfatter  

 er således ikke uden videre ansvarlig for den videregående udbredelse, der  

 sker i kraft af offentliggørelse i det nye massemedie.
 Reglen, der efter Justitsministeriets opfattelse forekommer velbegrundet,  

 skal ses i sammenhæng med udkastets § 10, stk. 6, sammenholdt med § 11,  

 hvorefter redaktøren for det nye massemedie er ansvarlig for artikler, der  

 offentliggøres som hidrørende fra et navngivet nyhedsbureau, medens  

 nyhedsbureauets redaktør er ansvarlig for bureauets selvstændige  

 offentliggørelser af dets unavngivne artikler.
 Justitsministeriet kan i øvrigt i det hele tiltræde udvalgets forslag til  

 bestemmelser om redaktøransvaret ved skrifter.
 Der henvises til lovforslagets §§ 11-13 , der med enkelte  

 redaktionelle ændringer svarer til §§ 11-13 i udvalgets lovudkast.
4.2.1.3. Udgiverens subsidiære ansvar Udvalget foreslår, at der indføres en ny bestemmelse om, at udgiveren er  

 ansvarlig, når et ansvar ikke kan gøres gældende mod redaktøren på grund af  

 manglende eller urigtig redaktørangivelse eller på grund af redaktørens  

 manglende bopæl her i landet eller manglende tilregnelighed.
Efter  

 presseloven påhviler ansvaret forfatteren i de ovennævnte tilfælde.
Udvalget  

 finder det mere relevant, at udgiveren gøres ansvarlig i disse tilfælde.
Det  

 er i praksis udgiveren, der selv kan træffe forholdsregler, således at dette  

 ansvar ikke bliver aktuelt.
Der henvises til betænkningen side 159 f.
 Justitsministeriet kan tiltræde udvalgets forslag til indførelse af en ny  

 bestemmelse om subsidiært udgiveransvar med en enkelt redaktionel ændring.  

 Der henvises herved til lovforslagets § 15 og bemærkningerne hertil.
Det bemærkes i den forbindelse, at denne subsidiære hæftelse for udgiveren  

 ingen sammenhæng har med det i udvalget drøftede spørgsmål om et objektivt  

 udgiverbødeansvar for materielle straffelovsovertrædelser.
Der henvises herom  

 til de almindelige bemærkninger nedenfor i afsnit 4.3.
4.2.2. Radio og fjernsyn Der har i udvalget været enighed om udformningen af reglerne vedrørende  

 strafansvar for indholdet af radio- og fjernsynsudsendelser m.v.
Der henvises  

 til betænkningen side 178-91.
Som nævnt foreslår et enigt udvalg, at området for det særlige  

 presseretlige ansvarssystem udvides, således at det i tillempet form kommer  

 til også at omfatte radio- og fjernsynsudsendelser.
Dette indebærer, at der  

 principielt altid vil være een ansvarlig person, at anonymitet normalt vil  

 være ansvarsfrihedsgrund, at redaktøren er ansvarlig for anonyme indslag i  

 udsendelserne, og at kredsen af personer, der kan drages til ansvar,  

 begrænses i forhold til lovgivningens regler, herunder navnlig i forhold til  

 straffelovens § 23 om medvirken.
 De foreslåede forskelligheder i forhold til ansvarsreglerne for periodiske  

 skrifter er begrundet i de elektroniske mediers særlige karakter og vedrører  

 navnlig anonymitetsbegrebet og ansvaret for indslag i direkte udsendelser.
 Da det ansvarssystem, udvalget foreslår indført for radio- og  

 fjernsynsudsendelser, i princippet svarer til de foreslåede regler om  

 ansvaret for periodiske skrifters indhold, er det fundet hensigtsmæssigt at  

 anvende en systematik, som gør det let at sammenligne ansvarsbestemmelserne  

 for radio og fjernsyn med lovforslagets §§ 9-15 om periodiske skrifter.
De to sæt ansvarsregler kan imidlertid ikke opstilles helt parallelt, idet  

 der er en vis forskel imellem tilblivelsesprocessen for en artikel i et trykt  

 skrift og den tilsvarende proces for radio- og fjernsynsudsendelser.
Dertil  

 kommer, at også fremtrædelsesformen er forskellig for artiklen og  

 udsendelsen.
Der kan således peges på, at forfatteren til en artikel i et trykt skrift  

 kun fremtræder indirekte over for læserne; den, der fremsætter en udtalelse i  

 radio og navnlig i tv, fremtræder med sin person langt mere direkte over for  

 lyttere og seere.
Og medens artiklen bliver til under een arbejdsproces og  

 mangfoldiggøres under en anden (med tid til overvejelse og korrektion mellem  

 de to processer), er forholdet i radio- og fjernsynsudsendelser ofte det, at  

 en udtalelse fremsættes umiddelbart over for publikum, f.eks. i et interview  

 eller en diskussion.
Der må her skelnes mellem, om udtalelsen fremsættes i en  

 direkte udsendelse, eller om den først optages på bånd eller et andet  

 elektronisk medie med henblik på senere, d.v.s. forskudt, udsendelse.
Men det  

 er nok karakteristisk for vurderingen af udsendelser i de elektroniske  

 medier, at publikum - seere og lyttere - opfatter udtalelser fremsat heri som  

 mere autentiske, end når de samme mennesker læser en udtalelse i f.eks. et  

 avisinterview.
Dette er for så vidt uafhængigt af, om selve udsendelsen er  

 direkte eller forskudt.
Det skal herved også bemærkes, at det for seerne og  

 lytterne kan være svært eller umuligt at afgøre, om en udtalelse fremsættes  

 direkte eller forskudt.
Endelig får det forfatterbegreb, som ligger til grund for ansvarsreglerne  

 for periodiske skrifters indhold, en ny dimension, når der er tale om radio-  

 og fjernsynsudsendelser.
I sådanne udsendelser forekommer ofte oplæsning  

 eller anden formidling af tekster, for hvis indhold der kan pålægges et  

 forfatteransvar svarende til det, der kendes fra de periodiske skrifter.
Men  

 i andre tilfælde fremsættes der udtalelser, som ikke bygger på nedskrevne  

 tekster, og hvor det findes mest rimeligt at lade den, der fremsætter  

 udtalelsen, være ansvarlig for udtalelsens indhold.
 Under hensyntagen til, at der således er forskelligheder mellem de  

 periodiske skrifters og de elektroniske massemediers natur, opstilles de  

 foreslåede ansvarsregler for radio- og fjernsynsudsendelser i en systematik,  

 som nogenlunde svarer til den, der er anvendt i lovudkastet om ansvaret for  

 periodiske skrifters indhold, men som dog på den anden side bygger på  

 mediernes forskelligheder.
 Justitsministeriet kan tiltræde udvalgets forslag til afgrænsning af  

 kredsen af mulige strafferetlige ansvarssubjekter.
 Der henvises til lovforslagets § 16 , der svarer til § 16 i  

 lovudkastet.
4.2.2.1. Ansvaret for tekster Det følger af det anførte, at ansvarsreglerne som udgangspunkt må bygge  

 på en sondring mellem ansvaret for tekster og ansvaret for udtalelser.
Der  

 henvises til udvalgets betænkning side 182-88.
Tekster kan fremføres både i direkte og i forskudte udsendelser.
For så  

 vidt angår direkte udsendelser kan det foregå i form af oplæsning af en roman  

 eller et andet udgivet værk eller ved oplæsning af et manuskript, der ikke  

 tidligere har været offentliggjort.
En lignende situation foreligger, hvis  

 værket eller manuskriptet oplæses i en udsendelse, der først bringes kortere  

 eller længere tid efter optagelsen.
Sidstnævnte udsendelser betegnes normalt  

 som båndede eller forskudte udsendelser.
I nærværende lovforslag anvendes  

 udtrykket forskudt udsendelse.
Det er udvalgets opfattelse, at forfatteren i sådanne situationer - i  

 lighed med hvad der gælder i dag - bør være ansvarlig for tekstens indhold  

 efter lovgivningens almindelige regler.
På den anden side er det udvalgets  

 opfattelse, at der bør være mulighed for at indrømme forfatteren anonymitet  

 med den virkning, at forfatteren bliver ansvarsfri.
I sidstnævnte tilfælde må  

 teksten behandles på samme måde som en unavngiven artikel i et periodisk  

 skrift.
Ansvaret for tekstens indhold påhviler i så fald radio~ eller  

 fjernsynsforetagendets redaktør.
Forfatterens ansvar vil selvsagt ikke række  

 længere, end forfatteren har forsæt til.
Hvis forfatteren således ikke har  

 givet samtykke til, at teksten overhovedet fremføres i en udsendelse, følger  

 det af det strafferetlige krav om tilregnelse for at kunne ifalde ansvar, at  

 forfatteren bliver ansvarsfri for udbredelsen i selve massemediet.
Det kan hænde i en direkte udsendelse, at en tekst fremføres på en sådan  

 måde, at radio- eller fjernsynsforetagendet ikke har haft mulighed for at  

 gribe ind.
Det kan f.eks. ske ved, at der under tv-transmissionen af et  

 politisk møde eller et sportsstævne frembæres transparenter eller plakater  

 med injurierende eller på anden måde strafbart indhold.
Under forudsætning  

 af, at radio~ eller fjernsynsforetagendet ikke har tilsikret forfatteren til  

 transparenten anonymitet, er det udvalgets opfattelse, at forfatteren bør  

 være ansvarlig.
Anonymitet i sig selv er således ikke ansvarsfrihedsgrund.
På den baggrund har udvalget for så vidt angår tekster i både direkte og  

 forskudte udsendelser i lovudkastets § 17, stk. 1, foreslået, at forfatteren  

 er ansvarlig for tekstens indhold efter lovgivningens almindelige regler, når  

 den pågældende har givet sit samtykke til tekstens udsendelse, og der ikke er  

 givet forfatteren tilsagn om anonymitet.
Har forfatteren fået tilsagn om  

 anonymitet indebærer udvalgets forslag til § 17, stk. 2, at redaktøren bliver  

 ansvarlig for indholdet af teksten på objektivt grundlag.
 I overensstemmelse med de for de trykte skrifter foreslåede regler  

 foreslår udvalget, at redaktøren af radio- eller fjernsynsforetagendet i  

 forskudte udsendelser bliver ansvarlig for indholdet af en tekst, hvis ansvar  

 ikke kan gøres gældende mod forfatteren på grund af dennes manglende  

 tilknytning til riget eller manglende tilregnelighed.
Justitsministeriet kan tiltræde udvalgets forslag til ansvarsregler for  

 tekster, men finder for det første, at disse bør suppleres med en regel om,  

 at redaktøren også er ansvarlig i de tilfælde, hvor en tekst ikke kan  

 henføres til en bestemt forfatter, fordi dennes identitet f.eks. er opdigtet  

 eller falsk.
Der henvises herved til lovforslagets § 17 og  

 bemærkningerne hertil.
For det andet finder Justitsministeriet, at anonymitet  

 som foreslået af 4 af udvalgets medlemmer ikke bør være ansvarsfrihedsgrund  

 for så vidt angår tekster, der fremføres i direkte transmissioner af  

 offentlige møder eller andre aktuelle begivenheder.
I disse situationer bør  

 ansvaret ifaldes efter lovgivningens almindelige regler.
Der henvises herved  

 til lovforslagets § 20, stk. 2 , bemærkningerne nedenfor i afsnit  

 4.2.2.2., bemærkningerne til lovforslagets § 20, stk. 2 og udvalgets  

 betænkning side 187-88.
4.2.2.2. Ansvaret for udtalelser Der er i udvalget enighed om udformningen af ansvarsreglerne for  

 udtalelser, se betænkningen side 184-88.
 Udvalget foreslår, at der sondres mellem udtalelser i direkte udsendelser  

 og udtalelser i forskudte udsendelser.
Hvis en udtalelse fremsættes i en direkte udsendelse, bør den, der  

 fremsætter udtalelsen - efter udvalgets opfattelse - være ansvarlig efter  

 lovgivningens almindelige regler.
Her bør anonymitet ikke være  

 ansvarsfrihedsgrund.
Man kan forestille sig, at en person under en direkte  

 reportage af BZ-uroligheder fremkommer med strafbare beskyldninger mod  

 navngivne personer, eller at en person under direkte transmission af en  

 gudstjeneste fremsætter strafbare udtalelser; i disse og lignende tilfælde  

 bør det efter udvalgets opfattelse ikke udelukkes at iværksætte eftersøgning  

 af den anonyme gerningsmand.
Noget andet er, at radio- eller  

 fjernsynsfortagendet kan give den pågældende tilsagn om at medvirke uden at  

 kunne identificeres.
Hvis det er sket, og hvis der er truffet rimelige  

 foranstaltninger til sikring af anonymiteten, er den pågældende ansvarsfri;  

 men til gengæld bliver redaktøren ansvarlig for udtalelsens indhold, selv om  

 lovovertrædelsen ikke kan tilregnes redaktøren som forsætlig eller uagtsom.
Når det drejer sig om udtalelser fremsat i forskudte udsendelser, bør  

 ansvarsreglerne efter udvalgets opfattelse principielt være de samme som for  

 de trykte periodiske skrifter.
Heri ligger, at den, der fremsætter en  

 unavngiven udtalelse, er ansvarsfri, og at redaktøren er ansvarlig for  

 udtalelsens indhold.
På den anden side skal den, der fremsætter en navngiven  

 udtalelse, være ansvarlig for udtalelsens indhold på samme måde, som  

 forfatteren til en navngiven artikel i et periodisk skrift er ansvarlig for  

 artiklens indhold efter lovgivningens almindelige regler.
Den, der fremsætter en udtalelse i en forskudt udsendelse er ikke  

 ansvarlig for udtalelsens indhold, hvis den pågældendes identitet ikke  

 fremgår af udsendelsen.
Det bør ligeledes gælde, at personen ikke kan drages  

 til ansvar, hvis den pågældende ikke har givet sit samtykke til, at  

 udtalelsen udsendes.
Men efter udvalgets opfattelse bør man ikke herfra  

 slutte, at ansvaret for udtalelsens indhold i alle andre tilfælde bør påhvile  

 den, der har fremsat udtalelsen.
Hvis den pågældende har fået tilsagn om at  

 medvirke uden at kunne identificeres, og hvis der er truffet rimelige  

 foranstaltninger til sikring heraf, bør den pågældende have samme  

 retsstilling som den, der har fået tilsagn om at få en artikel publiceret  

 anonymt i et periodisk skrift.
Når de nævnte betingelser er opfyldt, kan den  

 pågældende påberåbe sig ansvarsfrihed, selv om nogle af seerne/lytterne  

 (f.eks. en ven, et familiemedlem eller en nabo) har kunnet genkende den  

 pågældende på udseendet og/eller stemmen.
Ansvaret for den, der fremsætter en udtalelse, forudsætter som nævnt, at  

 den pågældende har givet sit samtykke til, at udtalelsen udsendes.
Den samme  

 forudsætning opstilles for forfatterens ansvar for en navngiven artikel i et  

 periodisk skrift.
Samtykke skal forstås på samme måde som i andre tilfælde,  

 hvor der ikke stilles særlige krav til samtykket, f.eks i form af  

 skriftlighed.
Også et stiltiende samtykke kan således være tilstrækkeligt.
 Hvor betingelserne svigter for at lægge ansvaret for udtalelsens indhold  

 på den person, der fremsætter udtalelsen, er redaktøren ansvarlig for  

 udtalelsens indhold, selv om lovovertrædelsen ikke kan tilregnes redaktøren  

 som forsætlig eller uagtsom.
 Redaktøren er endvidere ansvarlig for indholdet af en navngiven udtalelse  

 i en forskudt udsendelse, hvis ansvar ikke kan gøres gældende mod den, der  

 har fremsat udtalelsen, på grund af den pågældendes manglende tilknytning til  

 riget eller manglende tilregnelighed.
 Endelig er redaktøren medansvarlig for indholdet af en navngiven udtalelse  

 efter de samme regler, som gælder for en redaktør af et periodisk skrift,  

 d.v.s. hvis udtalelsen med redaktørens vidende er fremsat af en fast  

 medarbejder ved radio- eller fjernsynsforetagendet, hvis den er fremsat efter  

 opfordring af eller under medvirken af redaktøren, eller hvis redaktøren  

 vidste, at indholdet var urigtigt eller indebar en krænkelse af privatlivets  

 fred, jf. lovudkastets § 20 om redaktørens medansvar.
I forhold til de af udvalget foreslåede regler finder Justitsministeriet,  

 at der bør indføjes en bestemmelse som sikrer, at det ikke (alene) bliver  

 den, der udtaler sig, og som er lovet anonymitet, der skal bære risikoen for,  

 at radio/tv-foretagendet rent faktisk har truffet rimelige foranstaltninger  

 til sikring af anonymiteten.
For disse tilfælde, hvor der trods tilsagn om  

 anonymitet ikke er truffet rimelige foranstaltninger til sikring heraf,  

 foreslås der et medansvar for redaktøren.
For skrifter vil der i tilsvarende  

 situationer - d.v.s. med manglende samtykke til offentliggørelse under navn -  

 være et redaktøransvar.
For at undgå misbrug af medierne er der derfor for  

 disse situationer i lovforslagets § 21, stk. 2 , indføjet en  

 bestemmelse om et medansvar på objektivt grundlag for redaktøren - både for  

 så vidt angår de forskudte og de direkte udsendelser - og ikke et egentligt  

 eneansvar med fuldstændig ansvarsfritagelse for den, der udtaler sig.
 Med hensyn til den direkte udsendelsesform, indebærer udvalgets forslag,  

 jf. lovudkastets § 18, at den, der fremsætter udtalelsen i almindelighed er  

 eneansvarlig for indholdet, mens redaktøren er eneansvarlig, hvis der er  

 lovet anonymitet og truffet rimelige foranstaltninger til sikring heraf.
 For direkte transmissioner af offentlige møder eller andre aktuelle  

 begivenheder har 4 af udvalgets medlemmer, jf. betænkningen s. 187-188,  

 udtalt, at de også ville have kunnet tiltræde en ordning, hvorefter  

 strafansvar ifaldes efter lovgivningens almindelige regler, herunder  

 straffelovens § 23 om strafbar medvirken.
Justitsministeriet kan tilslutte sig udtalelsen fra disse medlemmer, der  

 alene gælder for et begrænset område, idet radio- og fjernsynsforetagendet i  

 disse situationer ikke har mulighed for at forudse begivenhedsforløbet.
For  

 at mindske risikoen for misbrug af medierne i disse situationer, og da der  

 ikke i forhold til en eventuel gerningsmand foreligger noget  

 anonymitetshensyn, der kan begrunde en fravigelse fra det, der i øvrigt  

 hidtil har været tilfældet, bør den pågældende være ansvarssubjekt, ligesom  

 lovgivningens almindelige ansvarsregler i øvrigt bør finde anvendelse.
 Under henvisning til det under afsnit 4.2.2.1. anførte foreslås det, at  

 der på tilsvarende måde indføres et redaktøransvar, jf. lovforslagets §  

 18, stk. 2 , og § 20, stk. 1, 2. pkt. , i den situation, hvor den,  

 der udtaler sig, har givet urigtige oplysninger om sin identitet.
 Med de ovenfor nævnte ændringer samt ændringer af systematisk og  

 redaktionel karakter svarer lovforslagets §§ 16-23 således til  

 udvalgets udkast.
4.2.3. Ansvaret for reklamer og annoncer Efter presselovens § 6 anses den, der mod betaling lader en annonce  

 indrykke, som navngiven forfatter af denne.
Kan det oplyses, hvem der mod  

 betaling har indrykket annoncen, er redaktøren straffri.
Afgørende er altså  

 ikke om annoncen er anonym eller navngiven, men derimod om annoncen er  

 indrykket mod betaling.
Redaktøren bærer således ansvaret for gratis annoncer  

 på samme måde, som han bærer ansvaret for unavngivne artikler.
For annoncer i de elektroniske medier gælder de almindelige strafferetlige  

 ansvarsregler.
Med hensyn til erstatningsansvar gælder der for TV  

 2-reklameaktieselskabet det særlige institutionsansvar i radiolovens § 23 og  

 § 23 a.
For lokal radio~ og fjernsynsvirksomhed finder de almindelige  

 erstatningsansvarsregler anvendelse.
 Der er i udvalget enighed om, at det særlige presseretlige ansvarssystem  

 ikke bør finde anvendelse på annoncestoffet, og der foreslås derfor en  

 særregel om annoncer m.v.
Udvalget foreslår, at både den, der lader en annonce indrykke, og den, der  

 bistår hermed, er ansvarlig for annoncens indhold efter lovgivningens  

 almindelige regler, herunder reglerne om tilregnelse og om medvirken.
Det  

 gælder, hvadenten annoncen indeholder navn på den, der har indrykket den,  

 eller det er en anonym, typisk en billet mrk.-annonce.
Det gælder også,  

 hvadenten annoncen er en gratis annonce eller en annonce, der indrykkes mod  

 betaling.
Den, der bistår med at lade en annonce indrykke, vil ofte være et  

 annonce- eller reklamebureau.
I den forbindelse foreslår udvalget, at redaktøren er medansvarlig for  

 indholdet af annoncer m.v. efter lovgivningens almindelige regler.
Andre til  

 massemediet knyttede personer kan således ikke drages til ansvar efter  

 straffelovens § 23 om medvirken.
 Som konsekvens af udvalgets forslag om at overføre reglerne om placeringen  

 af strafansvaret til erstatningsansvaret vil den samme regel finde anvendelse  

 i spørgsmålet om den enkeltes erstatningsansvar.
Tilsvarende indebærer flertallets nedenfor i afsnit 4.3. nævnte forslag om  

 en hæftelsesregel for udgiveren, radio- eller fjernsynsforetagendet m.v., at  

 udgiveren, radio- eller fjernsynsforetagendet m.v. vil hæfte for idømte bøder  

 og erstatninger for det retsstridige indhold af en reklame.
Udgiveren vil  

 således hæfte for erstatninger idømt redaktøren.
Det samme vil også gælde i  

 tilfælde, hvor det alene er annoncøren eller reklamebureauet, der ifalder  

 straf- eller erstatningsansvar, f.eks. hvor redaktøren mangler den fornødne  

 tilregnelse.
 Der er i udvalget enighed om, at TV 2-reklameaktieselskabet i forhold til  

 TV 2 fortsat bør være eneansvarlig for den reklamevirksomhed, TV  

 2-reklameaktieselskabet udøver.
 Ansvaret for udsendte reklamer påhviler herefter TV  

 2-reklameaktieselskabet eller annoncøren under forudsætning af, at det  

 fornødne ansvarsgrundlag er til stede.
Justitsministeriet kan tiltræde, at annoncer og reklamer undtages fra det  

 særlige presseretlige ansvarssystem, som navnlig bygger på hensynet til  

 ytringsfriheden.
Der henvises herved til lovforslagets § 27 , og  

 bemærkningerne til denne bestemmelse samt til betænkningen side 152-155.
 4.2.4. Ansvaret for særligt alvorlige lovovertrædelser.
I henhold til presselovens § 7 finder de særlige strafansvarsregler ikke  

 anvendelse i forhold til overtrædelser af en række heri opregnede  

 bestemmelser i straffeloven, som alle vedrører forbrydelser mod statens  

 selvstændighed og sikkerhed, samt de vigtigste forbrydelser mod  

 statsforfatningen og de øverste statsmyndigheder.
Ved overtrædelser af denne  

 art skal forholdet således bedømmes efter lovgivningens almindelige  

 ansvarsregler.
 I bemærkningerne til bestemmelsen, Rigsdagstidende 1937-38, tillæg A, sp.  

 4296, er det som begrundelse anført, at »naar det drejer sig om grove  

 Forbrydelser som de egentlige Statsforbrydelser, vil det være  

 utilfredsstillende, saafremt Strafansvar kun kan gøres gældende mod  

 Redaktøren og den navngivne Forfatter, medens andre Personer, hvis Forhold  

 maaske er af mere graverende Karakter, gaar fri for Straf«.
§ 7 indebærer således, at også andre end redaktøren og forfatteren kan  

 drages til ansvar.
Endvidere kan flere personer drages til ansvar samtidigt,  

 idet de almindelige regler om medvirken i straffelovens § 23 finder  

 anvendelse, ligesom eventuel anonymitet ikke medfører ansvarsfrihed.
Medieansvarsudvalget har fundet, at det for alle særligt grove  

 forbrydelser bør gælde, at de særlige ansvarsregler bør vige, således at  

 spørgsmålet om strafansvarets placering afgøres efter straffelovens  

 almindelige regler, herunder navnlig straffelovens § 23 om medvirken.  

 Udvalget foreslår, at kriteriet for, om et materielt pressedelikt skal  

 bedømmes efter de almindelige regler, bliver, om der for lovovertrædelsen er  

 fastsat en strafferamme på fængsel i 6 år eller derover.
Der henvises til §  

 25 i betænkningens lovudkast.
I forhold til gældende ret betyder dette, at overtrædelser af  

 straffelovens § 100, stk. 2, og § 103, stk. 1, via indholdet af et massemedie  

 skal bedømmes efter de særlige ansvarsregler, hvorimod overtrædelser af alle  

 de øvrige bestemmelser nævnt i presselovens § 7 fortsat skal afgøres efter de  

 almindelige ansvarsregler, selv om overtrædelsen sker via pressen.
For begge  

 de nævnte overtrædelser gælder, at de har relativt beskedne strafferammer  

 (fængsel i henholdsvis 1 og 3 år). Bestemmelsen i § 100, stk. 2, omhandler  

 den, der ved offentlige udtalelser tilskynder til fremmede magters  

 indblanding i danske forhold. § 103, stk. 1, omfatter den, som under krig  

 eller besættelse eller truende udsigt hertil misligholder en kontrakt, der  

 vedrører de af den danske stat i den anledning trufne foranstaltninger, eller  

 som på den anden måde modvirker sådanne foranstaltninger.
På den anden side vil den foreslåede regel komme til at omfatte materielle  

 pressedelikter, der i dag omfattes af det presseretlige ansvarssystem, men  

 hvor behovet for at kunne pålægge ansvar efter lovgivningens almindelige  

 ansvarsregler er lige så stort, som når det drejer sig om (nogle af) de  

 lovovertrædelser, der nævnes i presselovens § 7. Den foreslåede regel vil  

 således betyde, at overtrædelse i massemedierne af straffelovens § 127, stk.  

 2, og § 133, stk. 3, skal behandles efter lovgivningens almindelige  

 ansvarsregler.
Bestemmelsen i § 127, stk. 2, omhandler bl.a. den, der under  

 krig eller truende udsigt dertil medvirker til, at nogen værnepligtig ikke  

 opfylder værnepligten, eller som tilskynder værnepligtige m.fl. til ulydighed  

 mod tjenstlige befalinger.
Bestemmelsen i § 133, stk. 1, omhandler den, der  

 fremkalder opløb med forsæt til at øve eller true med vold, og stk. 3  

 omhandler den situation, at der under opløbet begås forbrydelser, der hører  

 under opløbets formål.
I sidstnævnte tilfælde straffes bl.a. opløbets  

 anstiftere med fængsel indtil 6 år, for så vidt højere straf ikke er  

 forskyldt efter forbrydelsens beskaffenhed.
 Dertil kommer, at massemedierne i ekstreme situationer bliver benyttet som  

 redskaber i forbindelse med realiseringen af særligt farlige forbrydelser som  

 gidseltagninger og andre terrorhandlinger.
Såfremt domstolene vurderer mediernes formidling som et materielt  

 pressedelikt, vil den foreslåede § 25 medføre, at overtrædelsen også under  

 den forudsætning skal bedømmes efter almindelige ansvarsregler.
Udformningen  

 af § 25 tager således også sigte på at lukke et muligt »hul« i det  

 foreslåede medieretlige ansvarssystem.
 Der er set bort fra, at visse offentlige tilskyndelser kan have en så  

 lidet konkret karakter, at de alene omfattes af straffelovens § 136 om  

 offentlig tilskyndelse til forbrydelse; overtrædelse af § 136, der højst kan  

 medføre straf af fængsel i 4 år, kan således være et materielt pressedelikt,  

 som bedømmes efter de særlige ansvarsregler.
 Justitsministeriet kan tiltræde Medieansvarsudvalgets forslag, se  

 lovforslagets § 25 . Der henvises i øvrigt til bemærkningerne til  

 denne bestemmelse og udvalgets betænkning side 131 og side 156-58.
 4.3. Specielt om objektivt udgiveransvar for massemedier.
 Udvalget har drøftet spørgsmålet, om der i en ny medieansvarslov bør  

 indføres hjemmel for et objektivt driftsherrebødeansvar for udgiveren af et  

 indenlandsk periodisk skrift og for et radio~ eller fjernsynsforetagende  

 m.v., for så vidt angår strafbare freds- og ærekrænkelser, der kommer til  

 udtryk i disse massemediers indhold.
 Der henvises til udvalgets drøftelser i betænkningen s. 193-203.
 Udvalget er enige om, at de hensyn, der ligger bag det foreslåede særlige  

 ansvarssystem med redaktøren som den centralt ansvarlige for materielle  

 pressedelikter afgørende taler imod et generelt driftsherreansvar for  

 udgiveren, radio- eller fjernsynsforetagendet m.v.
 Udvalget har herefter drøftet, om der ud fra en afvejning af hensynet til  

 individets retsbeskyttelse over for hensynet til den størst mulige ytrings-  

 og informationsfrihed kan forekomme særlige tilfælde, der kan begrunde, at  

 der bør være mulighed for at pålægge en udgiver, et radio- eller  

 fjernsynsforetagende m.v. et objektivt bødeansvar for freds- og  

 ærekrænkelser, begået af redaktøren eller andre ansvarlige.
 Et sådant bødeansvar vil påhvile selskabet som sådant og indebærer således  

 ikke, at der kan pålægges de enkelte bestyrelsesmedlemmer et bødeansvar.
Et flertal i udvalget (10 medlemmer) foreslår, at der indføres en  

 bestemmelse (lovudkastets § 26), om objektivt bødeansvar for selve  

 medieforetagendet.
Flertallet foreslår bestemmelsen begrænset til kun at  

 omfatte bestemt angivne freds- og ærekrænkelser i straffeloven, ligesom  

 overtrædelsen skal være begået under omstændigheder, der kendetegner  

 forholdet særlig groft, og at der ikke er handlet med henblik på varetagelse  

 af nogen almen interesse.
Flertallet tænker navnlig bestemmelsen anvendt på  

 gentagne hetzlignende krænkelser, der antager karakter af egentlig  

 personforfølgelse.
I sådanne tilfælde har reglerne om sædvanligt individualansvar og  

 eventuelt redaktøransvar efter flertallets opfattelse ikke tilstrækkelig  

 præventiv virkning.
Hensynet til beskyttelsen af individets fred og ære og  

 samfundets pligt til at sikre en tilstrækkelig retsbeskyttelse taler for at  

 indføre et driftsherreansvar som en samfundsmæssig nødvendig generalpræventiv  

 foranstaltning baseret på de samme synspunkter, som inden for andre områder  

 har ført til et objektivt driftsherreansvar.
Udvalgets flertal finder på baggrund af bestemmelsens påtænkte begrænsede  

 anvendelsesområde, at bestemmelsen ikke kan have nogen reel indflydelse på  

 den redaktionelle frihed.
Den bør ikke kunne anspore nogen udgiver til at  

 blande sig i den redaktionelle frihed, og det er i øvrigt udgiveren, der  

 afstikker den redaktionelle hovedlinie.
Heroverfor gør mindretallet på 6 medlemmer gældende, at en sådan regel  

 strider mod de bærende principper for ansvarsordningen på medieområdet, og at  

 der er grund til at frygte, at en ændret ansvarsordning vil påvirke den  

 redaktionelle frihed.
Endvidere ligger der i mindretallets afvisning af at  

 indføre denne regel, at de hensyn, som på andre områder taler for et  

 objektivt virksomhedsansvar, ikke findes her, og at de positive virkninger,  

 som flertallet mener vil følge med den nye ordning, hvis de overhovedet  

 indtræder, vil blive mere end opvejet af andre og negative virkninger.
 Justitsministeriet kan tilslutte sig mindretallets argumentation imod en  

 sådan nyskabelse i dansk presseret, også selv om bestemmelsen reelt får en  

 meget begrænset rækkevidde, idet den bryder med et væsentligt princip og i  

 alle tilfælde indebærer en latent risiko for at få en langt videregående  

 afsmittende virkning for informationsfriheden her i landet.
Justitsministeriet er på den anden side enig med flertallet i, at der er  

 grund til at se med megen alvor på de lovovertrædelser, der lejlighedsvis  

 manifesterer sig i medierne og kan være bestemt af salgsfremmende hensyn mere  

 end af hensynet til ytrings- og informationsfriheden.
Disse synspunkter er da  

 også allerede i dag i et vist omfang tilgodeset i den gældende presselov ved  

 reglerne i presselovens § 12, hvorefter udgiveren hæfter for bøder,  

 erstatningsbeløb og sagsomkostninger, der idømmes redaktøren.
Et flertal på  

 12 af udvalgets medlemmer finder, at der for erstatningsansvaret bør  

 fastsættes en sådan hæftelsesregel frem for et egentligt dritsherre- eller  

 institutionsansvar, og at hæftelsesreglen bør udvides til at omfatte alle  

 presseretlige erstatningspådragende handlinger, og således ikke bør begrænses  

 til redaktørens erstatningsansvar, jf. nedenfor afsnit 4.4.. Udvalget er  

 derimod enige om, at udgiverens hæftelsespligt for bøder idømt redaktøren bør  

 ophæves.
Den trykte presse har således i over 50 år, d.v.s. før driftsherreansvaret  

 strafferetligt havde fundet mere almindelig udbredelse, været underlagt en  

 strafferetlig hæftelsesregel, uden at det har ført til reelle indskrænkninger  

 i den redaktionelle frihed.
Efter Justitsministeriets opfattelse bør denne  

 bestanddel af det særlige presseretlige system videreføres, således at der  

 for alle massemedier fastsættes en fælles hæftelsesregel, der omfatter alle  

 bøder og sagsomkostninger, der idømmes efter medieansvarslovens  

 ansvarsfordelingsregler (materielle pressedelikter). En sådan bestemmelse er  

 derfor indsat i lovforslagets § 26, stk. 1 , og udvalgsflertallets  

 forslag til objektiv bødeansvarsregel er samtidig udgået af forslaget.
 Justitsministeriet har endvidere overvejet, om de gældende regler for  

 bødestraffens udmåling er hensigtsmæssige og rimelige også for dette særlige  

 område.
 Straf af bøde fastsættes i dag generelt navnlig efter reglerne i  

 straffelovens §§ 51 og 80. Bestemmelserne lyder således:
» § 51. Når bøde i henhold til denne lov idømmes eller  

 vedtages i retten, fastsættes bødestraffen i dagbøder.
Dette gælder dog ikke  

 bøder, der pålægges som tillægsstraf til anden retsfølge.
Dagbødernes antal  

 bestemmes under hensyn til lovovertrædelsens beskaffenhed og de i § 80 nævnte  

 omstændigheder til mindst 1 og højst 60. Størrelsen af den enkelte dagbod  

 fastsættes til et beløb svarende til den pågældendes gennemsnitlige  

 dagsindtægt, ider der dog ved beløbets fastsættelse bør tages hensyn til  

 bødefældtes livsvilkår, herunder hans formue, forsørgerpligter og andre  

 forhold, der indvirker på betalingsevnen.
Dagboden kan dog ikke fastsættes  

 til et lavere beløb end 2 kr.
 Stk. 2. Når en bøde fastsættes for en forseelse, hvorved den  

 pågældende har opnået eller tilsigtet at opnå betydelig økonomisk vinding for  

 sig selv eller andre, og anvendelsen af dagbøder vil medføre, at bødebeløbet  

 ansættes lavere, end det skønnes rimeligt under hensyn til størrelsen af den  

 fortjeneste, der enten er eller kunne være opnået ved lovovertrædelsen, kan  

 retten dog i stedet for dagbøder anvende anden straf af bøde.
 Stk. 3. Ved fastsættelsen af andre bøder vil der inden for de  

 grænser, som hensynet til lovovertrædelsens beskaffenhed og de i § 80 nævnte  

 omstændigheder tilsteder, være at tage særligt hensyn til den skyldiges  

 betalingsevne.
 . . .
 § 80. Ved straffens udmåling skal der tages hensyn til  

 lovovertrædelsens grovhed og til oplysninger om gerningsmandens person,  

 herunder om hans almindelige personlige og sociale forhold, hans forhold før  

 og efter gerningen samt hans bevæggrunde til denne.
Stk. 2. At gerningen er udført af flere i forening, vil i reglen  

 være at anse som en skærpende omstændighed.« Efter Justitsministeriets opfattelse er det i denne type sager f.eks. ikke  

 rimeligt, at bødens størrelse således som udgangspunkt - ud over  

 lovovertrædelsens grovhed - beror på redaktørens eller forfatterens  

 indtægtsforhold.
For pressedelikter synes de relevante faktorer for  

 bødeudmålingen snarere at burde knyttes til følgende hovedfaktorer:
 1. Lovovertrædelsens beskaffenhed, d.v.s. selve gerningstypen,  

 omstændighederne i forbindelse med handlingen i henholdsvis formildende eller  

 skærpende retning, offerets adfærd m.v.
2. Vedkommende massemedies udbredelse.
Således opleves en krænkelse i  

 visse tilfælde langt stærkere desto større udbredelse mediet har, mens en  

 krænkelse i andre tilfælde også i et lokalt medie kan volde større  

 »skader« for offerets familie m.v.
 3. Massemediet vil i nogle tilfælde have opnået en økonomisk gevinst (øget  

 salg), d.v.s. en større fortjeneste, hvis størrelse det imidlertid kan være  

 noget nær umuligt at opgøre mere præcist og derfor næppe heller vil blive  

 genstand for konfiskation efter straffelovens regler om udbyttekonfiskation.  

 På den anden side forekommer det heller ikke rimeligt, hvis domstolene ikke  

 ved sin bødeudmåling tager sådanne forhold i betragtning.
Lignende forhold gør sig gældende på andre typer lovovertrædelser.
Ved  

 overtrædelser af miljølovgivningen vil den samlede økonomiske gevinst ofte  

 heller ikke præcist kunne udfindes, hvorimod det i mange tilfælde vil være  

 muligt nogenlunde præcist at fastslå virksomhedens besparelse ved ikke i en  

 given periode at have truffet bestemte miljøsikrende foranstaltninger, og  

 domstolene har da også i sådanne tilfælde fastsat bøden på grundlag af  

 virksomhedens besparelse.
Sammenfattende er det herefter Justitsministeriets opfattelse, at der på  

 dette område er behov for at fravige de almindelige udmålingsfaktorer, der er  

 angivet i straffeloven, selv om der ikke på dette område i alle henseender  

 vil være tale om at tage hensyn til de samme forhold.
F.eks. kan man  

 vanskeligt tale om »tilsigtet økonomisk fordel« for så vidt angår  

 Danmarks Radio og TV 2. Endvidere skal peges på, at domstolene naturligvis  

 skal anvende strafudmålingskriterierne på en sådan måde, at en eventuel bøde  

 ikke kommer til at stå i åbenbart misforhold til, hvad vedkommende massemedie  

 konkret har mulighed for at udrede.
På baggrund af ovenstående foreslår Justitsministeriet, at der indsættes  

 en særlig bestemmelse om domstolens bødeudmåling ved materielle  

 pressedelikter.
En sådan bestemmelse er indsat i lovforslagets § 26, stk.  

 2.
4.4. Erstatningsansvar for massemediernes indhold Om de gældende erstatningsretlige regler på medieområdet henvises der til  

 afsnit 3.2. ovenfor.
Der har i udvalget været enighed om, at erstatningsansvaret for alle  

 massemedier bør placeres efter samme regler, som gælder for strafansvaret,  

 hvilket svarer til presselovens ordning for skrifterne.
Der henvises til  

 betænkningen side 225-38.
 Udvalget har endvidere overvejet, om der bør indføres et almindeligt  

 institutionsansvar for både de trykte og de elektroniske medier, svarende til  

 radiolovens § 23, således som anbefalet af Mediekommissionens flertal i  

 kommissionens slutbetænkning nr. 1029/85, for så vidt angår samtlige radio-  

 og fjernsynsforetagender.
Et flertal i udvalget (12 medlemmer) forslår en umiddelbar hæftelsesregel  

 for udgiveren og radio- og fjernsynsforetagendet frem for indførelse af et  

 direkte institutionsansvar.
Denne holdning er en konsekvens af det samlede  

 udvalgs afvisning af et generelt udgiverbødeansvar.
Der henvises til  

 udvalgets betænkning side 228-233.
 Flertallet har herom bl.a. anført, at de hensyn, der ligger bag de  

 foreslåede regler om placeringen af strafansvaret, ikke vil blive tilgodeset  

 fuldstændigt, hvis et erstatningsansvar kan pålægges i videre omfang, hvad  

 der ville være tilfældet ved et institutionsansvar for udgiveren, radio-  

 eller fjernsynsforetagendet.
På den baggrund foreslår flertallet af udvalgets medlemmer, at der  

 indføres en regel om, at udgiveren, radio- eller fjernsynsforetagendet m.v.  

 umiddelbart hæfter for det erstatningsansvar, der påhviler den navngivne  

 forfatter - journalisten, læserbrevsskribenten, o.s.v. - eller redaktøren.  

 Herved gives der den krænkede den maksimale mulighed for genopretning.
Det er  

 flertallets opfattelse, at denne hæftelse bør svare til, hvad der gælder for  

 en selvskyldnerkautionist.
 Udgiveren, radio- eller tv-foretagendet vil i overensstemmelse med de  

 almindelige formueretlige principper have fuld regres over for den dømte  

 skadevolder, og flertallet finder ikke grundlag for at foreslå nogen lempelse  

 heri.
 Flertallet finder det imidlertid rimeligt, at der gøres en undtagelse fra  

 den foreslåede regel om hæftelse, når der er tale om direkte transmission.
Af flertallet har 2 af medlemmerne ønsket at fremhæve, at de for så vidt  

 godt kan acceptere et udvidet institutionsansvar for de offentlige radio- og  

 fjernsynsvirksomheder, som i henhold til lov om radio- og fjernsynsvirksomhed  

 har særligt lovregulerede og indholdsmæssigt fastsatte formålsgrænser.
Disse  

 medlemmer kan derfor for så vidt gå ind for en bestemmelse i  

 medieansvarsloven svarende til radiolovens § 23, hvorefter det direkte  

 institutionsansvar skal gælde for Danmarks Radio, TV 2 og TV 2's regionale  

 virksomheder.
Ud fra det overordnede synspunkt om fælles regler for samtlige  

 massemedier og dermed lige vilkår for massemediernes virksomhed foretrækker  

 disse medlemmer dog klart flertallets forslag frem for mindretallets nedenfor  

 anførte forslag, der på afgørende måde griber ind i det særlige presseretlige  

 ansvarssystem og princippet om den redaktionelle frihed for massemedierne.
Et mindretal på 4 medlemmer foreslår, at der gennemføres fælles regler om  

 et institutionsansvar, der svarer til § 23 (og senere § 23 a og § 23 b) i  

 radio- og fjernsynsloven, der indfører et institutionsansvar for Danmarks  

 Radio og TV 2 samt TV 2-reklameaktieselskabet.
Der henvises til udvalgets  

 betænkning side 233-237.
Efter disse bestemmelser kan skadelidte efter sit eget valg gennemføre sit  

 erstatningskrav mod arbejdsgiveren/institutionen eller mod skadevolderen  

 eller eventuelt mod begge.
Mindretallet kan tilslutte sig, at  

 enkeltmandsansvar er begrænset til tilfælde, hvor den enkelte kan ifalde  

 strafansvar, men mindretallet finder ikke, at risikoen for virksomheden bør  

 begrænses til en hæftelse for erstatningsbeløb, der pålægges den enkelte.
I  

 forhold til den elektroniske presse indebærer flertallets forslag en  

 svækkelse af skadelidtes nuværende mulighed for lettest muligt at kunne  

 gennemføre sit krav, idet dette, der hidtil har kunnet rettes direkte mod  

 radio- eller fjernsynsforetagendet, efter forslaget må søges gennemført ved  

 sagsanlæg mod og dom over en kendt skadevolder, før den foreslåede  

 hæftelsespligt bliver aktuel.
Efter mindretallets forslag vil virksomheden  

 være part i erstatningssagen, medens dette ikke vil være tilfældet efter  

 flertalsforslaget.
Efter Justitsministeriets opfattelse vil gennemførelse af et egentligt  

 institutionsansvar indebære den samme risiko for en udgivers indblanding i  

 den redaktionelle frihed, som et udgiverbødeansvar vil gøre.
Her er risikoen  

 endda mere reel, idet et erstatningsansvar må antages at kunne komme på tale  

 i langt flere tilfælde end det meget begrænsede udgiverbødeansvar, som  

 udvalgets flertal har foreslået.
 Sammenfattende er det herefter Justitsministeriets opfattelse, at der bør  

 gennemføres ensartede hæftelsesregler for alle medieforetagender, jf. §§  

 29-33 i lovforslaget, der svarer til flertallets forslag.
Udvalget har endvidere drøftet om domstolenes erstatningsfastsættelse er  

 rimelig, se betænkningen side 237 f.
Det spørgsmål er ikke omfattet af  

 kommissoriet, men et flertal af udvalget (10 medlemmer) finder dog - ligesom  

 Straffelovrådet gjorde det i betænkning nr. 487/1968 om ansvaret for radio-  

 og fjernsynsudsendelser - at burde pege på de ganske væsentlige  

 skadevirkninger, der kan være knyttet til offentliggørelsen af udtalelser, og  

 i den forbindelse hvor udbredt, det medie er, som udtalelsen er fremsat i.
 Et mindretal på 6 medlemmer anfører bl.a. heroverfor, at der ikke er  

 grundlag for at antage, at de af flertallet nævnte momenter ikke allerede  

 tages fuldt tilstrækkeligt i betragtning af domstolene og mindretallet  

 fremhæver, at det savner ethvert grundlag i udvalgets arbejde for at udtale  

 sig om, hvorvidt godtgørelserne generelt eller for visse grupper er for små,  

 passende eller for store.
 Justitsministeriet er enig i flertallets synspunkter.
5. Massemediernes kildebeskyttelse 5.1. Indledning Til sikring af pressens informationsfrihed gælder der ved siden af det  

 særlige ansvarssystem en regel om vidnefritagelse for journalister m.fl. som  

 en undtagelse fra den ellers gældende almindelige pligt til at afgive  

 vidneforklaring.
Den gældende vidnefritagelsesregel findes i retsplejelovens  

 § 172 og fritager for vidnepligt om kilden til alt redaktionelt stof i trykte  

 periodiske skrifter.
Udvalget er ifølge sit kommissorium bl.a. blevet anmodet om at tage  

 stilling til, om der er behov for en udvidelse af retsplejelovens  

 kildebeskyttelsesregel til at gælde alle medier.
De gældende regler om  

 massemediernes kildebeskyttelse og retspraksis på området er nærmere  

 beskrevet i udvalgets betænkning side 239-61. Udvalgets overvejelser er  

 gengivet i betænkningen side 270-92.
 Udvalget har nærmere overvejet dels en udvidelse af bestemmelsen om  

 vidnefritagelse i retsplejelovens § 172, stk. 1, til at omfatte journalister  

 m.fl. ved radio og fjernsyn og andre massemedier, dels spørgsmålet, om der  

 bør foretages andre ændringer i bestemmelserne, herunder i retsplejelovens §  

 172, stk. 2, om begrænsninger i denne vidnefritagelse for journalister m.fl.
Disse spørgsmål har i de seneste år været genstand for offentlig debat  

 både i selve medierne og i Folketinget, ligesom de har været drøftet i  

 Mediekommissionen.
Om debatten i Folketinget henvises der til afsnit 2.
 I Mediekommissionens betænkning nr. 6 (betænkning nr. 1029/1985) anføres  

 bl.a. side 226:
»Såfremt det findes politisk ønskværdigt, at medarbejdere ved  

 Danmarks Radio og andre radio- og tv-selskaber skal have samme adgang til at  

 dække deres anonyme kilder, som medarbejdere ved dagspressen har, vil en  

 lovfæstet udvidelse af personkredsen i retsplejelovens § 172, stk. 1, kun  

 indebære en delvis løsning.
En effektiv beskyttelse for anonymitetsretten  

 forudsætter klare regler om, hvem der bærer ansvaret for radio- og  

 tv-udsendelser, dvs. indførelse af et tillempet presseretligt ansvarssystem  

 for sådanne udsendelser.
En udvidelse af den i retsplejelovens § 172  

 omhandlede personkreds kan efter det anførte alene have karakter af et  

 supplement hertil, jf. foran.
Nogle medlemmer af kommissionen peger dog på muligheden for at udvide den  

 kildebeskyttelse, der er hjemlet i retsplejelovens § 172, til også at omfatte  

 Danmarks Radios medarbejdere, selv om der ikke samtidig indføres en form for  

 presseretligt ansvarssystem på radio- og fjernsynsudsendelser.
Over for den  

 betragtning er det gjort gældende, at de nuværende ansvarsregler muliggør  

 retsforfølgning mod anonyme kilder og andre anonyme medvirkende, hvorimod  

 ingen er ansvarlig på rent objektivt grundlag.
En udvidelse af  

 retsplejelovens § 172 uden samtidig ændring af ansvarssystemet kan føre til  

 det resultat, at ingen kan tilpligtes at røbe identiteten på den, der er  

 ansvarlig efter almindelige ansvarsregler, og at retsstridige indslag i  

 radio- og fjernsynsudsendelser derfor kan passere ustraffet.« I Mediekommissionens betænkning kapitel XI.9.1. om straffe- og  

 ansvarssystemet udtaler et flertal af kommissionens medlemmer (side 231 f),  

 at den anonymitetsret, der vil følge af et særligt ansvarssystem, »bør  

 udvides til også at omfatte kilder til oplysninger og medvirkende i  

 udsendelser, hvori der ikke forekommer retsstridige indslag, således at den i  

 retsplejelovens § 172 hjemlede adgang til vidnefritagelse (kildebeskyttelse)  

 for redaktører, redaktionssekretærer og journalister m.fl. ved trykte  

 periodiske skrifter udvides til også at omfatte personer, der i kraft af  

 deres tilknytning til en radio- og fjernsynsstation har fået kendskab til  

 identiteten på en anonym kilde eller medvirkende.« 5.2. Gældende regler Efter bestemmelsen i retsplejelovens § 172, stk. 1 har redaktører,  

 redaktionssekretærer og journalister m.fl. ved et her i landet trykt  

 periodisk skrift ikke pligt til at afgive vidneforklaring om, hvem der er  

 forfatter eller kilde til en i skriftet optaget unavngiven artikel eller  

 meddelelse.
 Den begrænsede vidnepligt for pressens folk går tilbage til  

 retsplejereformen i 1916.
Den nuværende affattelse af retsplejelovens § 172 bygger på betænkning nr.  

 316/1962 om vidner.
Justitsministeriet fremsatte lovforslag om ændring af  

 retsplejelovens regler om vidner i overensstemmelse med flertallets lovudkast  

 i betænkning 316/1962. Lovforslaget blev vedtaget som lov nr. 149 af 21.  

 april 1965.
5.2.1. Kredsen af fritagne personer Vidnefritagelsen er begrænset til personer med tilknytning til et  

 »her i riget trykt periodisk skrift«.
Om det nærmere indhold af  

 dette begreb, der i sin afgrænsning svarer til afgrænsningen for det særlige  

 ansvarssystem i presseloven, henvises der til bemærkningerne til §§ 1 og 2.
 I den forbindelse bemærkes, at bestemmelsen i retsplejelovens § 172, stk.  

 1, som fastslået af Højesteret ved kendelse af 19. marts 1986 ikke kan  

 anvendes analogt på journalister m.fl. ved de elektroniske medier.
 Fritagelsen for vidnepligten omfatter dels hele den journalistiske  

 medarbejderkreds, dels andre, der i kraft af deres tilknytning til  

 vedkommende skrift, trykkeri, nyhedsbureau eller forlag har fået kendskab til  

 forfatterens eller kildens identitet.
 Til den journalistiske medarbejderkreds henregnes ikke blot de til  

 skriftet - fast eller løsere - knyttede redaktører, redaktionssekretærer og  

 journalister, men også free-lance journalister, der leverer stof til  

 forskellige blade, og deltidsbeskæftigede lokalmedarbejdere.
Vidnefritagelsen for andre end den journalistiske medarbejderkreds er  

 betinget af, at deres kendskab til forfatterens eller kildens identitet  

 skyldes deres tilknytning til vedkommende skrift, trykkeri, nyhedsbureau  

 eller forlag.
Fritagelsen omfatter efter bestemmelsen hele det personale  

 (fotografer, kontorpersonale, teknisk personale og distributionspersonale  

 m.fl.), der er knyttet til skriftet eller de øvrige i bestemmelsen nævnte  

 typer virksomheder.
Det er en betingelse for fritagelsen, at de pågældende deltager i  

 fremstillingen af skriftet.
Ejere og bestyrelsesmedlemmer i bladforetagender  

 vil ifølge vidnebetænkningens bemærkninger således i almindelighed ikke være  

 omfattet af bestemmelsen.
Udenfor falder også selvstændige distribueringsled  

 som Bladkompagniet og kioskejere.
5.2.2. Hvilke kilder og hvilket stof er omfattet af beskyttelsen Efter bestemmelsens ordlyd er kildebeskyttelsen begrænset til den,  

 »der er forfatter eller kilde til en i skriftet optaget unavngiven  

 artikel eller meddelelse«.
Kerneområdet er således utvivlsomt en forfatters, herunder journalists,  

 egen unavngivne artikel samt unavngivne meddelelser (oplysninger eller  

 interviews m.v.), der refereres i en navngiven (journalists) eller unavngiven  

 (journalists) artikel.
Manifesterer krænkelsen sig i selve offentliggørelsen,  

 således at der foreligger et såkaldt materielt pressedelikt, gælder som  

 omtalt presselovens særlige ansvarssystem og vidneførsel til opklaring af,  

 hvem der er kilden, vil derfor som hovedregel være uden interesse.
Men som  

 nævnt går vidnefritagelsesreglen videre.
Den fritager som udgangspunkt også  

 for vidnepligt om, hvem tavshedsbelagte oplysninger hidrører fra.
Det kan  

 være oplysninger fra en offentlig ansat eller indehaver af offentligt hverv,  

 der krænker den pligt til tavshed, som han er pålagt af hensyn til offentlige  

 interesser eller af hensyn til diskretion om personlige private forhold, som  

 han er kommet i besiddelse af under udøvelsen af sin tjeneste.
Eller det kan  

 være oplysninger, som meddeleren er kommet i besiddelse af i udøvelsen af en  

 virksomhed eller et erhverv i medfør af offentlig beskikkelse eller  

 anerkendelse, som f.eks. læger og advokater.
Uberettiget videregivelse af  

 sådanne oplysninger er strafbare efter straffelovens §§ 152-152 c.
Det kan  

 også være oplysninger om forretningshemmeligheder, som meddeleren ifølge sit  

 ansættelsesforhold ikke må røbe, og hvis afsløring kan være strafbelagt efter  

 markedsføringsloven.
Viderebringelse af oplysninger, der er kommet til veje  

 ved udnyttelse af krænkelser af straffelovens §§ 152-152 c, kan være et  

 materielt pressedelikt efter § 152 d, men vidnefritagelsesreglen beskytter  

 her mod afgivelse af oplysninger om kilden.
Reportager om formodet strafbar  

 virksomhed indeholder normalt ikke noget materielt pressedelikt, men  

 efterforskning af den strafbare virksomhed kan hindres, hvis medarbejderen  

 ikke vil afsløre sin kilde.
I vidnebetænkningen anføres side 59, at fritagelsen ikke omfatter  

 indsendere af eller forfattere eller kilder til annoncer, der bringes i  

 bladet.
Endvidere anføres i betænkningen, at fritagelsen heller ikke gælder  

 indsendere af læserbreve.
Der henvises herom til udvalgets overvejelser i  

 betænkningen side 279-280.
 I øvrigt findes der ikke nogen retspraksis, der klart viser, om  

 bestemmelsen skal tages efter sin ordlyd eller kan være genstand for en  

 udvidende fortolkning, f.eks. således, at en unavngiven fotografs billede og  

 de eventuelle deri affotograferede unavngivne personer kan anses for omfattet  

 af beskyttelsen.
Ordet »unavngiven« er ikke nærmere beskrevet i  

 vidnebetænkningen, men forudsættes at skulle forstås i overensstemmelse med  

 anvendelsen af det tilsvarende udtryk i den gældende presselov.
Der henvises  

 herom til Medieansvarsudvalgets betænkning kapitel 5 om massemediernes  

 strafferetlige ansvarsystem, se navnlig side 160-162 og side 182-188.
Fritagelsen omfatter efter sin ordlyd »vidneforklaring om, hvem der  

 er forfatter eller kilde til en i skriftet optaget unavngiven artikel eller  

 meddelelse«.
Dette indebærer for det første, at fritagelsen må antages  

 at være begrænset til besvarelsen af spørgsmål, der har betydning med henblik  

 på at identificere kilden.
For det andet forudsætter bestemmelsen, at kildens  

 oplysninger har givet sig udslag i en trykt artikel eller meddelelse.
Der er  

 således ikke kildebeskyttelse med hensyn til oplysninger, som endnu ikke har  

 dannet grundlag for en artikel m.v., der er trykt.
Det vil navnlig sige, at  

 vidnefritagelsen ikke gælder for journalister på  

 »research-stadiet«.
Endvidere fremgår det af bestemmelsens ordlyd, at kildebeskyttelsen kun  

 gælder i relation til unavngivne artikler og meddelelser.
Dette har dog næppe  

 været hensigten.
Udvalget forudsætter således, at kildebeskyttelsen omfatter  

 anonyme oplysninger i såvel navngivne som unavngivne artikler m.v.
 Ovennævnte spørgsmål er drøftet i Medieansvarsudvalget, se betænkningen  

 side 279-281.
5.2.3. Begrænsninger i vidnefritagelsen Vidnefritagelsesreglen begrænses af reglen i retsplejelovens § 172, stk.  

 2, der har følgende ordlyd:
» Stk. 2. Angår sagen en forbrydelse, der kan medføre højere  

 straf end hæfte, eller angår den brud på tavshedspligt, som påhviler nogen i  

 offentlig tjeneste eller hverv, og vidneførslen findes nødvendig af hensyn  

 til sagens opklaring, kan retten dog pålægge de i stk. 1 nævnte personer  

 vidnepligt, såfremt hensynet til vægtige offentlige eller private interesser  

 afgørende taler derfor.« Retten kan således kun pålægge de i stk. 1 nævnte personer vidnepligt,  

 såfremt følgende tre betingelser er opfyldt:
1. Sagen angår en forbrydelse, der kan medføre højere straf end hæfte  

 eller angår brud på tavshedspligt, 2. vidneførslen er nødvendig af hensyn til sagens opklaring, og 3. hensynet til vægtige offentlige eller private interesser afgørende  

 taler for at give vidnepålæg.
 Vidnepligt kan kun pålægges i straffesager og kun,når det er nødvendigt  

 for at opklare en forbrydelse.
 Bestemmelsens anvendelsesområde i praksis er nærmere belyst i betænkningen  

 side 252-261 om retspraksis vedrørende vidnepålæg, hvortil der henvises.
På baggrund af den foreliggende praksis kan udvalget fastslå, at der kun  

 meget sjældent bliver tale om retssager vedrørende journalisters  

 kildebeskyttelse.
Det kan skyldes flere forhold.
For det første at  

 journalister et langt stykke ad vejen i deres arbejde hjælper politiet i  

 arbejdet med at opklare forbrydelser ved at omtale dem, bringe efterlysning  

 m.v.
Endvidere kan det skyldes, at politiet og anklagemyndigheden er  

 tilbageholdende med hensyn til at afkræve journalister m.v. vidneforklaring i  

 sager, hvor der foreligger væsentlige hensyn til kildebeskyttelsen.
 Bortset fra et enkelt tilfælde, der angik et materielt pressedelikt, viser  

 gennemgangen af praksis, at formålet med vidneførslen kun var at søge spor  

 til opklaring af en forbrydelse.
Det anføres i betænkningen side 261, at journalister, udvalget bekendt, i  

 intet tilfælde har oplyst kilden uanset rettens kendelse herom, når  

 journalisten har ment, at kilden burde beskyttes.
Anklagemyndigheden har på  

 den anden side - dog med en enkelt undtagelse - heller ikke fulgt rettens  

 kendelse op med gennemførelse af tvangsmidler.
Det har ligget uden for udvalgets opgave at behandle spørgsmålet om  

 anvendelse af tvangsmidler over for vidner, der vægrer sig ved at afgive  

 forklaring trods rettens kendelse herom, men udvalget peger på, at risikoen  

 for konfrontationer mellem massemedierne og anklagemyndigheden formentlig  

 navnlig kan tænkes at opstå i de situationer, hvor en alvorlig forbrydelse er  

 begået, og hvor denne ikke blot omtales i medierne, men hvor medierne  

 samtidig giver gerningsmanden adgang til umiddelbar anonym optræden i  

 medierne ikke kun som meddeler, men samtidig som direkte gerningsmand.
Det er  

 antagelig således, at hensynet til en forestilling om den almindelige  

 retsfølelse i befolkningen spiller en væsentlig rolle i disse tilfælde.
5.3. Medieansvarsudvalgets overvejelser 5.3.1. Udvidelse af kildebeskyttelsen til at omfatte de elektroniske  

 medier Udvalget har drøftet, om der for de elektroniske medier er det samme  

 behov for kildebeskyttelse og dermed vidnefritagelse som for den trykte  

 presse.
Der er i udvalget enighed om, at begrundelsen for kildebeskyttelsen  

 hovedsagelig knytter sig til mediernes rolle som informationskilde og  

 formidler af synspunkter m.v. om alle samfundsmæssige spørgsmål, og at  

 massemedierne herudover varetager opgaver, der går langt ud over  

 nyhedsformidling i traditionel forstand.
Man kan derfor rejse det spørgsmål,  

 om kun de udsendelser i de elektroniske medier, der har karakter af  

 nyhedsformidling, bør være omfattet af regler om kildebeskyttelse.
Hertil  

 bemærkes, at en sådan sondring næppe er praktikabel, og den gælder som anført  

 heller ikke for den trykte presse.
For det første omfattes alle artikler i et  

 dagblad principielt af kildebeskyttelsen.
For det andet omfatter den ethvert  

 periodisk skrift uanset dettes indhold eller karakter.
På dette grundlag er der i udvalget enighed om, at retsplejelovens regler  

 om vidnefritagelse for journalister m.fl. bør udvides, således at  

 kildebeskyttelsen tillige gælder for journalister m.fl. ved de elektroniske  

 medier og de andre massemedier, der er omfattet af medieansvarsloven, se  

 betænkningens kapitel 4, side 85 og bemærkningerne til lovforslagets § 1. Der  

 er herunder enighed om den nærmere udformning af de nye bestemmelser i  

 retsplejelovens § 172, stk. 1-4, i udvalgets lovudkast.
I forhold til de  

 gældende regler er der foretaget visse ændringer også for så vidt angår den  

 trykte presse. Ændringerne, der bl.a. er en konsekvens af medtagelsen af de  

 elektroniske medier, har primært til formål at præcisere, hvilke kilder og  

 hvilket stof, der er omfattet af kildebeskyttelsen.
8 medlemmer af udvalget foreslår bestemmelserne i stk. 1-4 suppleret med  

 en ny bestemmelse som stk. 5, hvorefter vidnefritagelsen også skal omfatte  

 kilden til og indholdet af oplysninger og andet materiale, som er givet til  

 eller skaffet af journalister med henblik på senere offentliggørelse, selv om  

 selve offentliggørelsen endnu ikke har fundet sted.
Der henvises til afsnit  

 5.3.3. og til betænkningen side 272-276 og 287-292.
5.3.2. Hovedreglen om vidnefritagelse Der er som nævnt ovenfor i afsnit 5.3.1. i udvalget enighed om, at den  

 gældende vidnefritagelsesregel i retsplejelovens § 172, stk. 1, bør udvides  

 til at omfatte journalister m.fl. ved radio og fjernsyn samt andre af  

 medieansvarsloven omfattede massemedier på linie med den trykte presse,  

 således at der gælder en ensartet kildebeskyttelse for disse massemedier,  

 ligesom der foreslås et i princippet ensartet ansvarssystem for  

 massemedierne.
Udvalget foreslår den nugældende bestemmelse i retsplejelovens  

 § 172, stk. 1, erstattet af de i udvalgets lovudkast i § 172, stk. 1-4,  

 anførte bestemmelser, der for både den trykte presse (stk. 1 sammenholdt med  

 stk. 3), de elektroniske medier (stk. 2 sammenholdt med stk. 3) og de øvrige  

 massemedier (stk. 4 sammenholdt med stk. 1-3) dels beskriver, hvilken kreds  

 af personer (redaktionelle medarbejdere m.fl.) der er omfattet af  

 vidnefritagelsen, dels afgrænser hvilke kilder (forfattere, fotografer,  

 meddelere, medvirkende m.fl.) og hvilket stof (artikler, interviews,  

 billeder, andre fremstillinger, programmer og indslag m.v.), der er omfattet  

 af bestemmelserne.
 Justitsministeriet kan som nævnt i afsnit 5.4.1. tiltræde  

 Medieansvarsudvalgets eenstemmige forslag til udformningen af retsplejelovens  

 § 172, stk. 1-4. Der henvises derfor for så vidt angår det nærmere indhold  

 heraf til lovforslagets § 56 og bemærkningerne hertil.
5.3.3. Omfanget af kildebeskyttelsen Medieansvarsudvalget har også drøftet det forhold, at vidnefritagelsen  

 kun omfatter oplysninger om, hvem der er kilde til en artikel eller  

 meddelelse.
Fritagelsen omfatter således kun oplysninger, der har betydning  

 med hensyn til at fastslå identiteten af den person, som oplysningerne  

 hidrører fra.
Beskyttelsen omfatter således ikke det nærmere indhold af  

 oplysningerne, dvs. oplysninger, som ikke er egnede til identifikation af  

 kilden (f.eks. mængden af indsmuglet heroin i en omtalt narkotikasag eller  

 oplysning om en eftersøgt persons opholdssted).
8 medlemmer i udvalget finder ikke, at der er grundlag for en ændring af  

 reglerne på dette punkt, og henviser herved til, at det - som det fremgår af  

 beskrivelsen i betænkningen side 261-269 - også er ordningen i alle de andre  

 nordiske lande.
Endvidere ville en begrænsning, der også omfattede  

 oplysningernes nærmere indhold, bevirke, at man f.eks. aldrig i en civil sag  

 ved vidneførsel af en medarbejder kunne få oplysning om forhold, der har  

 været omtalt i dagspressen, og som kunne have væsentlig betydning som bevis  

 under en erstatningssag.
Man ville aldrig ad den vej kunne få fastslået det  

 virkelige sagsforhold i en given sag - herunder en sag vedrørende pressens  

 egne forhold, hvilket ville give medierne en særstilling i samfundet, som  

 rækker langt videre, end der er begrundelse for.
Heller ikke en  

 undersøgelseskommission, der havde til opgave at klarlægge forhold vedrørende  

 en myndigheds forvaltning af sine opgaver eller for den sags skyld undersøge  

 forhold inden for et bestemt massemedie, ville kunne søge sagen oplyst ved  

 vidneførsel af massemediets medarbejdere.
 8 andre medlemmer af udvalget finder derimod, at kildebeskyttelsen ikke  

 bør begrænses til selve identiteten af kilden, og fremhæver, at beskyttelsen  

 efter dette mindretals opfattelse bør være total for at give pressen de  

 bedste vilkår for at kunne varetage sine opgaver.
Når henses til det hovedprincip om vidnefritagelse, som hele udvalget  

 foreslår indsat som stk. 1-4 i retsplejelovens § 172, er det en naturlig  

 konsekvens, at disse persongrupper ikke kan pålægges vidnepligt med hensyn  

 til oplysninger, som kan identificere den kilde, hvis navn der ikke er pligt  

 til at oplyse.
Dette mindretal foreslår derfor disse bestemmelser suppleret  

 med et stk. 5, der skal sikre, at journalisten også kan nægte at afgive  

 vidneforklaring om, hvem der er forfatter eller kilde til en artikel eller en  

 oplysning, som ikke er offentliggjort.
Det normale vil naturligvis være, at  

 spørgsmålet om afsløring af en forfatters eller kildes identitet opstår efter  

 offentliggørelsen af en artikel/meddelelse eller udsendelsen af et  

 radio/tv-program.
Men det kan ikke ganske udelukkes, at der kan opstå  

 situationer, hvor spørgsmålet om røbelse af identiteten bliver aktuelt, selv  

 om der (endnu) ikke er offentliggjort/udsendt noget.
Den, der henvender sig  

 til redaktionen/stationen i tillid til at kunne bevare sin anonymitet, bør  

 kunne forvente, at der ikke kan pålægges journalister vidnepligt.
Han/hun kan  

 ikke vide, om informationen vil blive offentliggjort eller ikke.
Det bør  

 ligeledes være uden betydning om redaktionen har til hensigt at offentliggøre  

 informationen, eller dette ikke er tilfældet.
Det førstnævnte mindretal, der finder at kildebeskyttelsen alene bør gælde  

 oplysninger om selve identiteten af kilden, finder således ikke grundlag for  

 at udstrække kildebeskyttelsen til også at gælde oplysninger, som  

 journalister modtager til brug i deres virksomhed, men som (endnu) ikke er  

 offentliggjorte.
Dette mindretal henviser herved til, at der ikke ses at have  

 foreligget situationer, hvor spørgsmålet har været aktuelt, hvilket dog  

 naturligvis kan hænge sammen med, at politiet typisk først gennem en  

 offentliggørelse bliver klar over, at pressen »sidder inde med  

 oplysninger«.
Mere væsentligt er imidlertid, at det vil give  

 journalister en helt særegen stilling og indebære mulighed for, at  

 pressefolk, der i øvrigt ofte »er på pletten«, vil kunne undslå sig  

 fra den almindelige pligt til som andre borgere at afgive vidneforklaring om  

 deres iagttagelser m.v.
Hertil kommer, at det må give anledning til betydelig tvivl, hvornår en  

 oplysning vil kunne siges at være betroet den pågældende i hans virksomhed,  

 jf. den gældende bestemmelse i Norge.
Det norske udvalg bemærker i øvrigt i  

 sin betænkning, side 11, at uden for kildebeskyttelsen falder tilfælde, hvor  

 en journalist ved egne iagttagelser får kendskab til strafbare forhold.
Her  

 gælder de sædvanlige vidneregler.
 Som det fremgår nedenfor i afsnit 5.4.2., kan Justitsministeriet tiltræde  

 det første mindretals synspunkter på dette område, hvorfor lovforslaget ikke  

 indeholder nogen bestemmelse svarende til det andet mindretals forslag til §  

 172, stk. 5, se afsnit 5.3.4.3.
5.3.4. Begrænsninger i vidnefritagelsen Der er i udvalget enighed om, at betingelserne i retsplejelovens § 172,  

 stk. 2, for at meddele journalister m.fl. vidnepålæg bør være strengere og  

 præciseres yderligere, hvorimod udvalget er delt i et flertal og et mindretal  

 med hensyn til, hvor langt man skal gå i retning af at begrænse mulighederne  

 for at pålægge vidnepligt, ligesom et andet mindretal ønsker en absolut  

 vidnefritagelse.
5.3.4.1. Flertallets forslag Et flertal på 10 medlemmer foreslår, at den nugældende bestemmelse i  

 retsplejelovens § 172, stk. 2, afløses af følgende bestemmelser:
 » Stk. 5 . Angår sagen en alvorlig lovovertrædelse, og findes  

 vidneførslen nødvendig for sagens opklaring, kan retten dog pålægge de i stk.  

 1-4 nævnte personer vidnepligt, såfremt hensynet til sagens opklaring på  

 grund af forbrydelsens grovhed eller andre særlige offentlige eller private  

 interesser klart overstiger hensynet til kildebeskyttelsen sammenholdt med  

 den samfundsmæssige betydning af artiklen eller udsendelsen.
Stk. 6 . Det samme gælder, såfremt det er åbenbart, at en  

 offentliggørelse ikke har tjent noget formål af samfundsmæsig betydning, og  

 sagen angår 1) brud på tavshedspligt eller 2) en anden lovovertrædelse, og der foreligger en væsentlig offentlig  

 eller privat interesse i, at sagen opklares.« Stk. 5 vedrører grovere forbrydelser, og stk. 6 vedrører lovovertrædelser  

 af mindre grov beskaffenhed, men hvor den almindelige begrundelse for  

 kildebeskyttelse ikke foreligger.
 Bestemmelsen i stk. 5 kræver for at pålægge vidnepligt, at følgende tre  

 betingelser er opfyldt:
 1. Sagen vedrører en alvorlig lovovertrædelse.
 2. Vidneførslen findes nødvendig for sagens opklaring.
 3. Hensynet til sagens opklaring på grund af forbrydelsens grovhed eller  

 andre særlige offentlige eller private interesser klart overstiger hensynet  

 til kildebeskyttelsen sammenholdt med artiklens eller udsendelsens  

 samfundsmæssige betydning.
Vidnepålæg kan efter bestemmelsen kun pålægges i straffesager og kun i  

 sager, der angår en alvorlig lovovertrædelse.
Den gældende bestemmelse  

 afgrænser området som sager, der angår en forbrydelse, der kan medføre højere  

 straf end hæfte.
Der ligger heri ikke nogen særlig eller tilstrækkelig  

 begrænsning, idet denne formulering bl.a. indebærer, at selv mindre alvorlige  

 lovovertrædelser som f.eks. banale tyverier, brugstyverier og hærværk vil  

 opfylde denne betingelse.
Udvalget har overvejet forskellige andre  

 strafferammekriterier som f.eks. strafferammer på fængsel i 1 år eller  

 derover eller fængsel i 2 år og derover.
Flertallet, der er enige om den  

 ovennævnte foreslåede bestemmelse, har imidlertid ikke fundet det muligt  

 eller hensigtsmæssigt at fastsætte et bestemt strafferammekriterium.
Selv om der af en bestemt strafferamme nok kan udledes noget om, hvorledes  

 lovgivningsmagten vurderer alvoren af en bestemt forbrydelse, så angiver  

 strafferammens maksimum dog kun en vurdering af forbrydelsen i den grovest  

 tænkelige form.
Der forekommer således straffelovsbestemmelser med en høj  

 strafferamme, men hvor den konkret begåede lovovertrædelse kan være af  

 forholdsvis underordnet karakter.
På den anden side kan der forekomme  

 lovovertrædelser, der må anses for alvorlige, selv om der for forbrydelsen  

 måske er fastsat en forholdsvis lav maksimumsstraf.
Strafferammen for simpel  

 brandstiftelse i straffelovens § 181 er således fængsel i indtil 6 år, men en  

 ildpåsættelse kan være af ganske underordnet betydning.
På den anden side er  

 strafferammen ved tavshedsbrud med forsæt til økonomisk vinding fængsel i 2  

 år, mens rammens maksimum ellers - bortset fra skærpende omstændigheder - er  

 fængsel indtil 6 måneder.
Spørgsmålet, om der har været forsæt til økonomisk  

 vinding, bør selvsagt ikke være afgørende for spørgsmålet om vidnepålæg.  

 Hertil kommer, at strafferammer med tiden kan ændres.
Straffelovrådet har i  

 sin betænkning om strafferammer og prøveløsladelse nr. 1099/1987 foreslået  

 omfattende ændringer i straffelovens strafferammer.
Flertallet har derfor valgt at karakterisere lovovertrædelsen ved at  

 anvende udtrykket en alvorlig lovovertrædelse.
Hensigten hermed er, at mere  

 banale overtrædelser af straffeloven og anden lovgivning, som f.eks.  

 almindelige tyverier og brugstyverier, mindre hærværk og lignende ikke skal  

 kunne føre til vidnepålæg.
Den begåede lovovertrædelse skal ud fra en generel  

 betragtning kunne betegnes som alvorlig.
Strafferammeangivelsen kan dog give  

 en vis vejledning for vurderingen.
Såfremt strafferammen f.eks. er fængsel i  

 2 år eller derover, må lovovertrædelsen i almindelighed anses for alvorlig.  

 Til gengæld vil en overtrædelse med strafferammemaksimum på f.eks. fængsel i  

 6 måneder normalt ikke kunne anses for en alvorlig lovovertrædelse.
Dette  

 indebærer f.eks., at der i sager om brud på tavshedspligt, der efter  

 straffelovens § 152, stk. 1, straffes med bøde, hæfte eller fængsel i indtil  

 6 måneder, i modsætning til i dag normalt ikke vil kunne meddeles vidnepålæg.  

 Dette vil dog for det første kunne ske, når tavshedsbruddet må anses for en  

 alvorlig lovovertrædelse på grund af det bag tavshedspligten liggende hensyn,  

 f.eks. hensynet til statens sikkerhed eller hensynet til tillidsforholdet  

 mellem patienter og sygehuspersonale.
For det andet vil det kunne ske efter  

 den ovenfor foreslåede bestemmelse i retsplejelovens § 172, stk. 6, såfremt  

 der i forbindelse med tavshedspligtsbruddet er sket offentliggørelse af  

 oplysninger om enkeltpersoners personlige eller private forhold, som ikke  

 tjener formål af samfundsmæssig betydning.
Forbrydelsen skal således ud fra en mere generel betragtning kunne  

 karakteriseres som alvorlig.
Hertil kommer, at forbrydelsens konkrete grovhed  

 indgår i vurderingen, idet det netop er hensynet til forbrydelsens opklaring  

 på grund af dens grovhed, der sammen med en afvejning af hensynet til behovet  

 for kildebeskyttelse sammenholdt med artiklens eller udsendelsens  

 samfundsmæssige betydning, der er afgørende for, om vidnepligt bør pålægges.
Efter bestemmelsen er det endvidere en betingelse for at pålægge  

 vidnepligt, at vidneførslen findes nødvendig af hensyn til sagens opklaring.  

 Udvalgets flertal finder ikke, at anklagemyndigheden skal kunne bevise, at  

 forbrydelsen ikke kan opklares, medmindre vidnepligt pålægges.
En sådan  

 bevisbyrde vil strengt taget aldrig kunne løftes.
Det må efter flertallets  

 opfattelse være tilstrækkeligt, at det godtgøres, at de oplysninger, der kan  

 fremkomme ved vidneførslen, vil have afgørende betydning for sagens  

 opklaring.
 Efter flertallets forslag er det endelig en betingelse, at hensynet til  

 sagens opklaring på grund af forbrydelsens grovhed eller andre særlige  

 offentlige eller private interesser klart overstiger hensynet til  

 kildebeskyttelsen sammenholdt med artiklens eller udsendelsens  

 samfundsmæssige betydning.
Heri ligger, at retten skal foretage en afvejning af forbrydelsens grovhed  

 m.v. over for kildebeskyttelsen og artiklens eller udsendelsens  

 samfundsmæssige betydning.
Jo mere betydningsfuld i samfundsmæssig henseende  

 en historie er, des mere rimeligt vil det være, at vedkommende journalist kan  

 beskytte sin kilde, det vil sige desto grovere skal en forbrydelse være, for  

 at der vil kunne pålægges vidnepligt.
Omvendt vil hensynet til  

 kildebeskyttelsen være mindre i sager, hvor enten selve sagen eller den  

 sammenhæng, hvori den omtales, har en mere underordnet samfundsmæssig  

 betydning, hvorfor der skal mindre til for at fastslå, at hensynet til  

 opklaringen klart overstiger kildebeskyttelseshensynet.
Flertallet kan tiltræde, at hensynet til at beskytte en kilde som regel  

 vil være relativt mindre, når det er selve kilden, der samtidig er  

 gerningsmand til forbrydelsen og - omend anonymt - »træder offentligt  

 frem«.
I sådanne tilfælde kan det dog ikke udelukkes, at der kan  

 foreligge samfundsmæssige grunde, der kan legitimere, at kilden ikke bør  

 røbes.
 Ved anvendelse i stk. 5 af ordene »artiklen eller udsendelsen«  

 er forudsat, at alt redaktionelt stof som nævnt i stk. 1 og 2, det vil sige  

 også meddelelser, billeder og lignende fremstillinger, er omfattet af  

 bestemmelsen.
 Ordene »andre særlige offentlige eller private interesser«, som  

 nævnes på linie med forbrydelsens grovhed, sigter til de forventeligt sjældne  

 tilfælde, hvor en forbrydelse isoleret set muligvis ikke vil blive anset for  

 særlig grov, men hvor der foreligger andre vitale hensyn, f.eks, hvor det  

 drejer sig om mindre graverende, men dog alvorlige overtrædelser af  

 straffelovens kapitel 12 om forbrydelser mod statens selvstændighed og  

 sikkerhed.
 Flertallet foreslår som nævnt yderligere en begrænsning i  

 vidnefritagelsen.
Herved sigtes til de tilfælde, hvor en offentliggørelse ikke har tjent  

 formål af samfundsmæssig betydning.
Der er navnlig tale om offentliggørelse  

 af oplysninger om private eller personlige forhold, som er kommet til  

 pressens kundskab ved et begået brud på en tavshedspligt.
I sådanne tilfælde  

 finder flertallet, at der på grund af den manglende samfundsmæssige relevans  

 kan stilles mindre krav til forbrydelsens grovhed som forudsætning for at  

 hæve kildebeskyttelsen.
 Undtagelsesvis vil der kunne forekomme tilfælde, hvor en offentliggørelse  

 på den ene side er helt uden samfundsmæssig interesse, men hvor der på den  

 anden side foreligger en væsentlig interesse i sagens opklaring.
 Også i sådanne tilfælde bør kildebeskyttelsen vige, uden at forbrydelsen  

 kan karakteriseres som særlig grov, jf. stk. 5, idet der ikke foreligger  

 noget kildebeskyttelseshensyn.
Omtale i medierne af kriminelle sager vil i almindelighed kunne siges at  

 have en vis samfundsmæssig betydning, og det er således ikke hensigten med  

 bestemmelsen at give mulighed for vidnepålæg i sager om almindeligt  

 forekommende kriminalitet.
Omtale af sådanne sager vil være omfattet af  

 kildebeskyttelsen i stk. 1-4 og ikke opfylde betingelsen for vidnepålæg i  

 undtagelsesbestemmelserne i stk. 5 og 6.
5.3.4.2. Første mindretals forslag Et mindretal på 2 vil principalt foreslå, at der indføres en absolut  

 vidnefritagelse.
 Mindretallet lægger vægt på, at kildebeskyttelsen skal ses som et  

 integreret led i informationsfriheden.
 En begrænsning, som foreslået af udvalgets flertal, vil indebære en risiko  

 for, at borgerne ikke vil henvende sig og give oplysninger til medierne,  

 fordi de ikke på forhånd kan føle sig sikre på at kunne forblive anonyme.
 Dette vil virke hindrende for pressens kontrollerende opgaver, ligesom den  

 blotte mulighed for tilsidesættelse af kildebeskyttelsen kan virke  

 selvcensurerende.
 En total kildebeskyttelse skal efter mindretallets opfattelse også omfatte  

 journalisternes egen research og oplysninger, som kommer til redaktionen  

 udefra, uanset om oplysningerne er registreret i notater, billeder eller lyd.
 Efter mindretallets opfattelse har redaktører og journalister en etisk  

 begrundet pligt til at beskytte anonymiteten af den, som giver oplysninger  

 under en sådan form, at det er meningen, at kilden skal betragtes som  

 fortrolig.
 Det er endvidere mindretallets opfattelse, at den af flertallet opstillede  

 begrænsning ikke i praksis er et brugbart udgangspunkt i informationsfriheden  

 og pressens forpligtelser i samfundet og ikke, som hidtidig retspraksis har  

 demonstreret, i politiets interesse i at opklare forbrydelser og arrestere  

 lovovertrædere.
 Den af flertallet foreslåede ønskede undtagelsesbestemmelse er efter  

 mindretallets opfattelse stadig for vidtgående i sine muligheder for at  

 meddele vidnepålæg.
 Mindretallet bemærker som sit subsidiære standpunkt, at man kan tiltræde  

 det af det andet mindretal i afsnit 5.3.4.3. stillede forslag.
5.3.4.3. Andet mindretals forslag Et andet mindretal (4 medlemmer) foreslår, at den nugældende bestemmelse  

 i retsplejelovens § 172, stk. 2, afløses af følgende bestemmelser, som for så  

 vidt angår stk. 5 tiltrædes af yderligere 2 medlemmer, og som i sin helhed  

 tiltrædes af det ovenfor i afsnit 5.3.4.2. nævnte mindretal, som deres  

 subsidiære forslag:
 » Stk. 5. De i stk. 1 og 2 nævnte personer har heller ikke  

 pligt til at afgive vidneforklaring om kilden til og indholdet af oplysninger  

 og andet materiale, som er givet til eller skaffet af dem med henblik på  

 offentliggørelse eller som baggrundsorientering for det redaktionelle  

 arbejde.
 Stk. 6 . Angår sagen en lovovertrædelse, som er af alvorlig  

 karakter, og som efter loven kan medføre straf af fængsel i 6 år eller  

 derover, kan retten dog pålægge de i stk. 1 - 4 nævnte personer vidnepligt,  

 såfremt vidneførslen må antages at have afgørende betydning for sagens  

 opklaring, og hensynet til opklaringen klart overstiger hensynet til  

 massemediernes behov for at kunne beskytte deres kilder.
Stk. 7. Retten kan ligeledes pålægge de i stk. 1-4 nævnte personer  

 vidnepligt, hvis sagen angår en overtrædelse af straffelovens §§ 152-152 c.  

 Dette gælder dog ikke, hvis det må antages, at forfatteren eller kilden har  

 villet afdække forhold, hvis offentliggørelse er af samfundsmæssig  

 betydning.« Forslaget bygger på det hovedsynspunkt, at den frie og uhindrede adgang  

 til at indsamle og viderebefordre information må tilgodeses i videst muligt  

 omfang som en uundværlig bestanddel af den demokratiske samfundsopbygning.
 Efter mindretallets opfattelse må det være en meget sjælden undtagelse, at  

 redaktører eller medarbejdere ved medierne pålægges pligt til som vidner at  

 give oplysninger, som politiet mener kan være af betydning for  

 efterforskningen i sager om lovovertrædelser, der er begået eller formodes  

 begået.
Ved særdeles grove lovovertrædelser mener mindretallet, at det er rimeligt  

 at pålægge vidnepligt.
Som det væsentligste kriterium bruges det  

 grovhedskriterium, som allerede bruges i retsplejelovens regler om indgreb i  

 meddelelseshemmeligheden (§ 781).
 Under afsnit 5.3.3. er gengivet mindretallets (6 medlemmer) bemærkninger  

 til den af dette mindretal foreslåede bestemmelse til stk. 5.
 Efter det andet mindretals forslag til et stk. 6, kan der kun pålægges  

 vidnepligt, hvis følgende fire betingelser er opfyldt:
1) der skal være tale om en alvorlig lovovertrædelse, som 2) efter loven kan medføre straf af fængsel i 6 år eller derover, og 3) vidneførslen må antages at have afgørende betydning for sagens  

 opklaring, samt 4) hensynet til opklaringen klart overstiger hensynet til massemediernes  

 behov for at kunne beskytte deres kilder.
Betingelse 2) udelukker, at der kan pålægges journalister m.fl.  

 vidnepligt i sager om mere almindelig kriminalitet (tyverier og en lang række  

 andre berigelsesforbrydelser, de fleste voldsforbrydelser m.fl.) Efter  

 mindretallets opfattelse kan hensynet til opklaringen af sådanne  

 lovovertrædelser ikke opveje den samfundsmæssige interesse i, at  

 massemedierne kan beskytte deres anonyme kilder.
Strafferammen »fængsel  

 i 6 år eller derover« er den samme, der er fastsat som normal betingelse  

 for indgreb i meddelelseshemmeligheden, jf. retsplejelovens § 781, stk. 1,  

 nr. 3. Da en konkret overtrædelse af en straffelovsparagraf med høj  

 strafferamme kan være af bagatelagtig karakter, præciseres det i betingelse  

1) , at der skal være tale om en sådan karakter, at der kan forventes  

 en strafudmåling i den højere del af strafferammen.
Dernæst er det en  

 forudsætning, at vidneførslen må antages at have afgørende betydning for  

 sagens opklaring, se betingelse 3) . Men i sager af denne karakter  

 skal retten ikke kun vurdere oplysningernes betydning for sagens opklaring.  

 Det må være en forudsætning for vidnepålæg, af hensynet til opklaringen klart  

 overstiger massemediernes behov for at kunne beskytte deres kilder og altså  

 klart overstiger den samfundsmæssige interesse i denne gren af  

 anonymitetsretten.
Den foreslåede formulering betyder, at der bliver god overensstemmelse  

 mellem reglerne om kildebeskyttelse og den foreslåede § 25 i lovudkastet.
Som  

 nævnt foran må det presseretlige ansvarssystem vige for dansk rets  

 almindelige ansvarsregler, når der gennem pressen er begået en meget alvorlig  

 forbrydelse, se afsnit 4.2.4. I sådanne tilfælde er anonymitet ikke  

 ansvarsfrihedsgrund, og tilskyndelse eller anden medvirken til  

 lovovertrædelsen kan medføre strafansvar efter straffelovens § 23. Den  

 foreslåede udformning af § 25 betyder, at de almindelige ansvarsregler ikke  

 alene skal finde anvendelse på visse forbrydelser mod statens selvstændighed  

 og sikkerhed og mod statsforfatningen og de øverste statsmyndigheder, men  

 også på andre, ligeså alvorlige forbrydelser (terrorvirksomhed,  

 gidseltagning), der omfattes af straffelovens bestemmelser om drab, vold,  

 brandstiftelse m.v.
Det foreslåede stk. 6 i retsplejelovens § 172 betyder, at  

 kildebeskyttelsen må vige i de samme tilfælde, hvor det medieretlige  

 ansvarssystem må vige for dansk rets almindelige ansvarsregler.
Hvis den  

 grove statsforbrydelse f.eks. sker i form af offentliggørelse af  

 forsvarshemmeligheder i en anonym artikel, er forfatteren ikke ansvarsfri på  

 grund af § 25, og i fortsættelse heraf vil retsplejelovens § 172, stk. 6,  

 medføre, at redaktøren, redaktionssekretæren eller andre kan pålægges pligt  

 til at oplyse forfatterens navn.
Det samme vil være tilfældet, hvis et  

 massemedie bliver lovovertrædernes redskab i forbindelse med en flykapring,  

 gidseltagning eller anden form for terrorvirksomhed, der falder uden for  

 kategorien statsforbrydelser.
Både statsforbrydelser og de her nævnte andre meget alvorlige forbrydelser  

 kan være omtalt i et massemedie, uden at dette selv har deltaget i  

 forbrydelsen.
Også her vil det foreslåede stk. 6 til retsplejelovens § 172  

 medføre, at retten kan pålægge vidnepligt, når de herfor opstillede  

 betingelser findes at være opfyldt.
 Efter det foreslåede stk. 6 kan vidnepligt kun pålægges, hvis sagen angår  

 en forbrydelse, hvor strafferammens maksimum er fængsel i 6 år eller derover.  

 Hvis sagen angår brud på tavshedspligt i offentlig tjeneste eller hverv, vil  

 der herefter normalt ikke kunne pålægges vidnepligt, da den normale  

 strafferamme i straffelovens § 152 er bøde, hæfte eller fængsel indtil 6  

 måneder, og da straffen i særligt alvorlige tilfælde ikke kan overstige  

 fængsel i 2 år.
Efter mindretallets opfattelse kræver dette en tilføjelse.
Tavshedsbrud i  

 offentlig tjeneste eller hverv kan bestå i, at den tavshedsforpligtede groft  

 misbruger sin stilling og f.eks. udleverer oplysninger fra offentlige  

 registre om menneskers privatliv eller om virksomheders driftshemmeligheder.  

 I mangfoldige tilfælde har borgere og virksomheder m.v. en lovfæstet pligt  

 til at indgive oplysninger til offentlige myndigheder, og der bør i videst  

 muligt omfang være garantier imod, at sådanne oplysninger kommer uvedkommende  

 i hænde eller uretmæssigt udleveres til offentligheden.
Det foreslås derfor i stk. 7, at vidnepligt kan pålægges, hvis sagen angår  

 brud på tavshedspligt i offentlig tjeneste eller hverv.
Men efter  

 mindretallets opfattelse bør der her kun være tale om en stærkt begrænset  

 undtagelse fra hovedreglen om kildebeskyttelse.
For det første skal det dreje  

 sig om et tavshedsbrud, der omfattes af straffelovens §§ 152-152 c.
Brud på  

 andre forskrifter om tavshedspligt kan således ikke medføre vidnepligt.  

 »Hæleribestemmelsen« i § 152 d er bevidst ikke medtaget i stk. 7.  

 For det andet bør vidnepligt ikke kunne pålægges, hvis det begåede brud på  

 tavshedspligten alene skader offentlige interesser uden at være af et så  

 alvorligt omfang, at paragrafferne om statsforbrydelser eller tilsvarende  

 meget alvorlige forbrydelser må anses for at være overtrådt.  

 »Almindelige« tavshedsbrud bør derimod ikke kunne føre til  

 undtagelse fra kildebeskyttelsen, medmindre der ved groft misbrug af stilling  

 eller hverv er udleveret oplysninger om menneskers privatliv eller  

 virksomheders driftshemmeligheder m.m., jf. ovenfor.
 Bestemmelsen foreslås derfor formuleret således, at brud på tavshedspligt  

 ikke kan medføre ophævelse af kildebeskyttelsen, hvis forfatteren eller  

 kilden må antages at ville afdække forhold, hvis offentliggørelse er af  

 samfundsmæssig betydning.
5.4. Justitsministeriets forslag 5.4.1. Hovedreglen Som nævnt under afsnit 5.3.1. er der i udvalget enighed om at udvide  

 bestemmelsen i retsplejelovens § 172 om vidnefritagelse for journalister  

 m.fl. fra kun at gælde trykte skrifter til også at omfatte journalister ved  

 de elektroniske medier.
 Hovedreglen om vidnefritagelse for journalister m.fl. er formuleret i  

 udvalgets udkast til bestemmelser i retsplejelovens § 172, stk. 1-4. I  

 forhold til de gældende regler er der foretaget visse ændringer, også for så  

 vidt angår den trykte presse. Ændringerne, der bl.a. er en konsekvens af  

 medtagelsen af de elektroniske medier, har primært til formål at præcisere,  

 hvilke kilder (forfattere, fotografer, meddelere, medvirkende m.fl.) og  

 hvilket stof (artikler, interviews, billeder, programmer, indslag m.v.), der  

 er omfattet af kildebeskyttelsen.
Justitsministeriet kan tilslutte sig dette forslag, som er i  

 overensstemmelse med den praksis politiet og anklagemyndigheden bl.a. på  

 baggrund af drøftelser i Folketinget har fulgt siden 1987, jf. afsnit 2,  

 hvorefter journalister ved de elektroniske medier er blevet sidestillet med  

 journalister ved periodiske skrifter.
Hovedbestemmelserne om kildebeskyttelse  

 findes i forslaget til affattelsen af retsplejelovens § 172, stk. 1-4  

 , se lovforslagets § 56 og bemærkningerne hertil.
5.4.2. Begrænsninger i vidnefritagelsesreglen Med hensyn til kildebeskyttelsens rækkevidde deler udvalget sig  

 imidlertid i et flertal og 2 mindretal.
 Et mindretal (2 medlemmer) har principalt foreslået absolut  

 vidnefritagelse, se betænkningen side 273 og 286, og ovenfor afsnit 5.3.4.2.
Udvalgets øvrige medlemmer (14 medlemmer) er enige om, at vidnefritagelsen  

 ikke kan være absolut og undtagelsesfri.
Blandt disse medlemmer er der dog  

 ikke enighed om den nærmere udformning af undtagelsesbestemmelsen, men der er  

 dog enighed om at skærpe og præcisere betingelserne for vidnepålæg, se  

 betænkningen side 273 ff.
 Justitsministeriet kan tiltræde udvalgets indstilling om, at adgangen til  

 kildebeskyttelse udvides, således at betingelserne for meddelelse af  

 vidnepålæg til journalister m.fl. gøres strengere og mere præcise.
 Med hensyn til kildebeskyttelsens rækkevidde finder Justitsministeriet, at  

 et absolut vidneforbud klart må afvises.
 Justitsministeriet finder, at det andet mindretals forslag (betænkningen  

 side 287) til undtagelser fra vidnefritagelsen omtalt ovenfor i afsnit  

 5.3.4.3. er for vidtgående og tilslutter sig derfor flertallets forslag  

 (betænkningen side 281-282) til udformning af bestemmelserne i  

retsplejelovens § 172, stk. 5-6 , se afsnit 5.3.4.1. ovenfor og  

 lovforslagets § 56 og bemærkningerne til denne bestemmelse.
 Justitsministeriet finder ikke, at der er grundlag for at udvide  

 vidnefritagelsesreglen til også at omfatte kilder til endnu ikke  

 offentliggjorte oplysninger eller indholdet af andre oplysninger end netop  

 dem, der har betydning med hensyn til at fastslå kildens identitet, se  

 ovenfor afsnit 5.3.3.
6. Presseetik og Pressenævn 6.1. Indledning Massemediernes ytrings- og informationsfrihed er begrænset af de i  

 lovgivningen fastsatte materielle grænser for ytringsfriheden.
Af særlig  

 praktisk betydning for massemedierne er reglerne om freds~ og ærekrænkelser i  

 straffelovens 27. kapitel, der beskytter individets ret til et privatliv og  

 værner den personlige integritet mod ubeføjede krænkelser fra andre, herunder  

 fra massemediernes side.
Afgørelsen af, om der foreligger en overtrædelse af  

 straffelovens regler, henhører under domstolene.
Overtrædelser kan foruden  

 straf medføre pligt til at betale den krænkede erstatning for det tab og den  

 tort, krænkelsen har påført den pågældende.
Endvidere kan der træffes  

 bestemmelse om mortifikation og offentliggørelse af dommen.
Straffelovens regler suppleres for massemediernes vedkommende af regler i  

 presseloven og radioloven om pligt for medierne til på begæring at  

 offentliggøre berigtigelse af visse oplysninger af faktisk karakter, bragt i  

 medierne.
Afgørelsen af berigtigelsesspørgsmålet henhører under  

 Berigtigelsesnævnet, Radionævnet og Radio- og TV-Reklamenævnet.
Et vigtigt supplement til straffelovens regler om beskyttelse af individet  

 mod freds- og ærekrænkelser er endvidere de vejledende regler for god  

 presseskik, de såkaldte presseetiske regler, som visse massemedier som led i  

 deres selvjustits har opstillet for udøvelsen af deres virksomhed.
Af særlig  

 interesse er de af Danske Dagblades Forening vedtagne regler »God  

 presseskik«, hvis overholdelse påses af et af foreningen oprettet nævn,  

 Dansk Pressenævn.
Reglerne er ikke tiltrådt af Dansk Journalistforbund og  

 omfatter kun medier, der frivilligt tilslutter sig ordningen.
Denne omfatter  

 i dag de fleste dagblade samt medlemsblade under Dansk Fagpresse,  

 Distriktsbladenes Sammenslutning eller tilsvarende sammenslutninger af  

 distriktsblade.
Danmarks Radio følger i princippet tilsvarende presseetiske  

 retningslinier for institutionens programvirksomhed.
Justitsministeriet har i udvalgets kommissorium betonet, at de  

 presseetiske regler efter ministeriets opfattelse må anses som et væsentligt  

 led i beskyttelsen af privatlivets fred.
På denne baggrund har man anmodet  

 udvalget om at overveje, om der bør optages presseetiske regler i loven,  

 eventuelt således, at der oprettes et nyt nævn, der bl.a. kan varetage  

 opgaver af den karakter, der i dag varetages af Berigtigelsesnævnet,  

 Pressenævnet og Radionævnet.
 Spørgsmålet om indførelse af ensartede presseetiske regler og oprettelse  

 af et fælles klagenævn for alle massemedier har været overvejet af  

 Mediekommissionen i dennes slutbetænkning nr. 1029/1985.
 Under afsnittet »Kommissionens anbefalinger« anfører et  

 mindretal af kommissionens medlemmer, at der ikke bør gælde andre etiske  

 regler end de grænser for ytringsfriheden, der er fastsat ved lov.
 Et andet mindretal finder, at der som supplement til de i lovgivningen  

 fastsatte grænser for ytringsfriheden bør udarbejdes ensartede etiske regler  

 for alle massemedier.
 Mediekommissionens flertal går ind for oprettelse af et fælles klagenævn  

 for alle medier, medens et mindretal går ind for oprettelse af et fælles  

 berigtigelsesnævn.
 Efter flertallets opfattelse »skal en fælles klageinstans have til  

 opgave at behandle og fremkomme med udtalelser om klager over indholdet i  

 medierne, og den skal efter nærmere fastsatte regler kunne pålægge et medium  

 at berigtige oplysninger af faktisk karakter«.
 Inden for flertallet anbefaler nogle medlemmer, at en fælles klageinstans  

 får karakter af et nævn, medens andre mener, at det bør overvejes at give en  

 sådan klageinstans karakter af en ombudsmandsinstitution.
 Vedrørende klagenævnets kompetence mener et mindretal, at nævnet også af  

 egen drift skal kunne tage sager op til behandling.
 Blandt de medlemmer, der går ind for oprettelse af et nævn, er der delte  

 meninger med hensyn til nævnets sammensætning, idet nogle mener, at det skal  

 have ligelig repræsentation fra medierne og fra offentligheden, medens andre  

 ikke mener, at medierne skal være repræsenteret i et sådant nævn.
6.2. Det nuværende presseetiske system Som nævnt ovenfor har Danske Dagblades Forening for de trykte periodiske  

 skrifters vedkommende vedtaget et sæt etiske regler for god presseskik.  

 Reglerne er optaget som bilag 3 til lovforslaget med de ændringer, som  

 Medieansvarsudvalget foreslår.
 Reglerne »God presseskik« omfatter det redaktionelle stof, både  

 tekst og billeder, og omfatter omtalte og afbildede pesoner, herunder også  

 afdøde personer, samt tillige juridiske personer og lignende.
Danmarks Radio følger i sin programvirksomhed de af Radiorådet den 21.  

 juni 1977 vedtagne etiske retningslinier, der er gengivet som bilag 1 til  

 betænkningen.
Disse retningslinier finder også anvendelse på TV 2's  

 udsendelsesvirksomhed.
 For så vidt angår lokal radio- og fjernsynsvirksomhed har Lokalradio- og  

 TV-udvalget i januar 1987 over for Ministeriet for Kulturelle Anliggender  

 anbefalet, at der af ministeriet tages initiativ til udarbejdelse af et sæt  

 etiske retningslinier af vejledende karakter for lokal programvirksomhed, der  

 indeholder en beskrivelse af gældende retsregler af særlig betydning i  

 programvirksomhed, og som kunne stilles til rådighed for ansøgere - gerne i  

 samarbejde med repræsentanter for tilladelseshaverne.
6.3. Håndhævelse af de etiske regler 6.3.1. Trykte periodiske skrifter Klager over overtrædelse af de presseetiske regler behandles af Dansk  

 Pressenævn.
 Pressenævnets opgave er på grundlag af reglerne for god presseskik ved  

 kendelse eller anden udtalelse at afgøre, om der i et foreliggende tilfælde i  

 et periodisk skrift eller andet medie, der har tilsluttet sig ordningen, er  

 sket en offentliggørelse, der i indhold eller form er i strid med god  

 presseskik.
Nævnet består af fem medlemmer, hvoraf et (formanden) udpeges af  

 præsidenten for Højesteret, der tillige udpeger en suppleant.
Som formand og  

 suppleant for denne har altid fungeret en højesteretsdommer.
Tre medlemmer og tre suppleanter for disse udpeges af Danske Dagblades  

 Forening.
De pågældende skal alle udøve en redaktionel funktion.
Endvidere  

 udpeges som medlem en repræsentant for offentligheden samt en suppleant for  

 denne.
 Mandattiden for medlemmer og suppleanter er 4 år ad gangen, for  

 repræsentanten for offentligheden og dennes suppleant dog kun 2 år ad gangen.  

 Genudpegning kan finde sted.
Pressenævnet træder i funktion på begæring af den, der mener sig  

 forurettet.
Nævnet kan tillige træde i funktion af egen drift, hvis sagen er  

 af væsentlig eller principel betydning.
I så fald skal den forurettedes  

 samtykke til sagens behandling indhentes.
Den forurettedes navn nævnes ikke,  

 medmindre den pågældendes tilladelse foreligger.
Medmindre en nævnskendelse giver bladet fuldt medhold, er bladet  

 forpligtet til uden forsinkelse at offentliggøre kendelsen uden kommenterende  

 tilføjelse.
Kendelsen skal gives en sådan placering og form, at læserne får  

 en klar mulighed for at blive opmærksom på kendelsen.
Denne udsendes gennem  

 Ritzaus Bureau.
 I sager, der behandles af nævnet, uden at kendelse afsiges, kan nævnets  

 udtalelse tilstilles de implicerede parter og dets konklusion indgå i nævnets  

 beretning uden identificering af de implicerede.
Nævnet bør tilstræbe enstemmighed om kendelsens formulering.
Dissens  

 offentliggøres ikke.
Votering i nævnet er hemmelig.
 Et nævnsmedlem kan ikke deltage i behandlingen af en klage, der vedrører  

 det blad, den pågældende er tilknyttet.
 Omkostningerne ved nævnets virksomhed betales af de medier, der har  

 tilsluttet sig ordningen.
 Nævnet kan ved en overtrædelse af reglerne om god presseskik alene give  

 udtryk for misbilligelse ved en kendelse, som det påhviler det indklagede  

 blad at offentliggøre.
6.3.2. Radio og fjernsyn Ifølge §§ 16 og 19 a i lov om radio- og fjernsynsvirksomhed kan Danmarks  

 Radios og TV 2's afvisning af klager over udsendte programmer eller  

 programserier indbringes for Radionævnet.
 Nævnet kan kun optage en sag til behandling, hvis den er indbragt for  

 nævnet inden 4 uger efter, at virksomhedens afgørelse er meddelt den  

 pågældende.
Radionævnet, der er nedsat af kommunikationsministeren, består af 3  

 medlemmer, der udpeges for 4 år ad gangen.
Et af medlemmerne skal opfylde de  

 almindlige betingelser for at kunne udnævnes til landsdommer.
Radionævnet er ifølge §§ 18 og 19 a berigtigelsesmyndighed.
Nævnet er  

 tillige beføjet til at fremsætte sin opfattelse i andre sager, dog uden  

 bindende virkning for de pågældende virksomheder.
 Radionævnets udtalelse offentliggøres, og nævnet kan i det enkelte  

 tilfælde pålægge virksomheden at give meddelelse om udtalelsen i sine  

 udsendelser samt bestemme, på hvilken måde og i hvilken form dette kan ske.  

 Udgifterne ved nævnets virksomhed afholdes af statskassen.
6.4. Berigtigelsesregler Traditionelt sondres inden for pressen mellem to former for  

 »genmæleret«: Retten til replik og retten til berigtigelse.
Ved ret  

 til replik forstås det forhold, at en person (eller myndighed) har ret til at  

 fremføre sine synspunkter i en sag, som angår den pågældende, og som har  

 været behandlet i et trykt skrift eller andet massemedie.
Vedkommende har  

 således en ret til at tage til genmæle mod det standpunkt, mediet har givet  

 udtryk for.
Retten til berigtigelse indebærer en ret til at korrigere  

 urigtige oplysninger af faktisk karakter, som har været offentliggjort i et  

 massemedie, men ikke ret til at få optaget yderligere replik (genmæle).
I dansk ret er retten til berigtigelse lovfæstet i presseloven og  

 radioloven.
Disse love indeholder derimod ikke bestemmelser om en  

 videregående genmæleret.
Heller ikke de gældende presseetiske regler  

 indeholder bestemmelser herom.
6.4.1. Trykte periodiske skrifter Ifølge presselovens § 9, stk. 1, 1. pkt., er redaktøren af et periodisk  

 skrift forpligtet til uden vederlag i dette uforandret at bringe en  

 berigtigelse af meddelelser med hensyn til oplysninger af faktisk karakter,  

 som skriftet har indeholdt, når dette begæres af nogen, hvem den pågældende  

 meddelelse er egnet til at påføre en ikke uvæsentlig skade i økonomisk  

 henseende eller i offentlighedens omdømme.
Ved lov nr. 330 af 10. juni 1976  

 om ændring af presseloven indførtes tillige adgang for de nærmeste pårørende  

 til at kræve berigtigelse efter den pågældendes død.
Berigtigelse skal  

 begæres optaget snarest muligt og i hvert fald inden en måned efter  

 offentliggørelsen.
 Ifølge § 9, stk. 7, finder berigtigelsesbestemmelserne dog kun anvendelse  

 på periodiske skrifter, der udkommer mindst 1 gang månedlig.
 Det påhviler en klager selv at udforme den berigtigelse, der ønskes bragt.  

 Ifølge § 9, stk. 1, 4. pkt., må berigtigelsen indskrænke sig til gengivelse  

 af faktiske forhold, intet retsstridigt indeholde og ikke give tredjemand  

 nogen ret til at kræve en berigtigelse optaget i bladet.
Berigtigelsen skal således være nøje udformet og så kortfattet som muligt.  

 Som nævnt kan alene oplysninger af faktisk karakter kræves berigtiget.
Hermed  

 udelukkes berigtigelse af skønsmæssige og vurderende udtalelser, herunder  

 kritik.
Bestemmelsen er dog ikke til hinder for et krav om berigtigelse af  

 faktiske oplysninger, der indeholdes eller forudsættes i en vurdering.
En berigtigelse må heller ikke indeholde kommentarer eller polemiske  

 bemærkninger eller i øvrigt gå ud over, hvad den påklagede artikel berettiger  

 til.
Berigtigelsens omfang skal således stå i rimeligt forhold til det, der  

 kræves berigtiget.
Udover bestemmelsen i § 9, stk. 1, 1. pkt. om redaktørens pligt til  

 berigtigelse foreskriver § 9, stk. 2, at den ansvarshavende redaktør snarest  

 skal give meddelelse til den, der har krævet berigtigelse optaget, såfremt  

 man ikke vil optage den ønskede berigtigelse.
Meddelelsen skal tillige  

 indeholde oplysning om muligheden for at indbringe bladets afslag for  

 Berigtigelsesnævnet og om dettes adresse.
Denne pligt for redaktøren til at  

 give oplysning om klagemuligheden indførtes ved lovændringen i 1976.
Ifølge § 9, stk. 4, skal berigtigelsen optages i det første eller for  

 dagblades vedkommende senest i det andet nummer, som udkommer, efter at  

 optagelse er forlangt, medmindre det forinden er meddelt den, der har begæret  

 berigtigelse optaget, at anmodningen ikke har kunnet imødekommes.
Såfremt  

 spørgsmålet om optagelse har været forelagt Berigtigelsesnævnet, og dettes  

 beslutning går ud på, at berigtigelsen vil være at optage i skriftet, gælder  

 tilsvarende regler regnet fra det tidspunkt, nævnets beslutning er meddelt  

 redaktøren.
Berigtigelsen skal optages med samme typer som skriftets almindelige tekst  

 og på et så fremtrædende sted, som det efter omstændighederne med rimelighed  

 kan fordres.
Såfremt berigtigelsen gøres til genstand for omtale eller  

 ledsages af bemærkninger i samme nummer af skriftet, må omtalen eller  

 bemærkningerne indskrænke sig til en gengivelse af oplysninger af faktisk  

 karakter.
 § 9, stk. 5, foreskriver en pligt for redaktøren til, når angreb eller  

 meddelelser om faktiske forhold har været optaget fra et andet periodisk  

 skrift, og der i dette andet skrift fremkommer en pligtmæssig berigtigelse  

 m.v., snarest muligt at optage denne uforandret og uden vederlag i det af ham  

 redigerede skrift, for så vidt han er blevet gjort opmærksom på berigtigelsen  

 eller i øvrigt har fået kendskab til den.
 Berigtigelsesnævnets kompetence omfatter periodiske skrifter, der udkommer  

 mindst 1 gang månedlig, jf. lovens § 9, stk. 7.
Nævnet består af tre medlemmer, der udnævnes af justitsministeren.
Et  

 medlem udpeges af Danske Dagblades Forening og et medlem af Dansk  

 Journalistforbund.
Formanden, der skal være højesteretsdommer, udnævnes efter  

 indstilling fra Højesterets præsident.
Nævnet virker ifølge presselovens § 10 som klagenævn for klager over  

 redaktørens afslag på berigtigelse.
Ved lovændringen i 1976 blev nævnets  

 kompetence udvidet til også at omfatte klager over ufyldestgørende  

 berigtigelser, jf. § 10, stk. 2, sammenholdt med § 9, stk. 4. Klager af denne  

 art skal indbringes for nævnet inden en måned efter berigtigelsens fremkomst.  

 Der har dog kun været få sådanne klager for nævnet.
Berigtigelser i henhold  

 til § 9, stk. 5, hører derimod ikke under nævnets kompetence.
 Nævnet har ikke kompetence til at behandle klager over redaktørens afslag  

 på berigtigelse, når berigtigelsesanmodning først er indgivet til redaktøren  

 efter udløbet af den i § 9, stk. 1, 3. pkt., nævnte frist.
Presseloven indeholder derimod ingen frist for henvendelse til nævnet med  

 klager over en redaktørs afslag på berigtigelse.
Efter nævnets praksis  

 afvises dog klager, som uden fyldestgørende grund modtages senere end et par  

 måneder efter redaktørens nægtelse af at bringe berigtigelsen.
Baggrunden  

 herfor er, at berigtigelse på så sent et tidspunkt ikke kan antages at tjene  

 det i loven forudsatte formål, nemlig at den pågældende klager får adgang til  

 over for bladets læsere at fremføre sin fremstilling af faktiske forhold,  

 medens sagen endnu er i offentlighedens erindring.
Berigtigelsesnævnet, der ifølge § 10, stk. 2, 4. pkt., skal fremme  

 klagesager med den største hurtighed og så vidt muligt på det foreliggende  

 grundlag, foranstalter ikke bevisførelse i sine sager.
Normalt afgør nævnet  

 således ikke, om den ene eller den anden parts fremstilling af kendsgerninger  

 er den rigtige.
Dette kommer ofte til udtryk i nævnets afgørelser.
I  

 tilfælde, hvor bevistvivl foreligger, er berigtigelsesretten derfor udtryk  

 for en ret for klager til at komme til orde med sit standpunkt.
God tro hos  

 en redaktør med hensyn til rigtigheden af omtalte faktiske forhold fritager  

 således ikke for et berigtigelsespålæg, såfremt de øvrige betingelser herfor  

 er opfyldt.
Nævnet skønner i første række over, hvorvidt betingelserne i § 9, stk. 1,  

 1. pkt., er opfyldt, det vil sige om de refererede faktiske oplysninger må  

 antages at kunne påføre den pågældende en ikke uvæsentlig skade i økonomisk  

 henseende eller i offentlighedens omdømme.
Såfremt den mulige skadevirkning  

 ikke går ud over det bagatelagtige, afslås berigtigelseskravet.
Afslag meddeles endvidere, såfremt berigtigelseskravet kan give tredjemand  

 ret til at kræve en berigtigelse optaget i bladet.
Det er ikke til hinder for  

 berigtigelse, at denne efter sit indhold muligt vil fremkalde modindlæg eller  

 polemik fra tredjemands side, når dette blot ikke fremtræder som en egentlig  

 berigtigelse.
 Nævnet træffer normalt sine afgørelser i form af begrundede kendelser.  

 Dissenser, der kun sjældent er forekommet, oplyses, dog uden angivelse af det  

 dissentierende medlems navn.
Efter § 10, stk. 2, har nævnet mulighed for at give en klager eller en  

 redaktør bøde for åbenbart urimelig indankning af en sag.
Bøder på over 100  

 kr. kan fordres prøvet ved landsretten.
Satsen 100 kr. er ikke ændret siden  

 1938. Nævnet har aldrig benyttet sig af denne adgang til bødepålæg.
6.4.2. Radio og fjernsyn Radioloven indeholder - bortset fra § 15 g vedrørende lokal radio~ og  

 fjernsynsvirksomhed - ikke særlige regler om betingelserne for berigtigelse,  

 men Danmarks Radio følger ved berigtigelser af faktiske oplysninger  

 »Normer for berigtigelse i Nordisk Rundradio«, der er optaget som  

 bilag 4 til Medieansvarsudvalgets betænkning.
 Radiolovens §§ 18 og 19 a giver Radionævnet kompetence til at pålægge  

 Danmarks Radio og TV 2 at berigtige oplysninger af faktisk karakter.  

 Presselovens berigtigelsesnævn fungerer tillige som berigtigelsesnævn for  

 lokal radio- eller lokal fjernsynsvirksomhed, jf. § 15 g, der henviser til  

 presselovens §§ 9-11. Radionævnets kompetence er ikke begrænset af et  

 væsentlighedskriterium af samme karakter som i presselovens § 9, stk. 1,  

 nævnt ovenfor i afsnit 6.4.1.
Med hensyn til reklamer er det overladt til det i radio- og  

 fjernsynslovens § 19 e nævnte Radio- og TV-Reklamenævn, der er nedsat af  

 kommunikationsministeren, at påtale tilsidesættelse af reglerne om indholdet  

 af reklamer i TV 2, lokalradio og lokal-tv.
Nævnet kan således pålægge TV  

 2-reklameaktieselskabet og vedkommende radio- og fjernsynsforetagende i  

 reklamesendetiden at offentliggøre en eventuel afgørelse, hvorved der  

 konstateres en overtrædelse, uden forsinkelse og uden kommenterende  

 tilføjelser.
Disse kan endvidere pålægges at berigtige fejlagtige oplysninger  

 om faktiske forhold, bragt i reklameindslag.
Nævnet kan endvidere træffe  

 afgørelse om berigtigelsens indhold, form og plads.
6.5. Udvalgets overvejelser og forslag Massemediernes væsentlige rolle i samfundslivet som en nødvendig  

 forudsætning for en fri meningsdannelse, sammenholdt med den i sagens natur  

 liggende risiko for at forårsage krænkelser, der rammer det enkelte menneske  

 eller den enkelte virksomhed alvorligt, bevirker efter udvalgets opfattelse,  

 at der er et klart behov for at opstille nogle principper, som pressen og  

 dens medarbejdere i almindelighed skal følge.
Den frihed, der gennem de  

 særlige ansvarsregler og kildebeskyttelsesregler er givet pressen, skal  

 forvaltes således, at individets retsbeskyttelse tilgodeses bedst muligt.
Eksistensen af særlige presseetiske regler kan derfor være betydningsfuld  

 for borgerne.
En krænket part vil således hyppigt vige tilbage for at udsætte  

 sig selv og sine pårørende for den yderligere belastning, en retssag  

 vedrørende en sket privatlivskrænkelse kan indebære.
Ubehaget ved i en  

 retssag på ny at skulle udsættes for offentlighedens - herunder  

 massemediernes - søgelys i en sag af en sådan karakter, ofte efter længere  

 tids forløb, kan være så betydeligt, at man vil foretrække at undlade søgsmål  

 mod det pågældende massemedie.
Muligheden for i stedet at kunne få sagen  

 prøvet inden for et presseetisk system, der kan tilbyde en mere formløs  

 klageform samt en omkostningsfri, hurtigere og mere diskret sagsbehandling,  

 vil i sådanne situationer kunne være at foretrække.
Selv om et sådant systems  

 sanktionsmuligheder er mere begrænsede end domstolens, vil en for klageren  

 positiv afgørelse ofte kunne føles som en tilfredsstillende reaktion i den  

 givne situation.
Gennem presseetiske regler kan der således skaffes borgerne en vis  

 oprejsning.
Samtidig indebærer sådanne regler mulighed for, at der kan ske en  

 påvirkning af det almindelige presseetiske niveau.
Betydningen af  

 presseetiske regler i denne henseende har udvalget dog ikke vurderet nærmere.  

 Eksistensen af et presseetisk system vil endvidere formentlig formindske  

 behovet for anvendelsen af de almindelige retsregler i forhold til pressen.
På baggrund heraf er der i udvalget enighed om, at det presseetiske system  

 bør lovfæstes.
Alle periodiske skrifter, herunder aviser, ugeblade og  

 fagblade samt alle radio- og fjernsynsforetagender og øvrige massemedier, jf.  

 § 1, nr. 3 i lovforslaget, foreslås omfattet af ordningen, der således ikke  

 som i dag skal bero på frivillighed med hensyn til anerkendelse af  

 Pressenævnets kompetence.
Selv om opgivelsen af frivillighedsprincippet i sig  

 selv kan indebære en muligt mindre autoritet inden for medierne selv, må en  

 lovmæssig regulering foretrækkes, idet det er afgørende, at alle massemedier  

 er omfattet af reglerne.
 Udvalget foreslår derfor, at klageorganet foruden at overtage de opgaver,  

 som hidtil er varetaget af Dansk Pressenævn, tillige skal behandle de  

 spørgsmål om berigtigelse, som hidtil har været varetaget af  

 Berigtigelsesnævnet og Radionævnet.
 Der er i udvalget enighed om, at detaljerede etiske regler som de  

 presseetiske regler, der anvendes af Dansk Pressenævn, af flere grunde er  

 uegnede til direkte inkorporering i loven.
For det første er etiske regler bl.a. udtryk for den faglige standard, som  

 pressen selv har fastsat som norm for udøvelsen af sin virksomhed. »God  

 presseskik« er således udtryk for, hvad der bør være sædvanlig  

 handlemåde på området ud fra en inden for medierne herskende opfattelse af,  

 hvad der er god handlemåde.
En sådan etisk standard kan ikke på udtømmende  

 måde udtrykkes gennem konkrete lovregler.
 Hertil kommer, at nye situationer, der ikke lader sig beskrive eller  

 bedømme efter den gældende målestok, kan opstå, ligesom en etisk standard  

 ikke i sig selv er uforanderlig, men påvirkelig af skiftende tiders  

 opfattelse af, hvad der anses for etisk eller uetisk.
 Endeligt er det væsentligt at fremhæve, at etiske forskrifter kun bør være  

 af vejledende karakter, idet deres formål er at være retningslinier for den  

 fremgangsmåde og adfærd, som almindeligvis bør, men ikke nødvendigvis altid  

 skal følges under udøvelsen af journalistisk arbejde.
 På denne baggrund foreslår udvalget, at der i medieansvarsloven indføres  

 en generalklausul fælles for alle massemedier, hvorefter massemediernes  

 indhold og handlemåde skal være i overensstemmelse med god presseskik.
Indførelsen af en sådan retlig standard i loven indebærer, at det  

 overlades til det klageorgan, der skal håndhæve de etiske regler, inden for  

 normens rammer at skønne, om der i et konkret tilfælde er sket  

 offentliggørelse i strid med god presseskik.
Skønnet vil endvidere ikke inden  

 for disse rammer være ganske ubundet, idet det er udvalgets opfattelse, at de  

 vejledende etiske regler, som udvalget foreslår, og som er gengivet i bilag 3  

 til lovforslaget skal være grundlaget for det nærmere indhold af begrebet  

 »god presseskik«.
Klageorganets opgave skal - som hidtil for Dansk Pressenævns vedkommende -  

 være at udtale sig om, hvorvidt det indklagede massemedie har optrådt i strid  

 med god presseskik.
Klageorganets praksis vil herefter være et væsentligt  

 bidrag til at udbygge og konkretisere indholdet af de generelle principper,  

 som er grundlaget for generalklausulens norm »god presseskik«,  

 ligesom denne praksis i sig selv vil være vejledende etiske retningslinier.
6.5.1. Anvendelsesområdet for de etiske regler Der er i udvalget enighed om, at de presseetiske regler og håndhævelsen  

 heraf som hidtil for periodiske skrifter skal omfatte alt offentliggjort  

 redaktionelt stof både tekst og billeder.
For så vidt angår annoncer og reklamer i den trykte presse, er disse  

 omfattet af Forbrugerombudsmandens nedenfor nævnte kompetence.
Herudover  

 findes - i modsætning til reklamering i TV 2 og i lokal radio eller lokalt  

 fjernsyn - ikke særlige etiske regler om reklamers indhold og form, ligesom  

 der ikke foreligger en til Radio- og TV-Reklamenævnet svarende klageinstans.
 Udvalget foreslår, at redaktøren af et periodisk skrift skal være  

 medansvarlig for indholdet af annoncer efter dansk rets almindelige regler,  

 jf. lovudkastets § 27, stk. 2.
I sådanne tilfælde kan der tænkes at forekomme krænkelser af de  

 presseetiske regler, som falder uden for Forbrugerombudsmandens kompetence i  

 henhold til markedsføringsloven.
Dette vil navnlig være tilfældet, for så  

 vidt angår den meningsskabende annoncering.
 Udvalget foreslår derfor, at de presseetiske regler udvides til også at  

 omfatte alle annoncer og reklamer i den periodiske trykte presse.
Egentlig reklamering i radio og fjernsyn kan, som retstilstanden er i dag,  

 forekomme i TV 2 og i lokalradioer og lokalfjernsyn, jf. radio- og  

 fjernsynsloven, kapitel 2 b.
Reklameindslag i TV 2 formidles på  

 forretningsmæssigt grundlag af TV 2-reklameaktieselskabet, der alene kan  

 pålægges straf- og erstatningsansvar for reklamevirksomheden, jf. § 23 b.
Ved bekendtgørelse nr. 416 af 18. juni 1987 er der fastsat nærmere regler  

 for indholdet af reklameindslag, der bringes i TV 2. I de indledende  

 almindelige regler betones bl.a. principperne for loyal konkurrence, således  

 som disse kommer til udtryk i markedsføringsloven og i alment accepterede  

 reklameetiske normsæt.
Herudover indeholder bekendtgørelsens § 4 et forbud  

 mod i reklamer at afbilde eller referere til personer, det være sig i disses  

 private eller offentlige egenskaber, medmindre forudgående tilladelse er  

 opnået, ligesom reklamer heller ikke uden forudgående tilladelse må afbilde  

 eller referere til noget, der tilhører en anden person, på en måde, der er  

 egnet til at fremkalde indtrykket af en personlig anbefaling.
Tilsvarende  

 regler er ved bekendtgørelser nr. 441 af 26. juli 1988 og nr. 262 af 28.  

 april 1989 fastsat for reklamer i henholdsvis lokalradio og lokal-tv.
Såfremt der foreligger reklamering i strid med god markedsføringsskik, vil  

 forholdet tillige være omfattet af markedsføringsloven.
Forbrugerombudsmanden  

 har i øvrigt udsendt vejledende retningslinier for anvendelse af  

 portrætbilleder eller andre personlige kendetegn i markedsføringen.
Sådan  

 anvendelse må ikke ske uden forudgående tilladelse fra de afbillede personer.  

 Reglerne omfatter reklamer af enhver art, herunder i dagblade, ugeblade og  

 lignende samt i andre medier.
 Det i radio- og fjernsynsloven § 19 e nævnte Radio- og TV-Reklamenævn, der  

 er nedsat af kommunikationsministeren, påtaler tilsidesættelse af reglerne om  

 radio- og tv-reklamers indhold og kan pålægge det nævnte aktieselskab eller  

 vedkommende indehaver af tilladelse til lokal radio- eller  

 fjernsynsvirksomhed i reklamesendetiden at offentliggøre afgørelsen uden  

 forsinkelse og uden kommenterende tilføjelser, samt kan pålægge de pågældende  

 at berigtige fejlagtige oplysninger om faktiske forhold, bragt i et  

 reklameindslag, og kan træffe afgørelser om berigtigelsens indhold, form og  

 plads.
6.5.2. Regler for genmæle (berigtigelse) Der er i udvalget enighed om, at der for alle massemedier bør gælde  

 fælles berigtigelsesregler, der i princippet udfærdiges med udgangspunkt i  

 presselovens nugældende berigtigelsesregler.
Udvalget har stillet forslag  

 herom i lovudkastets kapitel 6, §§ 35-40.
6.5.3. Pressenævnet Som anført i afsnit 6.5. er der i udvalget enighed om, at der bør  

 oprettes et fælles klageorgan for alle massemedier.
Klagemyndigheden skal  

 varetage de opgaver, der nu henhører under Dansk Pressenævn,  

 Berigtigelsesnævnet og Radionævnet.
 Det er udvalgets opfattelse, at et for massemedierne fælles klageorgan bør  

 have karakter af et klage nævn betegnet »Pressenævnet«.
Udvalget lægger afgørende vægt på, at massemedierne selv - som hidtil for  

 Dansk Pressenævns og Berigtigelsesnævnets vedkommende - bliver repræsenteret  

 i nævnet, hvis hovedopgave forventes at blive at tage stilling til  

 presseetiske spørgsmål.
Efter udvalgets opfattelse bør der være paritet i  

 repræsentationen for redaktørsiden og journalistsiden.
 Udvalget finder det tillige af tilsvarende væsentlig betydning, at  

 offentligheden bliver repræsenteret i nævnet på lige fod med massemedierne.  

 Efter den nugældende ordning for Dansk Pressenævn sidder en repræsentant for  

 offentligheden i nævnet.
Udvalget foreslår herefter, at der oprettes et pressenævn, bestående af en  

 formand og en næstformand samt 6 andre medlemmer, der beskikkes af  

 justitsministeren.
Af disse beskikkes 2 medlemmer efter indhentet udtalelse  

 fra Dansk Journalistforbund, og 2 medlemmer beskikkes til at repræsentere de  

 redaktionelle ledelser inden for den trykte presse, radio, fjernsyn og øvrige  

 massemedier.
Endelige forudsættes, at 2 medlemmer beskikkes af  

 justitsministeren som repræsentanter for offentligheden.
For så vidt angår formanden og næstformanden for nævnet, har udvalget  

 diskuteret, om de pågældende bør være dommere, der beskikkes efter indhentet  

 udtalelse fra Højesterets præsident, eller om de skal opfylde betingelserne  

 for at kunne udnævnes til landsdommer.
Den sidstnævnte løsning, der er i  

 overensstemmelse med den i radio- og fjernsynsloven for Radionævnet  

 fastsatte, indebærer mulighed for, at også jurister, der ikke er dommere, men  

 på anden måde repræsenterer særlig juridisk ekspertise, kan beklæde  

 formandsposten.
Presseloven kræver, at formanden for Berigtigelsesnævnet skal  

 være højesteretsdommer.
For tiden er formændene og deres suppleanter i alle  

 tre nævn højesteretsdommere.
 Udvalget er nogenlunde lige delt om dette spørgsmål.
Nogle af udvalgets medlemmer foretrækker således, at formanden og  

 næstformanden begge skal være dommere og helst højesteretsdommere.
Andre  

 medlemmer finder det rigtigst at give mulighed for, at også andre med de  

 fornødne kvalifikationer kan beskikkes til formands- og næstformandshvervene.
 Udvalget foreslår, at der ved nævnets behandling af en klage medvirker et  

 medlem af formandskabet samt yderligere 3 medlemmer, heraf 1 af  

 offentlighedens repræsentanter, 1 repræsentant for Dansk Journalistforbund og  

 1 repræsentant for de redaktionelle ledelser.
Udvalget har endelig overvejet, hvorledes udgifterne til nævnets drift bør  

 afholdes.
Efter den nugældende ordning i presselovens § 10, stk. 3, afholdes  

 udgifterne ved Berigtigelsesnævnets virksomhed, herunder honorarer til  

 medlemmerne, af staten og bevilges på finansloven.
Ifølge radio- og  

 fjernsynslovens § 17, stk. 4, afholdes udgifterne ved Radionævnets virksomhed  

 ligeledes af statskassen.
Nogle af udvalgets medlemmer ønsker denne ordning  

 bevaret bl.a. under henvisning til, at nævnet herved sikres den størst mulige  

 uafhængighed.
Da varetagelsen af Pressenævnets opgaver i væsentlig grad er  

 brancheorienteret, finder andre af udvalgets medlemmer imidlertid, at det bør  

 være massemedierne selv, der skal dække Pressenævnets omkostninger i  

 forbindelse med dets oprettelse og drift.
En sådan finansieringsform vil i  

 øvrigt svare til den eksisterende ordning for Dansk Pressenævn.
Efter udvalgets forslag får Pressenævnet kompetence som genmælemyndighed  

 for alle periodiske trykte skrifter, radio og fjernsyn, samt øvrige  

 massemedier.
I den henseende skal Pressenævnet overtage de beføjelser, der  

 hidtil har været udøvet af Berigtigelsesnævnet og Radionævnet, jf.  

 presselovens § 10 og radio- og fjernsynslovens §§ 15 g, 18, stk. 1, 1. pkt.  

 og 19 a.
 Pressenævnet skal endvidere varetage de funktioner, som Dansk Pressenævn  

 og Radionævnet hidtil har udøvet, og Pressenævnet får kompetence til at  

 afgøre, om massemediernes indhold er i strid med god presseskik.
6.6. Justitsministeriets forslag Justitsministeriet kan tiltræde udvalgets forslag om, at det presseetiske  

 system lovfæstes, jf. lovforslagets § 34, der svarer til § 34 i  

 udvalgets lovudkast.
 Justitsministeriet kan endvidere tiltræde udvalgets forslag til vejledende  

 regler for god presseskik, jf. bilag 3 til lovforslaget, ligesom  

 Justitsministeriet kan tiltræde, at der oprettes et Pressenævn, der skal  

 fungere som et fælles klageorgan for alle medier.
 Endelig kan Justitsministeriet tiltræde udvalgets forslag til  

 genmæleregler i lovudkastets §§ 35-40, der svarer til §§ 36-40 i  

 lovforslaget.
 For at tydeliggøre, at Radio- og TV-Reklamenævnets kompetence ikke berøres  

 af udvalgets forslag om oprettelse af et Pressenævn, er der i forhold til  

 udvalgets lovudkast i lovforslaget som § 35 indføjet en ny bestemmelse  

 til præcisering heraf.
7. Lov om radio- og fjernsynsvirksomhed Forslaget til en medieansvarslov indeholder regler angående straf og  

 erstatning for ytringer i både ordinære radio- og fjersynsudsendelser og i  

 reklameindslag.
Herudover indeholder forslaget regler om god presseskik og  

 genmæle vedrørende de ordinære udsendelser.
Forslaget berører derimod ikke adgangen til at klage over indholdet af  

 reklameindslag til Radio- og TV-Reklamenævnet.
Disse regler bevares i loven  

 om radio- og fjernsynsvirksomhed.
 Nærværende lovforslag indeholder alene de ændringer af loven om radio- og  

 fjernsynsvirksomhed, som følger af medieansvarsloven, d.v.s. ophævelsen af  

 bestemmelserne om Radionævnet og Berigtigelsenævnet og den særlige  

 erstatningsregel og i denne forbindelse justeringer af redaktionel karakter.
8. Straffelovens bestemmelse om meddelelseshæleri Som et tillægskommissorium fik udvalget til opgave at vurdere om  

 bestemmelserne i straffelovens §§ 152 d og 152 e om meddelelseshæleri havde  

 en tilfredsstillende udformning i relation til personer, der i øvrigt er  

 omfattet af det særlige presseretlige ansvarssystem.
Udvalget er enige om, at der kan være behov for at anse en  

 offentliggørelse for straffri, når offentliggørelsen har samfundsmæssig  

 betydning i form af en almen nyheds- og informationsværdi.
Efter den gældende  

 regel i straffelovens § 152 e er straffriheden betinget af, at der er handlet  

 i berettiget varetagelse af åbenbar almen interesse.
 Udvalget har derfor foreslået, at »åbenbar« udgår af  

 straffelovens § 152 e med det formål at udvide mulighederne for nyheds- og  

 informationsformidling.
 Udvalget har delt sig i 3 mindretal med hensyn til § 152 d.
Et mindretal (8 medlemmer) finder ikke grundlag for at ophæve § 152 d.
Et  

 andet mindretal (6 medlemmer) finder ikke, at straffelovens § 152 d bør gælde  

 for massemediernes nyhedsformidling.
Et tredje mindretal (2 medlemmer)  

 finder, at spørgsmålet om eventuel ændring af § 152 d bør overlades til  

 nærmere overvejelse i Straffelovrådet og med denne begrundelse tilslutter  

 dette mindretal sig det første mindretal.
Imidlertid blev der i juni 1990 gennemført en ændring af straffelovens §  

 152 d (lov nr. 399 af 13. juni 1990). Det strafbare område for videregivelse  

 af oplysninger, der er fremkommet ved tavshedsbrud, er herefter begrænset til  

 kun at gælde oplysninger om enkeltpersoners rent private forhold og  

 oplysninger, der er fortrolige af hensyn til statens sikkerhed.
Området for  

 den strafbare fremskaffelse eller udnyttelse af oplysninger, der er  

 fremkommet ved et tavshedsbrud, er uændret.
 På baggrund heraf er den foreslåede ændring af straffelovens § 152 e  

 afsvækket betydeligt, og Justitsministeriet finder derfor ikke grundlag for i  

 lovforslaget at foreslå ændringer af straffelovens §§ 152 d eller 152 e.
9. Lovforslagets økonomiske og administrative konsekvenser Forslaget medfører, at Berigtigelsesnævnet og Radionævnet nedlægges,  

 hvilket indebærer en årlig besparelse for staten på ialt ca. 0,1 mio. kr.  

 Forslaget vil samtidig overflødiggøre Dansk Pressenævn, som har været  

 finansieret af Danske Dagblades Forening.
Til afløsning af de eksisterende klageorganer foreslås som anført oprettet  

 et uafhængigt Pressenævn, der blandt andet skal tage stilling til, om pressen  

 har handlet i overensstemmelse med god presseskik.
Nævnet vil endvidere  

 skulle forestå registreringen af visse foretagender, der ønsker at være  

 omfattet af reglerne, jf. lovforslagets § 8, stk. 1.
 Oprettelsen af Pressenævnet vil ikke medføre statslige merudgifter, idet  

 justitsministeren efter forslaget kan fastsætte, at nævnets virksomhed skal  

 dækkes af massemedierne selv efter en fordelingsnøgle, der fastsættes af  

 justitsministeren.
Skøn over omkostningerne i forbindelse med Pressenævnet er forbundet med  

 betydelig usikkerhed, idet navnlig skønnet over antallet af klagesager er  

 forbundet med stor usikkerhed.
På baggrund af sagstallene og omkostningerne i  

 forbindelse med de bestående klageorganer skønner Justitsministeriet  

 imidlertid, at de årlige udgifter, herunder til vederlæggelse af formænd og  

 medlemmer samt sekretariatsudgifter, vil ligge i størrelsesordenen ca. 0,5 -  

 1,0 mio. kr. og forudsætte et personaleforbrug på 2 - 3 årsværk (Ø).
 Lovforslaget skønnes ikke i øvrigt at medføre økonomiske eller  

 administrative konsekvenser for det offentlige.
 10. Hørte myndigheder m.v.
 Betænkning nr. 1205/1990 om medieansvar har været sendt til høring hos:
Præsidenten for Østre Landsret, Præsidenten for Vestre Landsret,  

 Præsidenterne for Københavns Byret, retten i Århus, retten i Odense og retten  

 i Aalborg, Den Danske Dommerforening, Foreningen af Politimestre i Danmark,  

 Politidirektøren i København, Rigspolitichefen, Rigsadvokaten, Foreningen af  

 dommerfuldmægtige i Danmark, Politifuldmægtigforeningen, Advokatrådet, Dansk  

 Pressenævn, Danske Dagblades Forening, Dansk Fagpresseforening, Dansk  

 Magasinpresses Udgiverforening, Danmarks Journalistforbund, Danmarks Radio,  

 TV 2, Statsministeriet, Generaldirektoratet for P & T, Radionævnet,  

 Berigtigelsesnævnet, Udvalget vedr.
Lokal Radio og TV, Radio- og  

 TV-Reklamenævnet, Sammenslutningen af lokale radio- og tv-stationer i  

 Danmark, Foreningen af kommercielle lokalradio- og TV-stationer, Foreningen  

 af Arbejderbevægelsens Elektroniske Medievirksomheder, Den Kristne  

 Producentkomite, Forbrugerstyrelsen og Forbrugerrådet.
Bemærkninger til lovforslagets enkelte bestemmelser Til kapitel 1 Lovens område Til § 1 Bestemmelsen fastlægger lovens anvendelsesområde og afgrænser hermed  

 kredsen af de massemedier, for hvilke der gælder særlige ansvarsregler, jf.  

 lovforslagets almindelige bemærkninger afsnit 4 samt bemærkningerne nedenfor  

 til kapitlerne 3 og 4 i lovforslaget.
I § 1, nr. 1, fastsættes, at loven finder anvendelse på  

 indenlandske periodiske skrifter, herunder billeder og lignende  

 fremstillinger, der trykkes eller på anden måde mangfoldiggøres.
Lovens  

 anvendelsesområde er på dette punkt i nær overensstemmelse med det område,  

 hvor der i dag gælder et særligt presseretligt ansvarssystem, jf.  

 presselovens § 6 og § 16, stk. 3. Ændringerne i forhold til presseloven  

 skyldes overvejende den tekniske udvikling siden presselovens kriterier blev  

 fastlagt.
Således er presselovens sondring mellem om et skrift er trykt her i  

 riget eller ej afløst af et kriterium om, at skriftet skal være  

 »indenlandsk«, jf. herom nedenfor under bemærkningerne til § 2.  

 Endvidere er kriteriet i presselovens § 16, stk. 3, om fremstillingsmåden  

 afløst af en mere tidssvarende beskrivelse i § 1, nr. 1.
Hverken i den tidligere eller i den nugældende presselov er det defineret,  

 hvad der skal forstås ved et trykt skrift, således som begrebet bl.a.  

 anvendes i presselovens § 1. Medieansvarsudvalget anså det heller ikke for  

 muligt at definere begrebet på en sådan måde, at definitionen dækker alle  

 nuværende og fremtidige frembringelser, som bør være omfattet af de særlige  

 presseretlige ansvarsregler.
Det var derfor udvalgets opfattelse, at det  

 fortsat bør overlades til retspraksis og administrativ praksis at afgrænse  

 begrebet »skrift«.
Lovforslaget indeholder i overensstemmelse  

 hermed intet forsøg på at fastlægge begrebet skrift.
Betænkningen indeholder  

 på side 85 ff. en gennemgang af teori og praksis vedrørende afgrænsningen af  

 begrebet »skrift« i presselovens forstand, hvortil henvises.
Bestemmelsen i presselovens § 1, hvorefter bogtrykkerens navn eller firma  

 samt trykkested skal være angivet, er en ordensforskrift, som omfatter andet  

 end periodiske skrifter, f.eks. bøger.
Bestemmelsen foreslås opretholdt, men  

 overført til lov nr. 160 af 1. juli 1927 om pligtig aflevering af tryksager  

 til offentlige biblioteker, se lovforslagets § 58 og bemærkningerne  

 hertil.
 Bestemmelsen i presselovens § 16, stk. 3, 1. led, hvorefter de for  

 skrifter gældende regler også finder anvendelse på billedlige og lignende  

 fremstillinger opretholdes med en redaktionel ændring i lovforslagets § 1,  

 nr. 1.
Den nuværende presselov omfatter skrifter, der er trykt eller fremstillet  

 på anden mekanisk eller kemisk måde, jf. presselovens § 16, stk. 3. Den  

 tekniske udvikling har imidlertid medført, at der i dag anvendes andre  

 metoder til mangfoldiggørelse end de i presseloven nævnte.
Da der ikke er  

 nogen begrundelse for at lade selve fremstillingsmåden være af betydning for,  

 om et skrift skal være undergivet de presseretlige ansvarsregler, foreslås  

 det, at man anvender formuleringen »trykkes eller på anden måde  

 mangfoldiggøres« om de skrifter, der skal være omfattet af en  

 medieansvarslov.
Herved opnås tillige, at nye tekniske former for  

 mangfoldiggørelse automatisk vil være omfattet.
 Om kriterierne »indenlandsk« og »periodisk« henvises  

 til bemærkningerne til § 2.
I § 1, nr. 2, fastlægges, at loven finder anvendelse på lyd- og  

 billedprogrammer, der spredes eller fordeles af Danmarks Radio, TV 2, TV 2's  

 regionale virksomheder og foretagender, der har tilladelse til lokal radio-  

 eller fjernsynsvirksomhed.
Bestemmelsen er ny, idet presseloven kun omfatter  

 trykte skrifter.
Det foreslås, at massemedierne radio og fjernsyn afgrænses på samme måde  

 som i radio- og fjernsynslovens § 1 og § 3 a, nr. 1-3. Herved opnås  

 principiel ligestilling med afgrænsningen af udgiverbegrebet, for så vidt  

 angår indenlandske periodiske skrifter, jf. herom bemærkningerne til § 2  

 nedenfor.
Det betyder, at lovens særlige ansvarsregler vil omfatte  

 udsendelser i Danmarks Radio, TV 2, TV 2's regionale virksomheder samt  

 foretagender, der har tilladelse til at drive lokal radio- eller  

 fjernsynsvirksomhed.
Derimod vil udenlandske tv-programmer, der modtages og  

 spredes her i landet via satellit ikke være omfattet af medieansvarslovens  

 særlige ansvarssystem.
Dette svarer til ordningen for udenlandske periodiske  

 skrifter, der sælges her i landet.
For disse massemedier gælder lovgivningens  

 almindelige regler.
Det lokale radio- og fjernsynsnævn kan i henhold til radio- og  

 fjernsynslovens § 3 a, nr. 4, tillade, at programmer om enkeltstående  

 begivenheder af lokal karakter fordeles indenfor et lokalt område.
Der vil i  

 disse tilfælde være tale om engangstilladelser og fordelingen af et program i  

 henhold til en sådan tilladelse vil ikke være omfattet af lovforslagets § 1,  

 nr. 2, der kun omfatter foretagender, der har til formål at drive radio-  

 eller fjernsynsvirksomhed.
Programmer, der udsendes i henhold til en sådan  

 engangstilladelse, vil heller ikke være omfattet af forslagets § 1, nr. 3,  

 idet der ikke vil være tale om periodisk udbredelse, således som det kræves i  

 § 1, nr. 3.
Efter § 3 a, nr. 5, i radio- og fjernsynsloven kan man uden tilladelse  

 foretage fordeling af lyd- og billedprogrammer i anlæg, som ikke omfatter  

 mere end 25 tilslutninger i en bygning eller en gruppe af nærliggende  

 bygninger.
På grund af disse anlægs begrænsede størrelse finder  

 Justitsministeriet ligesom Medieansvarsudvalget, at den virksomhed, der  

 består i fordeling af programmer i disse anlæg, ikke bør være omfattet af  

 medieansvarsloven.
I forslagets § 1, nr. 2, er der derfor foretaget den  

 afgrænsning, at det alene er udbredelsen af programmer fra foretagender, der  

 har tilladelse til lokal radio~ eller fjernsynsvirksomhed, der er omfattet.
 Endelig medfører forslagets § 1, nr. 3 , at loven også omfatter  

 andre tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der er omfattet af nr. 1 og 2.
 Om baggrunden for, at de særlige ansvarsregler foreslås anvendt på andet  

 end den trykte presse og radio og fjernsyn, henvises til de almindelige  

 bemærkninger afsnit 4.1. og 4.1.1. samt til betænkningen side 106 ff.
 Anvendelsen af § 1, nr. 3, forudsætter, at der - ligesom for skrifter og  

 radio/fjernsyn - er en person her i landet, der kan gøres et ansvar gældende  

 overfor.
 Kravet om, at stoffet skal udbredes til offentligheden, indebærer at  

 principielt alle - eventuelt mod betaling - skal kunne få adgang til stoffet.  

 Virksomheders interne informationssystemer vil herefter ikke være omfattet af  

 loven, selv om de har karakter af nyhedsformidling.
Det forudsættes endvidere, at udbredelsen til offentligheden sker  

 periodisk.
Det bemærkes, at begrebet »periodisk« her anvendes på en  

 anden måde end i § 1, nr. 1, jf. § 2, stk. 3. I § 1, nr. 3, ligger der i  

 kravet om periodisk udbredelse, at en konstant uforanderlig eller  

 enkeltstående formidling ikke vil være omfattet.
Dette medfører, at  

 producenten af en video ikke vil være underlagt de særlige ansvarsregler,  

 ligesom bøger, der måtte blive udsendt elektronisk, heller ikke vil være  

 omfattet.
Dette svarer til, at de særlige ansvarsregler for den trykte presse  

 heller ikke omfatter bøger.
Med kravet om, at den af § 1, nr. 3, omfattede nyhedsformidling, skal  

 kunne ligestilles med formidlingen fra den trykte presse eller fra  

 radio/fjernsyn, sættes snævre grænser for, hvilke former for  

 informationsvirksomheder der kan være omfattet af de særlige ansvarsregler.  

 Dette kriterium indebærer, at der ligesom i den trykte presse og  

 radio/fjernsyn skal være tale om en-vejs-kommunikation.
Kun i de tilfælde,  

 hvor modtageren ikke kan påvirke produktet, er der mulighed for at begrænse  

 ansvarsplaceringen til bestemte personer hos nyhedsformidleren.
Af væsentlig betydning er dernæst kravet om, at der skal være tale om  

 egentlig nyhedsformidling.
Begrebet nyhedsformidling er ikke emnemæssigt  

 begrænset, ligesom der ikke bør indlægges noget kvalitativt krav med hensyn  

 til lødighed.
Afgørende er derimod, at kun medier, som er karakteriseret ved  

 at have et indhold, sammensat af en flerhed af informationer hidrørende fra  

 forskellige kilder er omfattet af det særlige ansvarssystem.
I kravet om at nyhedsformidlingen skal kunne ligestilles med formidlingen  

 fra den trykte presse og radio/ fjernsyn ligger endelig, at  

 mediet/informationssystemet skal have foretaget en selvstændig bearbejdning  

 af det stof, der udsendes som nyhedsstof.
Systemer, som blot teknisk  

 formidler nyhedsstof, vil derfor ikke være omfattet.
Formidling af et program  

 via teledata medfører således ikke automatisk, at programmet vil være  

 omfattet af medieansvarslovens regler.
Om dette vil være tilfældet, afgøres  

 ud fra en samlet vurdering af, om programmet opfylder de betingelser, der  

 stilles i § 1, nr. 3. På samme måde må det efter en samlet vurdering afgøres  

 om andre former for nyhedsformidling - f.eks. gennem et nyhedsbureau, en  

 telefonavis, lydavis eller lignende - opfylder betingelserne i § 1, nr. 3.  

 Der henvises til betænkningen, som s. 91 ff indeholder en gennemgang af  

 forskellige elektroniske informationssystemer samt s. 109 f en vurdering af  

 disse medier i forhold til § 1, nr. 3.
Medier, som opfylder betingelserne i § 1, nr. 3, er dog ikke automatisk  

 omfattet af loven.
Det kræves nemlig yderligere i henhold til lovforslagets  

§ 8, stk. 1 , at virksomheden indgiver anmeldelse herom til  

 Pressenævnet.
Formålet hermed er for det første, at omverdenen, navnlig en  

 krænket borger, kan få kendskab til, om et bestemt foretagende er omfattet af  

 de særlige ansvarsregler, ligesom det kan efterprøves om betingelserne i § 1,  

 nr. 3, er opfyldt.
Det er endvidere en konsekvens, at virksomheden selv kan  

 beslutte, om medieansvarslovens særlige ansvarssystem eller straffelovens  

 almindelige regler skal gælde.
Til kapitel 2 Almindelige bestemmelser Indenlandske periodiske skrifter Til § 2 I § 2, stk. 1 , defineres en udgiver, som den, for hvis regning  

 skriftet udgives.
Reglen er identisk med presselovens § 12, stk. 3. I stk.  

 2 bestemmes, at et skrift skal anses for indenlandsk, såfremt udgiverens  

 virksomhed udøves her i landet.
Herved opretholdes presselovens forudsætning  

 om, at det særlige ansvarssystem kun skal gælde for indenlandske skrifter,  

 men samtidig opgives presselovens forældede sondring om, hvorvidt skriftet er  

 trykt her i riget eller ej.
Skrifter, der traditionelt må betragtes som  

 »indenlandske«, trykkes eller mangfoldiggøres undertiden i udlandet  

 eller måske medfører anvendelse af elektronik m.v., at  

 »trykkelandet« vanskeligt lader sig bestemme.
Presselovens  

 kriterium foreslås derfor afløst af bestemmelsen i stk. 2. Det afgørende er  

 herefter i hvilket land udgiveren, der kan være en enkeltperson, et selskab,  

 en fond, en selvejende institution etc. udøver sin virksomhed.
Et egentligt  

 bopælskriterium er ikke anvendeligt, da et skrift i princippet kan udgives  

 her i landet af en udgiver med domicil i udlandet.
Afgørelsen af, om  

 udgivervirksomheden udøves her i landet, må ske ud fra en helhedsvurdering,  

 hvor trykkestedet bør indgå som et vejledende moment tillige med elementer  

 som forretningsadresse, stiftelsessted, registreringssted og stedet, hvor den  

 redaktionelle virksomhed udøves.
I stk. 3 bestemmes, at et skrift ikke anses for periodisk,  

 medmindre det er bestemt til at udkomme mindst to gange årligt.
Bestemmelsen  

 er identisk med presselovens § 16, stk. 2, og det forudsættes, at  

 lovforslagets § 2, stk. 3, fortolkes i overensstemmelse med fortolkningen af  

 presselovens § 16, stk. 2, hvorefter kravet om to årlige udgivelser alene er  

 et minimumskrav for, at et skrift kan anses for periodisk.
Til § 3 Bestemmelsen svarer med redaktionelle ændringer til presselovens § 2 og §  

 16, stk. 1. Redaktørbegrebet er nærmere omtalt ovenfor under afsnit 4.1.2. og  

 i udvalgets betænkning side 143 ff., hvortil henvises.
Presselovens § 2, stk. 1, har denne ordlyd: »På periodiske skrifter,  

 der udkommer her i riget, skal redaktøren angive sig som sådan.«.  

 Lovforslagets § 3, stk. 1's formulering svarer hertil.
Betegnelsen  

 »ansvarshavende« redaktør skyldes, at mange periodiske skrifter,  

 navnlig dagblade, anfører flere redaktører i deres kolofon og betegner en af  

 disse som ansvarshavende.
Lovforslaget gør det muligt at fortsætte med denne  

 praksis, men tilkendegiver samtidig, at resten af lovteksten alene anvender  

 betegnelsen redaktør.
Ifølge presselovens § 16, stk. 1, er redaktøren af et periodisk skrift  

 den, der træffer afgørelse om skriftets indhold, uanset om han betegnes som  

 redaktør eller som udgiver eller på anden måde.
I lovforslagets § 3, stk.  

 2, defineres redaktøren som »den, der er beføjet til at træffe  

 afgørelse om skriftets indhold«.
Der er ikke tale om en  

 realitetsændring, idet formuleringen blot skal tydeliggøre, at det ikke er  

 afgørende, hvem der træffer eller har truffet afgørelse i det konkrete  

 tilfælde.
Ligesom efter presseloven er redaktøren ansvarlig for hele bladets  

 indhold, selv om der måtte være angivet en specialredaktør for enkelte  

 afdelinger af bladet, f.eks. en sportsredaktør, en redaktør af kultursiden  

 eller lignende.
Ifølge presselovens § 16, stk. 1, 2. pkt., er der dog ved  

 egentlige fagblade adgang til at have flere redaktører med ansvar for hver  

 sin afdeling, ligesom loven har gjort det muligt for dagblade og andre  

 periodiske skrifter at have mere end en redaktør, når de to eller flere  

 redaktører hver er ansvarlige for hele bladets indhold.
Disse muligheder har  

 ikke haft nogen væsentlig praktisk betydning, og det foreslås derfor  

 præciseret, at der for et periodisk skrift kun kan være een redaktør.
Bestemmelsen i stk. 3 svarer til presselovens § 2, stk. 2. En  

 angivelse af redaktør er urigtig, hvis den pågældende person ikke har den  

 kompetence, som forudsættes i paragraffens stk. 2. Angivelse af en  

 »stråmand« som redaktør kan derfor medføre straf efter  

 lovforslagets § 53 . Det skal understreges, at den forkert angivne  

 ikke har redaktøransvar for skriftets indhold, jf. §§ 9-15 og § 27, da dette  

 ansvar kun kan påhvile den egentlige redaktør.
Denne er til gengæld ansvarlig  

 for skriftets indhold, selv om vedkommende i modstrid med § 3, stk. 1, ikke  

 på skriftet er angivet som redaktør af dette.
Til § 4 Redaktøren har efter bestemmelsen pligt til over for borgerne at give  

 oplysning om identiteten af personer, der kan ifalde ansvar efter reglerne i  

 kapitel 3 og § 27, stk. 1, i lovforslaget.
Reglen har til formål at sikre, at  

 en krænket borger får let adgang til at finde frem til, hvem et eventuelt  

 søgsmål skal rettes mod.
Radio og fjernsyn Til § 5 Bestemmelsen pålægger de i lovforslagets § 1 nævnte radio- og  

 fjernsynsvirksomheder pligter, som med de tillempelser der følger af disse  

 mediers særlige karakter, svarer til, hvad der i § 3 er fastsat for  

 indenlandske periodiske skrifter.
Bestemmelsen i stk. 1 er en ordensforskrift svarende til den, der i  

 § 3, stk. 1, er fastsat for periodiske skrifter.
Da radio og fjernsyn ikke på  

 samme måde som de trykte skrifter kan indeholde en for omverdenen let  

 tilgængelig oplysning om, hvem der er (ansvarshavende) redaktør, foreslås  

 det, at foretagendet skal indgive anmeldelse herom til Pressenævnet.
I § 5, stk. 2 , defineres redaktøren som den, der er beføjet til at  

 træffe endelig beslutning om at udsende et program eller et indslag.
Begrebet  

 redaktør afgrænses på samme måde som ved de trykte skrifter, jf. § 3, stk. 2,  

 og bemærkningerne ovenfor til denne bestemmelse.
Det er herved forudsat, at  

 generaldirektøren er redaktør for Danmarks Radio, at den administrerende  

 direktør er redaktør for TV 2, og at direktørerne er redaktører for de  

 regionale TV 2-virksomheder.
I stk. 3 fastsættes, at enhver borger ved henvendelse til et af de  

 radio- eller fjernsynsforetagender, der omfattes af loven, kan kræve at få  

 oplyst, hvem der er redaktør for den pågældende virksomhed.
Hvis kravet ikke  

 imødekommes, kan borgeren få oplysning hos Pressenævnet, jf. den  

 anmeldelsespligt, der er fastsat i paragraffens stk. 1.
Bestemmelsen i stk. 4 fastslår, hvem der er ansvarlig for manglende  

 eller urigtig oplysning om redaktøren.
Den svarer til ordningen for de  

 periodiske skrifter bortset fra, at radio- eller fjernsynsforetagendet træder  

 i stedet for udgiveren.
Til § 6 Bestemmelsen indeholder en ordensforskrift, som er speciel for radio og  

 fjernsyn, og som er begrundet i disse mediers flygtige karakter.
En lytter  

 eller seer, der føler sig krænket over indholdet af et program, får efter  

 bestemmelsen en forholdsvis let adgang til at konstatere, hvem de mulige  

 ansvarssubjekter er, og hvem et eventuelt søgsmål derfor skal rejses imod.  

 Redaktørens oplysningspligt gælder kun over for personer, der har en retlig  

 interesse i at få de nævnte oplysninger.
Det vil være den krænkede, der skal  

 godtgøre, at kravet om retlig interesse er opfyldt; den pågældende må derfor  

 i et vist omfang kunne beskrive det program, sagen drejer sig om.  

 Bestemmelsen indebærer ikke, at den krænkede kan kræve at få udleveret kopi  

 af udsendelsen.
Til § 7 Bestemmelsen i stk. 1 , pålægger redaktøren en pligt til at  

 opbevare en kopi af udsendte programmer, således at der efterfølgende kan  

 skaffes dokumentation for indholdet af en bestemt udsendelse.  

 Opbevaringspligten er begrænset til 3 måneder, men hvis der inden udløbet af  

 denne frist er indgivet klage over udsendelsen, skal kopien heraf opbevares,  

 indtil sagen er afsluttet, jf. bestemmelsens stk. 2 . Sagen anses for  

 endelig afsluttet, hvis radio- eller fjernsynsforetagendets svar på klagen  

 ikke indbringes for Pressenævnet eller for domstolene inden for tre måneder  

 efter, at radio- eller fjernsynsforetagendets svar på klagen er nået frem til  

 klageren.
Det bemærkes, at der gælder en klagefrist på fire uger, hvis  

 klageren ønsker at indbringe en afvisning af klagen eller et afslag på krav  

 om genmæle for Pressenævnet, jf. § 34, stk. 3, og § 40. Men da klageren også  

 kan indbringe afvisningen eller afslaget for domstolene finder  

 Justitsministeriet det mest hensigtsmæssigt at fastsætte en generel regel,  

 hvorefter opbevaringspligten er tre måneder fra det tidspunkt, da radio~  

 eller fjernsynsforetagendets afvisning eller afslag er kommet frem til  

 klageren, eller fra offentliggørelsen af et ufyldestgørende genmæle.  

 Opbevaringspligten består, så længe en sag behandles ved Pressenævnet eller  

 domstolene.
Klageren kan heller ikke i medfør af denne bestemmelse kræve at  

 få udleveret kopi af udsendelsen.
Til § 8 Der kan være tvivl om, hvorvidt et af de medier, der er nævnt i § 1, nr.  

 3, omfattes af loven og de særlige ansvarsregler, fordi dette som nævnt  

 forudsætter, at nærmere angivne betingelser er opfyldt.
En borger, der følger  

 sig krænket over en meddelelse fra eksempelvis et nyhedsbureau eller en  

 telefonavis, kan derfor have svært ved at konstatere, om et eventuelt søgsmål  

 skal rejses på grundlag af dansk rets almindelige ansvarsregler eller på  

 grundlag af de medieretlige ansvarsregler.
I § 8, stk. 1 , fastsættes  

 derfor, at de nævnte massemedier for at blive omfattet af medieansvarslovens  

 regler skal indgive anmeldelse til Pressenævnet.
Der er tale om en  

 ordensforskrift, hvis opfyldelse er en betingelse for anvendelsen af de  

 særlige ansvarsregler.
Der sker ikke herved nogen lempelse i kravet om, at  

 mediet skal opfylde de materielle betingelser, som er opstillet i § 1, nr. 3.  

 Det forudsættes, at enhver borger ved henvendelse til Pressenævnet kan få  

 oplyst, om et bestemt massemedie har indgivet sådan anmeldelse og om, hvem  

 der i bekræftende fald er redaktør for det pågældende massemedie.
Opfylder  

 massemediet både de materielle betingelser i § 1, nr. 3, og den formelle  

 betingelse i § 8, stk. 1, omfattes det af reglerne i §§ 5-7, se lovforslagets  

§ 8, stk. 2 . Foretagendet skal derfor over for Pressenævnet angive,  

 hvem der er redaktør, og redaktøren skal have den fornødne kompetence.
Der  

 kan kun være een redaktør, og enhver har ved henvendelse til foretagendet  

 krav på at få oplyst, hvem redaktøren er.
Ansvar for manglende eller urigtig  

 angivelse af redaktør påhviler foretagendet som sådant og redaktøren, og en  

 urigtig angiven person (en »stråmand«) er tillige ansvarlig, hvis  

 angivelsen er sket med den pågældendes samtykke.
Om redaktørens oplysnings-  

 og opbevaringspligt se §§ 6 og 7 og bemærkningerne hertil.
Efter stk.  

 3 kan Justitsministeriet fastsætte nærmere regler om anmeldelsens indhold  

 og form.
 Der henvises i øvrigt til betænkning nr. 1205/1990 s. 110 f.
Til kapitel 3 Strafansvar for mediernes indhold For at undgå forveksling med kapitel 8, der vedrører straf for  

 overtrædelse af medieansvarslovens ordensforskrifter m.v., er det i  

 overskriften til kapitel 3 præciseret, at kapitlet indeholder bestemmelser om  

 strafansvar for indholdet af skrifter og udsendelser.
§§ 9-15 vedrører strafansvar for indholdet af indenlandske  

 periodiske skrifter, §§ 16-23 omhandler radio- og fjernsynsudsendelser  

 og § 24 de i § 1, nr. 3, nævnte andre massemedier.
Herudover  

 indeholder §§ 25-28 en række fælles bestemmelser.
De gældende ansvarsregler for den trykte presse foreslås bevaret i deres  

 principielle udformning.
I forslaget er dog medtaget en række ændringer og  

 præciseringer i regelsættet for periodiske skrifter.
Disse ændringer vedrører  

 navnlig anonymitetsbegrebet, ansvaret for citerede udtalelser eller  

 meddelelser fra udenforstående og ansvaret for annoncers indhold.
Endvidere  

 foreslås undtagelsesbestemmelsen i presselovens § 7 om ansvaret for  

 statsforbrydelser m.v. ændret, mens bestemmelsen i presselovens § 6, stk. 5,  

 3. punktum, om, at den unavngivne forfatter kan påtage sig ansvaret med den  

 virkning at det objektive redaktøransvar bortfalder, foreslås ophævet.
 For radio- og fjernsyn og for de i § 1, nr. 3, nævnte medier foreslås  

 indført regler, der i vidt omfang svarer til ansvarssystemet for de  

 periodiske skrifter.
Indenlandske periodiske skrifter Til § 9 I stk. 1 , begrænses kredsen af mulige ansvarssubjekter som  

 hovedregel til forfatteren, redaktøren og udgiveren.
Bestemmelsen indebærer  

 således, at de almindelige regler om ansvar for medvirken i straffelovens §  

 23 ikke finder anvendelse.
Bestemmelsen angiver ikke de nærmere betingelser  

 for at drage en eller flere af de tre nævnte personer m.v. til ansvar; se  

 herom §§ 10-15.
 Bestemmelsen i stk. 2 , om billeder og lignende fremstillinger  

 svarer til presselovens § 16, stk. 3.
Bestemmelsen i stk. 3, svarer til presselovens § 8, stk. 2, og  

 indebærer, at løbesedler og plakater m.v. omfattes af de ansvarsregler, som  

 gælder for det skrift, hvorfra de hidrører, selv om de ikke isoleret  

 betragtet har karakter af et periodisk skrift.
En unavngiven strafbar  

 meddelelse på et dagblads »spiseseddel« kan således medføre ansvar  

 for dagbladets redaktør.
Ifølge presselovens § 8, stk. 1, må løbesedler, plakater eller opslag ikke  

 indeholde udtalelser, der ved deres form eller indhold utilbørligt forulemper  

 personer eller virksomheder.
En hertil svarende bestemmelse er ikke medtaget  

 i lovforslaget, dels fordi dette kun fastsætter regler om kredsen af  

 ansvarssubjekter, dels fordi bestemmelser om straf for sådanne forulempelser  

 efter Justitsministeriets opfattelse hører hjemme i politivedtægterne.
Til § 10 Bestemmelsen i stk. 1 svarer til presselovens § 6, stk. 4.  

 Formuleringen indebærer, at subjektive undskyldningsgrunde som manglende  

 tilregnelse eller manglende tilregnelighed kan medføre straffrihed for  

 forfatteren.
Det følger af almindelige strafferetlige principper, at  

 objektive straffrihedsgrunde også kan påberåbes af forfatteren.
Således vil  

 en ellers strafbar sigtelse normalt være straffri, hvis der føres  

 sandhedsbevis, jf. straffelovens § 269, stk. 1, 1. led, eller hvis  

 gerningsmanden har handlet i god tro og til berettiget varetagelse af åbenbar  

 almeninteresse, jf. samme bestemmelses 2. led.
På samme måde vil den  

 omstændighed, at en videregivelse (offentliggørelse) af en meddelelse eller  

 et billede af privat karakter ikke er uberettiget, medføre, at handlingen  

 ikke er strafbar, jf. straffelovens § 264 d.
I stk. 2 fastsættes, at en artikel anses for navngiven, når  

 forfatteren har samtykket i, at artiklen offentliggøres under dennes navn  

 eller billede.
Det samme gælder, når artiklen offentliggøres under  

 forfatterens pseudonym eller mærke, og det er alment kendt, hvilken person  

 der anvender det pågældende pseudonym eller mærke.
Angivelsen af navnet skal være så præcis, at det for læseren uden større  

 undersøgelser vil være muligt at identificere forfatteren.
Er ophavsmandens  

 fulde navn og adresse anført, er navngivelseskriteriet opfyldt.
Det samme er  

 tilfældet, selv om adressen ikke er anført, hvis navnet f.eks. er  

 usædvanligt, og artiklens indhold i øvrigt eller andre omstændigheder giver  

 sådanne informationer, at ophavsmanden let lader sig identificere.
Er dette  

 ikke tilfældet, og er navnet almindeligt forekommende, anses artiklen ikke  

 for navngiven, medmindre særlige forhold i øvrigt bevirker en let  

 identifikation, og dette også må stå klart for forfatteren selv.
Som særlige  

 forhold kan nævnes en stillingsbetegnelse, f.eks. journalist N.N.,  

 skuespiller N.N. eller professor N.N.
Det samme vil gælde i offentligheden  

 almindeligt kendte personer, der anføres uden stillingsbetegnelse, og som har  

 et almindeligt navn, når indholdet klart peger på denne person.
 En artikel, der i stedet for forfatterens navn og adresse er ledsaget af  

 et fotografi af den pågældende, skal anses for navngiven, idet forfatteren da  

 må forvente, at han ret let kan identificeres.
Som noget nyt foreslås det, at navngivelseskravet ligeledes skal anses for  

 opfyldt, når artiklen er skrevet under et pseudonym eller mærke, og det er  

 alment kendt, hvilken person der anvender det pågældende pseudonym eller  

 mærke.
I denne situation må det stå klart for forfatteren, at han kan  

 identificeres, hvorfor han bør være ansvarlig.
Det ville være uacceptabelt,  

 om personer, der har oparbejdet et fast af almenheden kendt mærke eller  

 pseudonym, herefter straffrit kan begå f.eks. freds- eller ærekrænkelser,  

 skønt så at sige alle har viden om, hvem gerningsmanden er.
Et pseudonym  

 eller mærke må bl.a. anses for alment kendt, hvis der i offentligt  

 tilgængelige opslagsværker gives oplysning om forfatterens navn (jf.  

 eksempelvis biografien »Danske Journalister«, udgivet af Dansk  

 Journalistforbund).
Samtykke til artiklens offentliggørelse under navn m.v. er en selvfølgelig  

 forudsætning, og kravet herom skal forstås på samme måde som i andre  

 tilfælde, hvor der ikke stilles særlige krav til samtykket, f.eks. i form af  

 skriftlighed.
Også et stiltiende samtykke kan således være tilstrækkeligt.  

 Hvis en artikel ved en fejltagelse eller mod forfatterens ønske er forsynet  

 med den pågældendes navn eller portræt anses den ikke for navngiven, hvorfor  

 forfatteren er ansvarsfri.
Således som navngivelse er defineret, kan der forekomme tilfælde, hvor en  

 person, der føler sig krænket, ikke umiddelbart kan identificere den  

 pågældende på en sådan måde, at han kan udtage stævning mod forfatteren eller  

 anlægge privat straffesag mod ham o.s.v.
Bestemmelserne i § 10 skal derfor  

 sammenholdes med reglen i lovforslagets § 4, hvorefter redaktøren efter  

 anmodning skal give oplysning bl.a. om identiteten af de personer, der er  

 omfattet af § 10.
 Bestemmelserne i lovforslagets § 10, stk. 3-6, indeholder en række  

 præciseringer i forhold til de gældende regler i presseloven.
I stk. 3 fastsættes således, at ansvar påhviler alle forfattere til  

 en navngiven artikel, når det ikke fremgår, hvilken del de hver især har  

 forfattet.
Reale grunde taler for, at der i sådanne tilfælde kan gøres et  

 ansvar gældende over for enhver, der samtykker i at stå som navngiven  

 forfatter til en artikel.
Er der kun anført een forfatter til en artikel, som rent faktisk er  

 skrevet af flere, anses den navngivne forfatter for ansvarlig for hele  

 artiklens indhold.
På samme måde vil en angiven forfatter, der som led i sin  

 artikel vælger at bringe et unavngivet fredskrænkende billede, optaget af en  

 anden, være ansvarlig for offentliggørelsen af billedet.
 Det almindelige krav i strafferetten om tilregnelse til lovovertrædelsen  

 gælder således for forfatteransvaret og der indføres således ikke med denne  

 bestemmelse et objektivt strafansvar for forfatteren, fotografen m.v.
En artikel kan hidrøre fra en juridisk person, f.eks. en forening, dennes  

 bestyrelse, et selskab eller en anden kollektiv enhed.
Der findes ikke regler  

 i presseloven om disse situationer.
Det forhold, at bødeansvar for juridiske  

 personer i dag er almindeligt forekommende, kunne tale for at pålægge den  

 kollektive enhed som sådan det strafferetlige ansvar.
Heroverfor kan for det  

 første anføres, at det ville medføre en generel indførelse af strafansvar for  

 juridiske personer for overtrædelser af dele af straffeloven, hvilket vil  

 være en principiel nydannelse.
Hertil kommer den konsekvens, at der ved  

 grovere overtrædelser, hvor der ville være forskyldt frihedsstraf, da kun  

 kunne idømmes bøde, hvilket ikke forekommer rimeligt og ville indebære  

 mulighed for omgåelse ved at lade f.eks. en forening, netop dannet med det  

 formål at være strafsubjekt for en strafbar krænkelse, angive som forfatter.  

 Justitsministeriet foreslår derfor i stk. 4 og 5 , at ansvaret i  

 sådanne tilfælde bør påhvile medlemmerne af den juridiske persons ledelse,  

 men med mulighed for (tillige) at idømme den kollektive enhed bødestraf.
Den type juridiske personer, der kan tænkes at være forfattere til  

 artikler, læserbreve m.v., kan være af forskellig art.
I nogle tilfælde vil  

 der være tale om egentlige erhvervsvirksomheder eller faglige organisationer  

 m.v., som i indlæg i pressen ønsker at fremføre deres synspunkter, medens det  

 i andre tilfælde vil være mindre foreninger o.lign., f.eks. en  

 grundejerforening, som er uden en egentlig administrativ ledelse ud over  

 bestyrelsen og dennes medlemmer.
Ordene i stk. 4 »... den juridiske  

 persons ledelse« dækker begge situationer.
Det må således bero på de  

 konkrete omstændigheder, om ansvaret skal placeres hos bestyrelsens enkelte  

 medlemmer og/eller direktionen.
Det bemærkes, at bestemmelsen naturligvis som  

 forfatteransvaret i øvrigt, jf. lovforslagets § 10, stk. 1, forudsætter, at  

 bestyrelsesmedlemmerne og/eller direktionens medlemmer opfylder  

 tilregnelseskravet.
Bestemmelsen i lovforslagets § 10, stk. 6 , er ny og indebærer, at  

 en tekst, der offentliggøres med et nyhedsbureau som kilde ikke anses for en  

 navngiven tekst i medieretlig forstand.
Den ansvarlige for et dagblads  

 offentliggørelse af en sådan tekst er derfor dagbladets redaktør.
Bureauets  

 redaktør er ansvarlig for videregivelsen af teksten til dagbladet og for den  

 del af bureauets offentliggørelser, som retter sig direkte til  

 offentligheden, f.eks. telegrammer eller telefonaviser.
Bestemmelsen skyldes,  

 at stof fra nyhedsbureauer nu omfattes af de særlige medieretlige  

 ansvarsregler, når de i lovforslagets § 1, nr. 3, jf. § 8, stk. 1, nævnte  

 betingelser er opfyldt.
Om baggrunden for bestemmelsen henvises i øvrigt til  

 betænkningen side 163 ff.
Til § 11 Bestemmelsen i stk. 1 , der svarer til presselovens § 6, stk. 3,  

 1. pkt., indebærer, at redaktøren er ansvarlig for indholdet af en unavngiven  

 artikel i skriftet, selv om lovovertrædelsen ikke kan tilregnes redaktøren  

 som forsætlig eller uagtsom.
Redaktøren er således ansvarlig på objektivt  

 grundlag.
Det vil ofte være en redaktionssekretær, der træffer den konkrete  

 afgørelse om offentliggørelse af en unavngiven artikel, men reglen i § 9,  

 stk. 1, udelukker, at der kan gøres ansvar gældende mod redaktionssekretæren.  

 Til unavngivne artikler henføres artikler, der slet ikke indeholder oplysning  

 om forfatterens identitet, og artikler, der nok er forsynet med forfatterens  

 navn, billede eller offentligt kendte pseudonym, men hvor dette er sket mod  

 forfatterens vilje.
Et »falsk« læserbrev, d.v.s. et læserbrev, der  

 er indsendt af en ukendt person og af denne underskrevet med en andens navn,  

 anses - hvis det offentliggøres under dette navn - som en unavngiven artikel.  

 Det samme gælder et læserbrev, som er indsendt og offentliggøres under et  

 opdigtet navn.
Overskrifter, forsidehenvisninger, oversigter over artiklers indhold  

 o.lign. må normalt anses for at være dele af det unavngivne stof.
Hvis  

 forfatteren til en navngiven artikel selv har skrevet den overskrift,  

 hvorunder artiklen offentliggøres, anses overskriften dog for at være en del  

 af den navngivne artikel og således omfattet af § 10; det samme gælder, hvis  

 overskriften til en navngiven artikel nok er produceret af en anden end  

 forfatteren, men hvor overskriften ikke går videre, end der er fuldstændig  

 dækning for i artiklens tekst.
Det understreges, at redaktørens ansvar  

 begrænses af de objektive straffrihedsgrunde, der som nævnt i bemærkningerne  

 ovenfor til § 10, stk. 1, kan medføre straffrihed for forfatteren.
Redaktøren  

 vil således normalt være ansvarsfri for offentliggørelsen af en  

 ærefornærmende sigtelse, for hvilken der er ført sandhedsbevis, eller for en  

 ikke uberettiget videregivelse af en meddelelse eller et billede af privat  

 karakter.
Omfattet af redaktøransvaret efter § 11, stk. 1, er formentlig også den  

 situation, hvor en artikel - navn- eller unavngiven - ikke i sig selv  

 indeholder en materiel krænkelse, men hvor tilføjelsen af f.eks. et foto  

 eller en anden artikel (af en anden forfatter) i samme skrift instituerer den  

 strafbare overtrædelse.
Som eksempel kan nævnes det tilfælde, at retten under  

 behandlingen af en straffesag i medfør af retsplejelovens § 31, stk. 3,  

 nedlægger forbud mod, at der sker offentlig gengivelse af sigtedes navn,  

 stilling eller bopæl.
De oplysninger om sigtede, som journalisten  

 efterfølgende giver i en artikel, er ikke så afslørende, at den sigtede kan  

 identificeres alene på grundlag af artiklen, men er der i samme skrift f.eks.  

 et pressefoto af sigtede, kan kombinationen af artiklens oplysninger og  

 fotografiet være tilstrækkeligt til, at sigtede kan identificeres.
I dette  

 tilfælde vil redaktøren i medfør af § 11, stk. 1, være ansvarlig for  

 overtrædelsen af navneforbudet.
Lovforslagets § 11, stk. 2 , svarer til § 13, stk. 2, i  

 betænkningens lovudkast.
Bestemmelsen er, bortset fra sproglige ænderinger,  

 identisk med presselovens § 6, stk. 3, 2. pkt.
Det bemærkes, at redaktørens  

 ansvar ikke omfatter tilfælde, hvor forfatteren er ansvarsfri på grund af  

 manglende forsæt eller uagtsomhed.
Til § 12 Bestemmelsen, der er ny, omhandler den situation, at der i et massemedie  

 citeres artikler m.v., der hidrører fra et andet massemedie.
Er citatet  

 unavngivet følger redaktørens hæftelse for indholdet af reglen i § 11.
Er artiklen derimod også navngivet i det nye massemedie følger det af §  

 12, at redaktøren er ansvarlig for indholdet, medmindre forfatteren har givet  

 et samtykke, der også omfatter udbredelsen via det nye massemedie.
En  

 navngiven forfatter er således ikke uden videre ansvarlig for den  

 videregående udbredelse, der sker i kraft af offentliggørelse i det nye  

 massemedie.
Reglen skal ses i sammenhæng med forslagets § 10, stk. 6,  

 sammenholdt med § 11, hvorefter redaktøren for det nye massemedie er  

 ansvarlig for artikler, der offentliggøres som hidhørende fra et navngivet  

 nyhedsbureau, medens nyhedsbureauets redaktør er ansvarlig for bureauets  

 selvstændige offentliggørelser af dets unavngivne artikler.
Der henvises til  

 betænkningen side 163 ff.
Til § 13 Bestemmelsen omhandler redaktørens medansvar for indholdet af navngivne  

 artikler.
Ifølge presselovens § 6, stk. 3, sidste pkt., er redaktøren medansvarlig  

 for indholdet af en navngiven artikel i skriftet, hvis den med redaktørens  

 vidende er skrevet af en fast medarbejder ved skriftet, hvis den er skrevet  

 efter opfordring af eller under anden medvirken af redaktøren, eller hvis  

 redaktøren vidste, at indholdet var urigtigt.
Ifølge lovforslaget opretholdes  

 bestemmelserne om redaktørens medansvar i disse undtagelsessituationer,  

 således at retstilstanden forbliver uændret.
Justitsministeriet finder  

 herudover i lighed med Medieansvarsudvalget, at medansvarsreglen bør udvides  

 til også at omfatte tilfælde, hvor redaktøren vidste, at artiklens indhold  

 var urigtigt eller indebar en krænkelse af privatlivets fred.
Bestemmelsen  

 omfatter således ikke tilfælde, hvor redaktøren ikke ved om en ærekrænkende  

 sigtelse er sand eller usand.
Forfatteren vil være den nærmeste til at føre  

 sandhedsbevis for en sigtelse, der udbredes i en navngiven artikel.
Til § 14 Bestemmelsen, der er ny, vedrører gengivelse af udtalelser i interviews,  

 referater o.lign.
Om baggrunden for bestemmelsen henvises til de almindelige  

 bemærkninger afsnit 4.2.1.1. og til betænkningen side 169 ff.
Efter gældende ret er selve fremsættelsen af strafbare ytringer  

 kriminaliseret.
Bestemmelsen i § 14 fører til, at den, der har fremsat en  

 strafbar ytring, under visse betingelser også kan drages presseretligt til  

 ansvar for gengivelsen.
 Forslaget indebærer således, at den navngivne meddeler (kilde) inddrages  

 som presseretligt ansvarssubjekt og i givet fald som sådant ifalder medansvar  

 for sine i pressen offentliggjorte udtalelser sammen med den angivne  

 forfatter af den artikel, hvori udtalelserne er gengivet, jf. reglerne i §  

 10, eller, hvis artiklen er unavngiven, sammen med redaktøren, jf. § 11.
 Den, der føler sig krænket, kan i overensstemmelse med gældende ret i et  

 privat søgsmål efter eget valg rette sagen mod både fremsætteren og  

 forfatteren/redaktøren eller mod een af dem.
Det er en forudsætning for et sådant medansvars indtræden, at en udtalelse  

 er gengivet korrekt, og at ophavsmanden har godkendt, at udtalelsen gengives  

 navngiven.
Heri ligger, at den pågældende også har været indforstået med  

 offentliggørelsen.
Bevisbyrden for, at disse betingelser er opfyldt, påhviler  

 forfatteren og/eller redaktøren, og kan den ikke løftes, kan ansvar alene  

 pålægges disse.
Selv om f.eks. en journalist formelt er ansvarlig efter hovedreglen i  

 lovforslagets § 10 om ansvaret for den navngivne forfatter, vil denne  

 undertiden kunne være ansvarsfri på grund af udtalelsens nyheds- og  

 informationsværdi, der som fastslået af Højesteret i visse tilfælde vil kunne  

 føre til, at den pågældende frifindes, se betænkningen side 171 ff.
Denne  

 ansvarsfritagelsesgrund er naturligvis ikke begrænset til forfatteren  

 (journalisten), men vil efter omstændighederne også finde anvendelse i  

 relation til redaktøren eller den, der citeres for en udtalelse.
Til § 15 Bestemmelsen pålægger udgiveren ansvar for skriftets indhold i  

 situationer, hvor der ikke kan gøres ansvar gældende mod redaktøren efter §§  

 11-13.
I visse tilfælde, hvor ansvar for indholdet af en unavngiven artikel ikke  

 kan gøres gældende mod redaktøren, følger det af presselovens § 6, stk. 5, 1.  

 pkt., at ansvaret i stedet påhviler forfatteren.
Dette foreslås ændret, idet  

 Justitsministeriet finder det mest hensigtsmæssigt, at udgiveren må være  

 ansvarlig i stedet for redakøren i alle de tilfælde, hvor der ikke kan gøres  

 ansvar gældende mod denne, hvad enten det skyldes manglende eller ukorrekt  

 angivelse af redaktøren, eller det skyldes redaktørens manglende tilknytning  

 til riget eller manglende tilregnelighed.
Der er her tale om omstændigheder,  

 som udgiveren har mulighed for at sikre sig mod.
 Hvis udgiveren er en juridisk person, kan der pålægges denne som sådan  

 bødeansvar.
Radio- og fjernsynsudsendelser Der er i de almindelige bemærkninger afsnit 4.2.2., hvortil henvises,  

 redegjort for de væsentligste relevante forskelligheder mellem  

 ansvarsreglerne for de periodiske skrifter og de ansvarsregler, som foreslås  

 indført for radio- og fjernsynsudsendelser.
 I forhold til betænkningens lovudkast er der i lovforslagets §§ 16-23  

 foretaget en række ændringer af såvel materiel som redaktionel karakter.
 I lovforslagets § 16 foretages en afgrænsning af kredsen af mulige  

 ansvarssubjekter, svarende til afgrænsningen i § 9.
 § 17 omhandler ligesom § 10 ansvaret for tekster, mens § 18  

 , der svarer til betænkningens lovudkast § 19, handler om ansvaret for  

 udtalelser i forskudte udsendelser.
 Lovforslagets § 19 , der svarer til § 21 i betænkningens lovudkast,  

 handler ligesom § 12 om ansvaret for indholdet af en tekst eller udtalelse,  

 som har været bragt navngiven i et andet massemedie.
I § 20 behandles reglerne om ansvaret for den, der fremsætter  

 udtalelse i en direkte udsendelse.
Bestemmelsen svarer til § 18 i  

 betænkningens lovudkast.
Dernæst omhandler § 21 ligesom § 13, stk. 1, redaktørens medansvar  

 for indholdet af tekster og udtalelser.
Lovforslagets § 21, stk. 1, svarer  

 til § 20 i betænkningens lovudkast.
 § 22 , der svarer til betænkningens § 22, vedrører ansvaret for  

 den, der oplæser eller på anden måde formidler en tekst.
Endelig omhandler § 23 , ligesom § 15, ansvar for radio- og  

 fjernsynsforetagendet som sådant, når der ikke kan gøres ansvar gældende mod  

 redaktøren.
Bestemmelsen svarer til § 23 i betænkningens lovudkast.
Til § 16 Kredsen af mulige ansvarssubjekter afgrænses i § 16, stk. 1 , på  

 lignende måde som ved periodiske skrifter, se § 9, stk. 1, og bemærkningerne  

 hertil.
Afgrænsningen er imidlertid foretaget under hensyn til, at  

 forfatterbegrebet er for snævert, når det drejer sig om radio- og  

 fjernsynsudsendelsers indhold.
Kredsen af ansvarlige personer er derfor  

 udvidet, så den - som ved periodiske skrifter - omfatter forfatteren til en  

 tekst, men tillige også den, der fremsætter en udtalelse.
Ansvaret for radio-  

 og fjernsynsudsendelsers indhold betyder således ansvaret for materielle  

 pressedelikter i tekster og udtalelser.
Kredsen af ansvarssubjekter omfatter  

 også - ligesom ved periodiske skrifter - redaktøren samt - i stedet for  

 udgiveren - radio- eller fjernsynsforetagendet.
Bestemmelsen indebærer, at de  

 almindelige regler om ansvar for medvirken i straffelovens § 23 ikke finder  

 anvendelse, dog undtaget den i § 20, stk. 2, nævnte situation.
Bestemmelsen  

 angiver ikke de nærmere betingelser for at drage et eller flere af de mulige  

 ansvarssubjekter til ansvar; se herom §§ 17-23.
 På linje med reglen i § 9, stk. 2, bestemmes det i § 16, stk. 2 ,  

 at de særlige ansvarsregler for tekster og udtalelser i radio- og  

 fjernsynsudsendelser finder tilsvarende anvendelse på film, billeder og  

 lignende.
For indenlandske periodiske skrifter fastsætter bestemmelsen i  

 lovforslagets § 9, stk. 3, at løbesedler, plakater og opslag m.v. anses for  

 bestanddele af det skrift, hvortil de henviser, eller hvorfra de hidrører.  

 Denne bestemmelse er nødvendig for at sikre, at de nævnte løbesedler m.v.  

 omfattes af ansvarsreglerne for det periodiske skrift, hvorfra de hidrører,  

 idet de ellers ofte måtte anses som ikke-periodiske skrifter.
En tilsvarende  

 bestemmelse anses ikke for nødvendig, for så vidt angår radio- og  

 fjernsynsudsendelser, idet indholdet heri altid vil være omfattet af  

 ansvarsreglerne for radio- og fjernsyn.
Det gælder således også, hvor et  

 brudstykke af en udsendelse vises som foromtale eller »reklame« for  

 den egentlige udsendelse, som skal sendes på et senere tidspunkt samme dag  

 eller en dag ud i fremtiden.
Til § 17 Bestemmelsen, der med undtagelse af nogle tilføjelser i stk. 3 svarer til  

 § 17 i betænkningens lovudkast, omhandler ansvaret for tekster og  

 korresponderer dermed med § 10 om forfatterens ansvar for tekster i  

 periodiske skrifter.
 Radio- og fjernsynsudsendelser kan dels være direkte transmissioner af  

 arrangementer uden for radio- og fjernsynsforetagendets regi (politiske  

 møder, gudstjenester, sportsstævner m.m.) eller i foretagendets eget regi  

 (eksempelvis interviews og rundbordssamtaler), dels være udsendelse af  

 programmer, som kortere eller længere tid før udsendelsen er optaget på bånd  

 eller opbevaret elektronisk (forskudte udsendelser).
I radioudsendelser fremføres tekster ved oplæsning.
Det samme gælder  

 normalt i fjernsynsudsendelser, men her kan det dog forekomme, at en tekst  

 fremføres på en sådan måde, at seerne kan aflæse den på skærmen; se om disse  

 specielle tilfælde nærmere nedenfor.
En tekst, der oplæses, kan være skrevet med henblik herpå; dette vil  

 typisk være tilfældet med journalistiske manuskripter, der oplæses af en  

 studievært, og med speakertekst, der f.eks. kæder to eller flere indslag  

 sammen, eller som annoncerer et kommende indslag.
Men teksten kan også være  

 skrevet med henblik på andre formål end oplæsningen i radio eller tv.
Således  

 kan der i en udsendelse indgå oplæsning af en bog, ligesom sangtekster,  

 dramatiske værker m.m. kan være grundlag for udsendelser på det kunstneriske  

 område.
I alle sådanne tilfælde medfører bestemmelsen i § 17, stk. 1 ,  

 at forfatteren er ansvarlig for tekstens indhold efter lovgivningens  

 almindelige regler (se herom § 10, stk. 1, og bemærkningerne hertil), såfremt  

 den pågældende har givet samtykke til tekstens udsendelse.
Dette gælder dog  

 ikke, når der er givet forfatteren tilsagn om anonymitet.
Bestemmelsen har  

 størst praktisk betydning for de tekster, der er skrevet med henblik på  

 oplæsning i en radio- eller fjernsynsudsendelse; her medfører den, at  

 tekstens forfatter får samme retsstilling som forfatteren til en artikel i et  

 periodisk skrift, jf. navnlig § 10. For så vidt angår romaner, digte,  

 dramatiske værker, tekster af fagligt eller videnskabeligt indhold m.m., vil  

 disse normalt have en »selvstændig« tilværelse uafhængigt af  

 udsendelsen i radio eller fjernsyn.
Forfatteren af en bog med retsstridigt  

 indhold kan normalt drages til ansvar for bogens indhold, hvad enten dette  

 udsendes i radio/fjernsyn eller ej; den omstændighed, at radio- eller  

 fjernsynsudsendelsen henleder den krænkede persons eller den offentlige  

 anklagemyndigheds opmærksomhed på bogen, bringer ikke i sig selv dennes  

 indhold ind under de medieretlige ansvarsregler.
Men har bogen hidtil levet  

 en ret upåagtet tilværelse, og gøres det gældende, at udsendelsen i  

 radio/fjernsyn har forøget skadevirkningen af bogens retsstridige indhold,  

 vil forfatteren kunne være ansvarlig herfor under de i § 17, stk. 1, nævnte  

 omstændigheder.
Som nævnt ovenfor kan det forekomme, at en tekst fremføres på en sådan  

 måde, at seerne kan læse den på skærmen.
Dette er tilfældet ved undertekster  

 (oversættelser og tekster for hørehæmmede), »skilte« på skærmen og  

 situationer, hvor der zoomes ind på en bestemt tekst, så denne fremtræder med  

 tilstrækkeligt store typer til at være læsbar.
Ansvaret for sådanne tekster  

 fastlægges i almindelighed i henhold til § 17, stk. 1.
Bestemmelsen i § 17, stk. 1, om ansvaret for tekster skal imidlertid  

 sammenholdes med reglerne i § 20, stk. 2 , der omhandler  

 ansvarsplaceringen ved direkte transmissioner af offentlige møder eller andre  

 aktuelle begivenheder.
I sådanne udsendelser ifaldes strafansvar efter  

 lovgivningens almindelige regler.
Dette indebærer navnlig, at anonymitet ikke  

 er ansvarsfrihedsgrund og at straffelovens regler om medvirken finder  

 anvendelse, jf. straffelovens § 23. Der henvises i øvrigt til bemærkningerne  

 nedenfor til § 20, stk. 2.
 I de tilfælde, hvor radio- eller fjernsynsforetagendet har givet  

 forfatteren til en tekst tilsagn om anonymitet, er redaktøren ansvarlig for  

 tekstens indhold, selv om lovovertrædelsen ikke kan tilregnes redaktøren som  

 forsætlig eller uagtsom, jf. bestemmelsen i stk. 2. Redaktørens  

 objektive ansvar gælder som ovenfor nævnt dog ikke ved direkte transmissioner  

 af offentlige møder m.v., jf. lovforslagets § 20, stk. 2.
Ansvarsreglerne i stk. 1 og stk. 2 finder anvendelse på teksters indhold,  

 hvad enten teksterne fremføres i direkte eller i forskudte udsendelser.
For  

 så vidt angår tekster, der fremføres i forskudte udsendelser, tilføjes det i  

stk. 3 , at redaktøren endvidere er ansvarlig for tekstens indhold,  

 hvis forfatteren ikke har givet samtykke til, at teksten udsendes, eller - i  

 overensstemmelse med de for trykte skrifter forslåede regler, jf. § 11, stk.  

 2 - hvis ansvar ikke kan gøres gældende mod forfatteren på grund af dennes  

 manglende tilknytning til riget eller manglende tilregnelighed.
 I forhold til den tilsvarende bestemmelse i betænkningens lovudkast er  

 reglerne i lovforslagets § 17, stk. 3, om redaktørens ansvar suppleret med en  

 bestemmelse om, at redaktøren også er ansvarlig i de tilfælde, hvor en tekst  

 ikke kan henføres til en bestemt forfatter, fordi dennes identitet f.eks. er  

 opdigtet eller falsk.
Til § 18 Bestemmelsen handler om ansvaret for indholdet af udtalelser fremsat i  

 forskudte udsendelser.
Når der i §§ 18-20 tales om »den, der fremsætter en udtalelse«,  

 menes der hermed en person, som fremsætter en selvstændig udtalelse.
Den, der  

 blot oplæser en andens tekst eller på anden måde formidler udsendelse af,  

 hvad en anden har skrevet eller sagt, omfattes ikke af udtrykket »den,  

 der fremsætter en udtalelse«, jf. lovforslagets § 22, hvorefter den, der  

 oplæser eller på anden måde formidler en tekst eller udtalelse, ikke er  

 ansvarlig for tekstens eller udtalelsens indhold.
Der er naturligvis ikke noget i vejen for, at flere personer kan fremsætte  

 den samme udtalelse.
Det kan eksempelvis forekomme på den måde, at  

 journalisten som optakt til et interview selvstændigt fremsætter en strafbar  

 udtalelse; hvis den interviewede derefter gentager og måske uddyber den  

 strafbare udtalelse, har både journalisten og den interviewede fremsat en  

 udtalelse, og de vil begge kunne drages til ansvar for udtalelsens indhold.
Det fastsættes i § 18, stk. 1 , at den, der fremsætter en udtalelse  

 i en forskudt udsendelse, er ansvarlig for udtalelsens indhold efter  

 lovgivningens almindelige regler, jf. herom bemærkningerne til § 10, stk. 1.  

 Den pågældende er dog ansvarsfri, hvis vedkommendes identitet ikke fremgår af  

 udsendelsen, eller vedkommende ikke har givet samtykke til, at udtalelsen  

 udsendes; under sådanne omstændigheder sidestilles udtalelsen med en  

 unavngiven artikel i et periodisk skrift, jf. § 10, stk. 2. Den særlige  

 karakter af radio- og fjernsynsudsendelser nødvendiggør dog en tredje  

 ansvarsfrihedsgrund, som der ikke er behov for ved periodiske skrifter.
En  

 person, der får lejlighed til at fremsætte en udtalelse i radio eller  

 fjernsyn, er hyppigt ikke selv herre over, om vedkommendes identitet vil  

 fremgå af udsendelsen; vedkommende udtaler sig måske derfor i tillid til, at  

 identiteten ikke vil fremgå af udsendelsen, og at udtalelsen derfor som  

 anonym ikke kan pådrage vedkommende et strafansvar.
Men anonymitet har ved  

 radio- og fjernsynsudsendelser en anden karakter end ved artikler i  

 periodiske skrifter.
Artiklen er anonym, hvis den ikke er forsynet med  

 forfatterens navn.
Men en udtalelse i radio eller fjernsyn er ikke  

 nødvendigvis anonym, fordi det ikke oplyses, hvem der fremsætter udtalelsen.  

 Den pågældendes identitet kan »afsløres«, fordi stemmen bliver  

 genkendt, eller fordi personens ansigtstræk eller skikkelse fortæller  

 omverdenen, hvem vedkommende er.
Det forslås derfor, at den, der fremsætter  

 en udtalelse i en forskudt udsendelse, heller ikke er ansvarlig for  

 udtalelsens indhold, hvis der er givet den pågældende tilsagn om at medvirke  

 uden at kunne identificeres, og der er truffet rimelige foranstaltninger til  

 sikring heraf.
Er denne betingelse opfyldt, skal det ikke kunne medføre  

 ansvar for den, der fremsætter udtalelsen, at vedkommende alligevel bliver  

 genkendt.
Karakteren af de foranstaltninger, der skal sikre den medvirkende mod at  

 kunne identificeres, må afhænge af de konkrete omstændigheder.
Ved  

 radioudsendelser kan de bestå i eksempelvis forvrængning af den pågældendes  

 stemme.
Ved fjernsynsudsendelser kan de bestå i, at den pågældende kun er  

 fotograferet bagfra eller i silhuet, eventuelt i forbindelse med forvrængning  

 af stemmen og andre former for »sløring«.
Generelt kan det siges,  

 at jo mere kendt den medvirkende er, desto mere indgribende skal  

 foranstaltningerne være for at medføre anonymitet som ansvarsfrihedsgrund for  

 den pågældende.
Ansvaret for den, der fremsætter en udtalelse, forudsætter som nævnt, at  

 den pågældende har givet samtykke til, at udtalelsen udsendes.
Den samme  

 forudsætning opstilles for forfatterens ansvar for en navngiven artikel i et  

 periodisk skrift.
Samtykke skal forstås på samme måde som i andre tilfælde,  

 hvor der ikke stilles særlige krav til samtykket, f.eks. i form af  

 skriftlighed.
Også et stiltiende samtykke kan således være tilstrækkeligt.
 Hvor betingelserne svigter for at lægge ansvaret for udtalelsens indhold  

 på den person, der fremsætter udtalelsen, følger det af stk. 2 , at  

 redaktøren er ansvarlig for udtalelsens indhold, selv om lovovertrædelsen  

 ikke kan tilregnes redaktøren som forsætlig eller uagtsom.
 Redaktøren er på samme måde ansvarlig for indholdet af en navngiven  

 udtalelse i en forskudt udsendelse, hvis ansvar ikke kan gøres gældende mod  

 den, der har fremsat udtalelsen, på grund af den pågældendes urigtige  

 oplysninger om sin identitet, manglende tilknytning til riget eller manglende  

 tilregnelighed.
 Der henvises til de almindelige bemærkninger pkt. 4.2.2.2. og til  

 betænkningen side 184-188.
Til § 19 Bestemmelsen omhandler ansvaret for indholdet af en tekst eller  

 udtalelse, som har været bragt navngiven i et andet massemedie.
Det kan  

 f.eks. være oplæsning af et telegram fra et nyhedsbureau eller af en  

 avisartikel, eller det kan være gengivelse af en tekst, der har været  

 fremført i, eller en udtalelse, der har været fremsat i en udsendelse fra et  

 andet radio- eller fjernsynsfortagende.
Paragraffens 1.-3. pkt. svarer til, hvad der i § 12 er fastsat for  

 periodiske skrifter; der henvises til denne bestemmelse og bemærkningerne  

 hertil.
Bestemmelsen i 4. pkt. fastslår, at en tekst, der offentliggøres med  

 et nyhedsbureau som eneste kilde, ikke anses for at være navngiven, se § 10,  

 stk. 6, og bemærkningerne hertil.
Til § 20 Paragraffen handler om udtalelser fremsat i direkte udsendelser.
Det kan  

 være en udtalelse fremsat i et af radio- eller fjernsynsforetagendet  

 arrangeret interview eller diskussionsmøde el. lign., jf. stk. 1 ,  

 eller det kan være en udtalelse fremsat under et politisk møde, en  

 gudstjeneste eller et andet arrangement, der transmitteres direkte, jf.  

stk. 2.
 En handling (gestus, mimik o.lign.) kan være udtryk for en  

 meningstilkendegivelse, jf. f.eks. straffelovens § 267, stk. 1, om  

 ringeagtsytringer i form af »fornærmelige handlinger«, og vil da  

 være omfattet af begrebet udtalelse.
Udtrykket »den, der fremsætter en udtalelse« er omtalt i  

 bemærkningerne til § 18, hvortil henvises.
I bestemmelsens stk. 1  

 fastslås, at den, der fremsætter en udtalelse i en direkte udsendelse, er  

 ansvarlig efter lovgivningens almindelige regler.
Se iøvrigt bemærkningerne  

 til § 10, stk. 1, om ansvar efter almindelige regler.
Den, der fremsætter en  

 udtalelse i en direkte udsendelse, er dog ansvarsfri, hvis der er givet den  

 pågældende tilsagn om at medvirke uden at kunne identificeres, og der er  

 truffet rimelige foranstaltninger til sikring heraf; i dette tilfælde er  

 redaktøren ansvarlig for udtalelsens indhold, selv om lovovertrædelsen ikke  

 kan tilregnes redaktøren som forsætlig eller uagtsom.
 Karakteren af de foranstaltninger, der skal sikre den medvirkende mod at  

 kunne identificeres, er omtalt i bemærkningerne til § 18, hvortil henvises.
 Redaktøren er endvidere efter stk. 1, 3. pkt. , ansvarlig for  

 indholdet af en udtalelse i en direkte udsendelse, hvis ansvar ikke kan gøres  

 gældende mod den, der har fremsat udtalelsen, på grund af den pågældendes  

 urigtige oplysninger om sin identitet, manglende tilknytning til riget eller  

 manglende tilregnelighed.
 Bestemmelsen i stk. 2 omhandler ansvaret for tekster og udtalelser,  

 der fremføres eller fremsættes i direkte transmissioner i radio og fjernsyn  

 af offentlige møder eller andre aktuelle begivenheder.
Bestemmelsen er ny i forhold til betænkningens lovudkast, og er navnlig  

 begrundet i, at radio- og fjernsynsforetagendet, d.v.s. dettes redaktør og  

 ansatte, i almindelighed ikke har nogen indflydelse på indholdet af tekster  

 og udtalelser, der fremføres eller fremsættes i disse udsendelser.
Ofte har  

 de heller ikke mulighed for at vide, hvem der »optræder« i  

 udsendelsen.
På denne baggrund og for at mindske risikoen for eventuelle  

 misbrug af den direkte udsendelsesform finder Justitsministeriet i lighed med  

 et mindretal af Medieansvarsudvalgets medlemmer, at de almindelige  

 strafansvarsregler, herunder det almindelige medvirkenansvar, der hidtil har  

 været gældende for udsendelser i radio- og fjernsyn, skal bevares for så vidt  

 angår denne type direkte udsendelser.
Der henvises til de almindelige  

 bemærkninger afsnit 4.2.2.1. og 4.2.2.2. og betænkningen side 187-88. En  

 lignende særstilling er endvidere givet for disse typer udsendelser for så  

 vidt angår erstatningsansvaret i radio- og fjernsynslovens § 23, se hertil  

 lovforslagets § 32, stk. 2, og bemærkningerne hertil.
Til § 21 I stk. 1 nævnes under eet de tilfælde, hvor redaktøren er  

 medansvarlig for indholdet af en tekst eller en udtalelse som nævnt i § 17,  

 stk. 1, § 18, stk. 1 og § 20, stk. 1. Bestemmelsen svarer til, hvad der i §  

 13, stk. 1, er fastsat for periodiske skrifter.
Dog medfører radio- og  

 fjernsynsudsendelsers særlige karakter, at det ved direkte udsendelser er en  

 yderligere betingelse for dette medansvar, at redaktøren vidste, at teksten  

 ville blive udsendt, eller at udtalelsen ville blive fremsat.
Som noget nyt i forhold til betænkningens lovudkast indeholder  

 lovforslaget i § 21, stk. 2 , en bestemmelse som sikrer, at det ikke  

 alene er den, der udtaler sig og som er lovet anonymitet, der skal bære  

 risikoen for, at radio- eller TV-foretagendet har truffet rimelige  

 foranstaltninger til sikring af anonymiteten.
I stk. 2 fastsættes for disse  

 situationer et medansvar på objektivt grundlag for redaktøren både for så  

 vidt angår forskudte og direkte udsendelser.
Der henvises til de almindelige  

 bemærkninger afsnit 4.2.2.2.
Til § 22 Bestemmelsen handler om formidling, herunder oplæsning, af tekster og  

 udtalelser.
Den hænger sammen med, at radio- og fjernsynsudsendelser ofte har  

 en helt anden karakter end periodiske skrifters indhold.
I mange udsendelser  

 er der tale om to led: en forfatter har skrevet en tekst, som læses op eller  

 på anden måde formidles (speakeren oplæser en meddelelse, som journalisten  

 har skrevet; skuespilleren oplæser et digt, en novelle eller en roman;  

 sangeren udfører en præstation, som bygger på digterens ord; radio- eller  

 tv-teatret opfører dramatikerens skuespil). Det er også specielt for radio-  

 og fjernsynsudsendelser, at udtalelser ofte fremsættes i en dialog eller en  

 diskussion; som eksempel på det første kan nævnes journalistens interview med  

 en politiker, videnskabsmand, embedsmand, kulturpersonlighed eller andre,  

 medens en diskussion ofte har karakter af en rundbordssamtale.
De i §§ 16-21  

 foreslåede ansvarsregler medfører, at ansvaret for de oplæste eller på anden  

 måde formidlede tekster påhviler enten forfatteren eller redaktøren, medens  

 ansvaret for udtalelser fremsat i et interview eller under en diskussion  

 påhviler den, der har fremsat udtalelsen, eller redaktøren. § 22 indebærer,  

 at formidleren - oplæseren, speakeren, sangeren, skuespilleren, den  

 interviewende journalist, diskussionens ordstyrer el.lign. - ikke er  

 ansvarlig for tekstens eller udtalelsens indhold.
Ansvarsfriheden omfatter  

 ikke tilfælde, hvor formidleren fremsætter en selvstændig udtalelse af  

 strafbart indhold; her beror det på bestemmelserne i §§ 18 og 20, om  

 formidleren eller redaktøren er ansvarlig for udtalelsens indhold.
Hvis en  

 udtalelse ved klipning eller andre ændringer får et andet indhold end i den  

 oprindeligt fremsatte form, vil ansvarsplaceringen bero på, om de foretagne  

 ændringer berører udtalelsens strafbare indhold.
Hvis dette ikke er  

 tilfældet, er den, der fremsatte udtalelsen, ansvarlig for dennes indhold.  

 Hvis udtalelsen har fået et strafbart indhold på grund af de foretagne  

 ændringer, er det reelt den person eller de personer, der har foretaget  

 ændringerne, som har fremsat en udtalelse med strafbart indhold, og også den  

 situation skal derfor bedømmes efter ansvarsbestemmelserne i §§ 18 og 20.  

 Forholdet kan jævnføres med, at et periodisk skrift bringer en navngiven  

 artikel, som en redaktionssekretær har ændret og derved givet et retsstridigt  

 indhold, eller at en navngiven artikel med et retmæssigt indhold forsynes med  

 en retsstridig overskrift; se herom bemærkningerne til § 11.
Efter § 6, stk. 4, og § 15 k, stk. 4, i lov om radio- og  

 fjernsynsvirksomhed, er Danmarks Radio og TV 2 forpligtet til at udsende  

 meddelelser af beredskabsmæssig betydning til befolkningen efter regler  

 fastsat af kommunikationsministeren.
Danmarks Radio og TV 2 vil ikke kunne  

 ifalde et presseretligt straf- eller erstatningsansvar for indholdet af  

 sådanne meddelelser af beredskabsmæssig betydning.
Begge institutioner må i  

 denne sammenhæng anses for at have status som formidlere med den virkning, at  

 institutionerne er ansvarsfri efter bestemmelsen i lovforslagets § 22.  

 Ansvarsfriheden omfatter ikke tilfælde, hvor formidleren fremsætter en  

 selvstændig meddelelse af strafbart indhold, jf. herved bemærkningerne  

 ovenfor.
Til § 23 Bestemmelsen er identisk med § 15 bortset fra, at radio- eller  

 fjernsynsforetagendet træder i stedet for udgiveren.
Andre massemedier Til § 24 Bestemmelsen omhandler de i lovudkastets § 1, nr. 3, nævnte massemedier.  

 Der er i bemærkningerne til denne bestemmelse redegjort for, hvilke  

 betingelser disse massemedier skal opfylde for at blive omfattet af det  

 medieretlige ansvarssystem.
Da nogle af dem har afgørende lighedspunkter med  

 indenlandske periodiske skrifter, medens andre har størst lighed med radio-  

 og fjernsynsudsendelser, fastslås det i § 24, at strafansvar for indholdet af  

 disse massemedier ifaldes efter reglerne i §§ 9-15 eller §§ 16-23 afhængig af  

 massemediets karakter.
Fælles bestemmelser Til § 25 Ifølge presselovens § 7 finder lovgivningens almindelige ansvarsregler  

 anvendelse, når overtrædelse af en række heri specielt opregnede bestemmelser  

 i straffeloven om forbrydelser mod statens selvstændighed og sikkerhed samt  

 forbrydelser mod statsforfatningen og de øverste statsmyndigheder begås  

 gennem et her i riget trykt periodisk skrift.
§ 7 indebærer således, at også andre end forfatteren og redaktøren kan  

 drages til ansvar.
Endvidere kan flere personer drages til ansvar samtidigt,  

 idet de almindelige regler om medvirken i straffelovens § 23 finder  

 anvendelse, ligesom eventuel anonymitet ikke medfører ansvarsfrihed.
I § 25  

 foreslås en ajour-føring af denne bestemmelse, således at lovgivningens  

 almindelige ansvarsregler finder anvendelse for lovovertrædelser, der begås  

 gennem indholdet af et massemedie, og som kan medføre straf af fængsel i 6 år  

 eller derover.
I forhold til gældende ret betyder dette, at overtrædelser af  

 straffelovens § 100, stk. 2, og § 103, stk. 1, via indholdet af et massemedie  

 skal bedømmes efter de særlige ansvarsregler, hvorimod overtrædelser af alle  

 de øvrige bestemmelser nævnt i presselovens § 7 fortsat skal afgøres efter de  

 almindelige ansvarsregler, selv om overtrædelsen sker via pressen.
For begge  

 de nævnte overtrædelser gælder, at de har relativt beskedne strafferammer  

 (fængsel i henholdsvis 1 og 3 år). Bestemmelsen i § 100, stk. 2, omhandler  

 den, der ved offentlig udtalelser tilskynder til fremmede magters indblanding  

 i danske forhold. § 103, stk. 1, omfatter den, som under krig eller  

 besættelse eller truende udsigt hertil misligholder en kontrakt, der vedrører  

 de af den danske stat i den anledning trufne foranstaltninger, eller som på  

 anden måde modvirker sådanne foranstaltninger.
På den anden side vil den foreslåede regel komme til at omfatte materielle  

 pressedelikter, der i dag omfattes af det presseretlige ansvarssystem, men  

 hvor behovet for at kunne pålægge ansvar efter lovgivningens almindelige  

 ansvarsregler er lige så stort, som når det drejer sig om (nogle af) de  

 lovovertrædelser, der nævnes i presselovens § 7. Den foreslåede regel vil  

 således betyde, at overtrædelse i massemedierne af straffelovens § 127, stk.  

 2, og § 133, stk. 3, skal behandles efter lovgivningens almindelige  

 ansvarsregler.
Bestemmelsen i § 127, stk. 2, omhandler bl.a. den, der under  

 krig eller truende udsigt dertil medvirker til, at nogen værnepligtig ikke  

 opfylder værnepligten, eller som tilskynder værnepligtige m.fl. til ulydighed  

 mod tjenstlige befalinger.
Bestemmelsen i § 133, stk. 1, omhandler den, der  

 fremkalder opløb med forsæt til at øve eller true med vold, og stk. 3  

 omhandler den situation, at der under opløbet begås forbrydelser, der hører  

 under opløbets formål.
I sidstnævnte tilfælde straffes bl.a. opløbets  

 anstiftere med fængsel indtil 6 år, for så vidt højere straf ikke er  

 forskyldt efter forbrydelsens beskaffenhed.
Dertil kommer, at massemedierne i ekstreme situationer bliver benyttet som  

 redskaber i forbindelse med realiseringen af særligt farlige forbrydelser som  

 gidseltagninger og andre terrorhandlinger.
Såfremt domstolene vurderer  

 mediernes formidling som et materielt pressedelikt, vil den foreslåede § 25  

 medføre, at overtrædelsen også under den forudsætning skal bedømmes efter  

 almindelige ansvarsregler.
Udformningen af § 25 tager således også sigte på  

 at lukke et muligt »hul« i det foreslåede medieretlige  

 ansvarssystem.
 Der er set bort fra, at visse offentlige tilskyndelser kan have en så  

 lidet konkret karakter, at de alene omfattes af straffelovens § 136 om  

 offentlig tilskyndelse til forbrydelse; overtrædelse af § 136, der højst kan  

 medføre straf af fængsel i 4 år, er et materielt pressedelikt, som bedømmes  

 efter de særlige ansvarsregler.
 Begrebet »materielt pressedelikt« er nærmere omtalt under  

 lovforslagets almindelige bemærkninger, afsnit 4.2.
Til § 26 Der henvises til de almindelige bemærkninger afsnit 4.3.
Til § 27 Bestemmelsen omhandler ansvar for annoncer og reklamer og afløser  

 presselovens § 6, stk. 6, hvorefter den, der mod betaling lader indrykke  

 bekendtgørelser (annoncer), anses som navngiven forfatter af disse.
Kan det  

 ikke oplyses, hvem der mod betaling har indrykket annoncen, er redaktøren  

 ansvarlig på objektivt grundlag.
Justitsministeriet er enig med Medieansvarsudvalget i, at de hensyn, der  

 ligger bag det særlige presseretlige ansvarssystem, ikke gør sig gældende for  

 annoncestoffets vedkommende.
Justitsministeriet kan derfor tiltræde den af  

 udvalget foreslåede regel, der undtager annoncer fra det særlige  

 presseretlige ansvarssystem.
Der henvises herved til afsnit 4.2.3. i  

 lovforslagets almindelige bemærkninger.
Det fastslås i § 27, stk. 1 , at både den, der lader en annonce  

 indrykke, og den, der bistår hermed, er ansvarlig for annoncens indhold efter  

 lovgivningens almindelige regler, herunder reglerne om tilregnelse og om  

 medvirken.
Det gælder, hvadenten annoncen indeholder navn på den, der har  

 indrykket den, eller det er en anonym, typisk en billet mrk.-annonce.
Det  

 gælder også, hvadenten annoncen er en gratis annonce eller en annonce, der  

 indrykkes mod betaling.
Den, der bistår med at lade en annonce indrykke, vil  

 ofte være et annonce- eller reklamebureau.
Ifølge stk. 2 er redaktøren medansvarlig for indholdet af annoncen  

 efter lovgivningens almindelige regler.
Der ligger heri, at andre til  

 massemediet knyttede personer ikke kan drages til ansvar efter straffelovens  

 § 23 om medvirken.
At redaktøren er ansvarlig efter lovgivningens almindelige  

 regler, indebærer, at redaktøren ikke er ansvarlig på objektivt grundlag,  

 således som det er tilfældet for dele af det redaktionelle stof.
Efter lovforslagets § 6 har redaktøren pligt til efter anmodning at give  

 enhver, der har retlig interesse heri, oplysninger, der kan identificere  

 nærmere angivne annoncer og identificere den person, der har ladet en annonce  

 indrykke.
Opfylder redaktøren ikke sin oplysningspligt efter § 6, er denne  

 ansvarlig for annoncens indhold, selv om lovovertrædelsen ikke kan tilregnes  

 redaktøren som forsætlig eller uagtsom.
Stk. 3 skyldes, at der i forhold til reklameudsendelser i TV 2  

 foreligger en særlig situation.
Efter § 15 x i radioloven skal et særligt  

 aktieselskab, der er oprettet af kommunikationsministeren, formidle  

 reklameindslag i TV 2, og efter samme lovs § 15 y er det pålagt TV  

 2-reklameaktieselskabet at påse, at reglerne om reklamer i TV 2 efter lovens  

 kapitel 3 a overholdes.
TV 2 har således ingen indflydelse på, hvilke  

 reklamer der bliver udsendt, og efter den gældende radiolovs § 23 b kan TV 2  

 ikke pålægges straf- eller erstatningsansvar for reklameudsendelserne.  

 Derimod er der pålagt TV 2-reklameaktieselskabet eneansvar for den  

 reklamevirksomhed, der drives, jf. radiolovens § 23 a.
Justitsministeriet er enig med Medieansvarsudvalget i, at denne  

 retstilstand bør forblive uændret.
Det foreslås derfor, at TV  

 2-reklameaktieselskabet i forhold til TV 2 fortsat er eneansvarlig for den  

 reklamevirksomhed, der drives, således at TV 2-virksomhederne ikke kan  

 pålægges straf eller erstatning for den virksomhed, som TV  

 2-reklameaktieselskabet forestår, jf. lovforslagets § 27, stk. 3. Det er dog  

 herved forudsat, at TV 2-virksomhederne ikke ved en selvstændig handling har  

 pådraget sig et straf- eller erstatningsansvar.
TV 2-reklameaktieselskabet vil herefter være ansvarlig for indholdet af en  

 udsendt reklame i TV 2-virksomhederne efter dansk rets regler om kollektive  

 enheders ansvar.
Annoncøren eller reklamebureauet vil være ansvarlig efter  

 dansk rets almindelige regler.
 Der henvises til betænkningen side 152-155.
Til § 28 Bestemmelsen foreskriver i lighed med presselovens § 17, 1. pkt., at  

 Rigsadvokaten bestemmer, om der af det offentlige skal rejses tiltale i  

 anledning af indholdet af et massemedie, der er omfattet af loven.
Denne  

 påtalekompetence fraviger de almindelige påtaleregler i retsplejeloven og er  

 navnlig begrundet i hensynet til ensartethed i påtalepraksis.
Til kapitel 4 Erstatningsansvar for mediernes indhold Indenlandske periodiske skrifter Til § 29 Bestemmelsen, der afløser presselovens § 6, stk. 7, fastlægger, hvem der  

 bærer erstatningsansvaret for indholdet af et indenlandsk periodisk skrift.
Erstatningsansvarsreglen i presselovens § 6, stk. 7, bygger i det  

 væsentlige på samme principper, som gælder vedrørende strafansvar.
Et  

 erstatningsansvar efter presseloven kan derfor ved den her i riget trykte  

 presse som altovervejende hovedregel kun pålægges redaktøren og forfatteren.  

 Navnlig vil udgiveren ikke ifalde et arbejdsgiveransvar efter DL 3-19-2, men  

 udgiveren hæfter dog for erstatningsbeløb idømt redaktøren.
Der har i Medieansvarsudvalget været enighed om, at erstatningsansvaret  

 for alle massemedier, i lighed med presselovens ordning for skrifter, bør  

 placeres efter samme regler, som gælder for strafansvaret.
Justitsministeriet  

 deler udvalgets opfattelse og lovforslagets § 29 svarer derfor til  

 udkastets § 29.
Bestemmelsen indebærer, at erstatningsansvar for indholdet af et  

 indenlandsk periodisk skrift påhviler dem, der kan ifalde strafansvar;  

 kredsen af ansvarssubjekter er således den samme, og placeringen af ansvar på  

 et eller flere af de mulige ansvarssubjekter sker efter samme regler, som når  

 det drejer sig om at gøre strafansvar gældende.
Der ligger ikke i  

 bestemmelsen, at kun strafbare handlinger kan medføre erstatningsansvar; om  

 en artikel el.lign. i et periodisk skrift kan medføre erstatningsansvar,  

 beror på, om indholdet efter dansk rets almindelige erstatningsregler er  

 retsstridigt.
Bestemmelsen svarer med enkelte modifikationer til presselovens  

 § 6, stk. 7, idet dog den subsidiære erstatningsregel i denne bestemmelses  

 sidste pkt. ikke er medtaget.
 Der henvises til de almindelige bemærkninger afsnit 3.2.1. og 4.4. samt  

 betænkningen, kapitel 6.
Til § 30 Efter presselovens § 12, stk. 1, hæfter udgiveren for erstatningsbeløb og  

 sagsomkostninger idømt redaktøren af et periodisk skrift på grund af  

 skriftets indhold, og der kan søges fyldestgørelse gennem udlæg hos udgiveren  

 på grundlag af dommen over redaktøren; det gælder, selv om udgiveren ikke har  

 været inddraget under retssagen om erstatningsansvaret.
Justitsministeriet  

 foreslår denne hæftelsespligt for udgiveren opretholdt og udvidet til også at  

 omfatte erstatninger og sagsomkostninger idømt forfatteren og meddeleren,  

 hvad enten disse er medarbejdere ved skriftet, eller dette ikke er tilfældet.  

 Bestemmelsen fastslår, at udgiveren hæfter umiddelbart, hvilket indebærer, at  

 udgiverens hæftelse fortsat svarer til, hvad der gælder for en  

 selvskyldnerkautionist.
Det følger af almindelige retsgrundsætninger, at  

 udgiveren har regresadgang mod den, der efter lovforslagets § 29 er  

 erstatningsansvarlig.
 Der henvises til de almindelige bemærkninger afsnit 3.2. og 4.4. samt  

 betænkningen, kapitel 6.
Radio- og fjernsynsudsendelser Til § 31 Bestemmelsen er parallel med § 29 og fastslår, at også for radio~ og  

 fjernsynsudsendelser påhviler erstatningsansvaret dem, der kan ifalde  

 strafansvar for udsendelsernes indhold.
Kredsen af ansvarssubjekter og de  

 nærmere betingelser for at pålægge et eller flere af disse erstatningsansvar  

 er således i overensstemmelse med lovforslagets bestemmelser om strafansvaret  

 for radio- og fjernsynsudsendelser.
Jf. i øvrigt bemærkningerne til § 29.
Det hidtidige erstatningssystem for radio- og fjernsynsudsendelser, som  

 bygger på dansk rets almindelige regler om erstatningsansvar med tillæg af de  

 særlige regler i radiolovens §§ 23 og 23 a forlades hermed.
I konsekvens  

 heraf foreslås det i lovforslagets § 57, at de nævnte bestemmelser i  

 radioloven ophæves.
 Der henvises til de almindelige bemærkninger afsnit 3.2.2. og afsnit 4.4.  

 samt betænkningen, kapitel 6.
Til § 32 Bestemmelsen svarer med en redaktionel ændring til § 32 (flertallets  

 forslag) i betænkningens lovudkast.
Bestemmelsens stk. 1, 1. pkt. , er identisk med hæftelsesreglen i §  

 30, idet dog ordet udgiveren er erstattet af Danmarks Radio, TV 2, TV 2's  

 regionale virksomheder, foretagender, der har tilladelse til lokal radio-  

 eller fjernsynsvirksomhed, og TV 2-reklameaktieselskabet.
Bestemmelsen i  

stk. 1, 2. pkt. skyldes, at reklamevirksomheden i TV 2 er henlagt til  

 et selvstændigt aktieselskab, jf. lov om radio- og fjernsynsvirksomhed § 15  

 x.
Stk. 2 begrænser hæftelsen på samme måde, som lov om radio- og  

 fjernsynsvirksomhed § 23, stk. 1, 2. pkt., begrænser Danmarks Radios  

 erstatningsansvar.
 Der henvises til de almindelige bemærkninger afsnit 3.2.2. og afsnit 4.4.  

 samt betænkningen, kapitel 6.
Andre massemedier Til § 33 Bestemmelsen skal sammenholdes med lovforslagets § 24, hvorefter  

 strafansvar for indholdet af de massemedier, der er nævnt i § 1, nr. 3,  

 ifaldes efter reglerne i §§ 9-15 eller §§ 16-23 afhængig af massemediets  

 karakter. § 33 medfører, at erstatningsansvar for indholdet og udbredelsen af  

 disse massemedier ifaldes efter de samme regler.
 Der henvises til de almindelige bemærkninger afsnit 3.2. og afsnit 4.4.  

 samt betænkningen, kapitel 6.
Kapitel 5 Presseetik Massemediernes ytrings- og informationsfrihed er begrænset af de i  

 lovgivningen fastsatte materielle grænser for ytringsfriheden.
Afgørelsen af,  

 om der foreligger overtrædelse af straffelovens regler henhører under  

 domstolene.
Et vigtigt supplement til straffelovens regler om beskyttelse af  

 individet mod freds- og ærekrænkelser er endvidere de vejledende regler for  

 god presseskik, de såkaldte presseetiske regler, som visse massemedier som  

 led i deres selvjustits har opstillet for udøvelsen af deres virksomhed.
Af  

 særlig interesse er de af Danske Dagblades Forening vedtagne regler »God  

 Presseskik«, hvis overholdelse påses af et af foreningen oprettet nævn,  

 Dansk Pressenævn.
Reglerne er ikke tiltrådt af Dansk Journalistforbund og  

 omfatter kun medier, der frivilligt har tilsluttet sig ordningen.
Justitsministeriet er enig med Medieansvarsudvalget i, at det nuværende  

 presseetiske system ikke fungerer med et fuldt tilfredsstillende resultat.  

 Justitsministeriet er ligeledes enig med Medieansvarsudvalget i, at den  

 frihed, der gennem de særlige ansvars- og kildebeskyttelsesregler er givet  

 pressen, skal forvaltes således, at indvidiets retsbeskyttelse tilgodeses  

 bedst muligt.
Justitsministeriet kan derfor tiltræde udvalgets forslag om, at  

 det presseetiske system lovfæstes.
Kapitlerne 5-7 i lovforslaget om  

 presseetik, genmæle og Pressenævnet svarer således med enkelte redaktionelle  

 ændringer til udvalgets lovudkast.
Der henvises til de almindelige  

 bemærkninger afsnit 6 og betænkningen, kapitel 9.
Til § 34 § 34, stk. 1 , indfører som noget nyt en generalklausul,  

 hvorefter massemediernes indhold og handlemåde skal være i overensstemmelse  

 med god presseskik.
Bestemmelsen omfatter alle de i lovudkastets § 1, nr.  

 1-3, nævnte massemedier.
I overensstemmelse med nyere lovgivning på andre områder, er en sådan  

 generalklausul ikke blot en »programerklæring«, men tillige en  

 materiel norm, som er egnet til at danne grundlag for retsudviklingen.  

 Klausulen er - som anført af Kruger Andersen, Markedsføringsret (1978), s. 20  

 - »en retlig standard med det særkende, at den sammenfatter en række  

 forskelligartede tilfælde i en enkelt generelt affattet regel, som kan tjene  

 til at supplere og korrigere mere specielle regler eller eventuel stå helt  

 alene.« Indførelsen af en sådan standard i loven indebærer, at det overlades til  

 det klageoragan, der skal håndhæve de etiske regler, inden for normens rammer  

 at skønne, om der i et konkret tilfælde er sket offentliggørelse i strid med  

 god presseskik.
Skønnet vil endvidere ikke inden for disse rammer være ganske  

 ubundet, idet de vejledende etiske regler efter Justitsministeriets  

 opfattelse skal være grundlaget for det nærmere indhold af begrebet »god  

 presseskik«.
Klageorganets opgave skal - som hidtil for Dansk  

 Pressenævns vedkommende - være at udtale sig om, hvorvidt det indklagede  

 massemedie har optrådt i strid med god presseskik.
Klageorganets praksis vil  

 herefter være et væsentligt bidrag til at udbygge og konkretisere indholdet  

 af de generelle principper, som er grundlaget for generalklausulens norm  

 »god presseskik«.
 De »Vejledende regler for god presseskik« er optrykt som bilag 3  

 til lovforslagets bemærkninger.
Formuleringen af den retlige standard om god presseskik er i øvrigt  

 knyttet til massemediernes indhold og handlemåde.
Heri ligger, at  

 massemedierne ud fra en samlet vurdering skal have handlet i overensstemmelse  

 med god presseskik.
Ordet »indhold« sigter således ikke udelukkende  

 til indholdet eller ordlyden af en tekst eller et billedes  

 »objektive« udsagn, men også til måden og formen, hvorpå indholdet  

 fremtræder eller vises.
Selve fremtrædelsen af en artikel eller dennes  

 overskrift sammenholdt med teksten i øvrigt eller filmklippet skal være i  

 overensstemmelse med god presseskik.
Ordet handlemåde relaterer sig navnlig  

 til den fremgangsmåde, som pressen har anvendt ved fremskaffelsen af  

 oplysninger, men ordet dækker sammen med ordet »indhold« som  

 ovenfor nævnt den samlede adfærd i forbindelse med en offentliggørelse.
Det  

 er således ikke hensigten, at der skal kunne drages modsætningsslutninger på  

 grundlag af den valgte formulering.
Indhold og handlemåde er imidlertid - som  

 det også fremgår af selve de gældende presseetiske regler - disse reglers  

 mest centrale områder.
Det følger af bestemmelsen i stk. 2 , at klager over, at  

 generalklausulen er overtrådt af et indenlandsk periodisk skrift, et lokalt  

 radio- eller fjernsynsforetagende eller et af de i § 1, nr. 3, nævnte  

 massemedier, kan rettes til det pågældende massemedie eller direkte til  

 Pressenævnet, jf. dog stk. 3. Klage til massemediet må indgives til dette  

 senest 4 uger efter offentliggørelsen.
Massemediets afgørelse af klagen kan  

 indbringes for Pressenævnet senest 4 uger efter, at afgørelsen er kommet frem  

 til klageren.
Hvis klageren vælger at gå direkte til Pressenævnet, er  

 klagefristen 4 uger fra offentliggørelsen.
For så vidt angår klager over, at Danmarks Radio, TV 2 eller TV 2's  

 regionale virksomheder har overtrådt generalklausulen, fastslås det i stk.  

 3 , at sådanne klager altid først skal indgives til disse medier, og at  

 det skal ske senest 4 uger efter offentliggørelsen.
Danmarks Radios, TV 2's  

 og TV 2's regionale virksomheders afgørelse af klagen kan herefter påklages  

 til Pressenævnet senest 4 uger efter, at klageren har modtaget afgørelsen.  

 Baggrunden herfor er, at Danmarks Radio, TV 2 og TV 2's regionale  

 virksomheder efter gældende ret har en egentlig pligt til at behandle de  

 indkomne klager.
Det kan forventes, at den foreslåede klagevej vil sikre, at  

 klagerne får en tilfredsstillende klagesagsbehandling, hvormed også antallet  

 af klagesager for nævnet reduceres.
 Der henvises til de almindelige bemærkninger afsnittene 6.5. - 6.5.1. samt  

 betænkningen, s. 326-336.
Til § 35 Bestemmelsen fastslår, at håndhævelse af etiske regler i forbindelse med  

 reklamer i radio- og fjernsyn fortsat skal varetages af Radio- og  

 TV-Reklamenævnet i henhold til radio- og fjernsynsloven samt de i medfør  

 heraf udstedte bekendtgørelser, der fastsætter nærmere reklameetiske normer.
 I forhold til udvalgets lovudkast finder Justitsministeriet det  

 hensigtsmæssigt at medtage en præciserende bestemmelse herom i selve  

 lovteksten.
Kapitel 6 Genmæle Foruden de eksisterende vejledende regler om god presseskik suppleres  

 straffelovens regler om ytringsfrihedens grænser i dag tillige af reglerne i  

 presseloven og radioloven om pligt for medierne til på begæring at  

 offentliggøre berigtigelse af visse oplysninger af faktisk karakter, bragt i  

 medierne.
Afgørelsen af berigtigelsesspørgsmålet henhører i dag under  

 Berigtigelsesnævnet, Radionævnet og Radio- og TV-Reklamenævnet.
Som konsekvens af bestemmelsen i lovforslagets § 34 , hvorefter  

 alle periodiske skrifter, herunder aviser, ugeblade og fagblade, samt alle  

 radio- og fjernsynsforetagender og øvrige massemedier, jf. lovforslagets § 1,  

 nr. 3, i modsætning til de gældende regler, automatisk er omfattet af det  

 foreslåede presseetiske system, foreslås det i kapitel 6 i overensstemmelse  

 med Medieansvarsudvalgets anbefaling, at der for alle massemedier skal gælde  

 fælles berigtigelsesregler.
Der henvises til de almindelige bemærkninger  

 afsnit 6.5.2. og betænkningen, s. 324-326 og 336.
Reglerne i lovforslagets §§ 36-40 om genmæle er udfærdiget med  

 udgangspunkt i presselovens nugældende berigtigelsesregler.
Det foreslås dog,  

 som en redaktionel ændring, at begrebet »berigtigelse« erstattes af  

 udtrykket »genmæle«.
Ganske vist er »berigtigelse« set  

 med massemediernes øjne et gennem mange år indarbejdet begreb.
Erfaringerne  

 fra de hidtidige nævn viser imidlertid, at udtrykket, der ikke er entydigt,  

 ofte misforstås af klagere som synonymt med »dementi« eller  

 »rettelse«, som det kan pålægges massemedierne selv at udforme.  

 Begrebet »genmæle« udtrykker efter Justitsministeriets opfattelse  

 mere klart end »berigtigelse«, at det er klageren, som kan komme  

 til orde i massemedierne med sin opfattelse af sagen.
Til § 36 Ifølge presselovens § 9, stk. 1, omfatter berigtigelsesretten kun  

 oplysninger af faktisk karakter, som er egnet til at påføre nogen en ikke  

 uvæsentlig skade i økonomisk henseende eller i offentlighedens omdømme.
Også  

 efter stk. 1 , i lovforslaget er adgangen til at kræve et genmæle  

 optaget i et massemedie begrænset til oplysninger af faktisk karakter, som er  

 bragt i mediet.
Skadeegnethedskriteriet i presselovens § 9, stk. 1, er ændret  

 fra »ikke-uvæsentlig skade ...« til »økonomisk eller anden  

 skade af betydning«. Ændringen indebærer ikke nogen realitetsændring,  

 men skal blot præcisere, at muligheden for skade af mere bagatelagtig  

 karakter ikke berettiger til genmæle.
Et krav om genmæle skal dog ikke tages  

 til følge, hvis de offentliggjorte oplysninger utvivlsomt er rigtige; om  

 Pressenævnets vurdering heraf se bemærkningerne nedenfor til § 43, stk. 1,  

 nr. 2.
 Bestemmelsen i stk. 2 , svarer til presselovens § 9, stk. 1, 1. og  

 2. pkt., hvoraf sidstnævnte bestemmelse blev indsat ved lov nr. 330 af 10.  

 juni 1976.
 Stk. 3 , svarer til § 37 i betænkningens lovudkast og fastsætter,  

 at anmodning om genmæle skal fremsættes skriftligt til redaktøren senest 4  

 uger efter offentliggørelsen af de faktiske oplysninger, der ønskes  

 imødegået.
 Stk. 4, der er nyt i forhold til udvalgets lovudkast, præciserer,  

 at for genmæle vedrørende indholdet af reklameindslag i radio og fjernsyn  

 gælder reglerne i radio- og fjernsynsloven fortsat, jf. herved den under §  

 57 foreslåede affattelse af § 19 e, stk. 4.
Til § 37 Pligten til offentliggørelse af et genmæle påhviler det pågældende  

 massemedies redaktør, og anmodning om genmæle skal fremsættes over for denne.  

 Det svarer til ordningen i presselovens § 9, stk. 1, 1. pkt.
Det gælder,  

 uanset om redaktøren efter lovforslagets §§ 11 ff og 17 ff er ansvarlig for  

 indholdet af den oplysning, der har givet anledning til genmælekravet.
Om  

 afslag på genmælekravet se lovforslagets § 40.
Til § 38 Bestemmelsen i stk. 1 , svarer i det væsentlige til presselovens §  

 9, stk. 1, 4. pkt., og der er ikke tilsigtet realitetsændringer heri.
Presselovens § 9 forudsætter, at en berigtigelse skal udformes af klageren  

 selv, og at der ikke påhviler redaktøren nogen pligt til at bistå klageren  

 med udformning af berigtigelsen.
Ifølge stk. 2 , vil redaktøren som  

 hidtil kunne kræve, at klageren selv udformer sit genmæle, men bestemmelsen  

 forudsætter, at massemediet også selv kan vælge at udforme genmælet.
Navnlig  

 når det drejer sig om genmæle i et elektronisk massemedie, vil det ofte være  

 hensigtsmæssigt, at mediet har en væsentlig indflydelse på genmælets  

 udformning.
Til § 39 I lighed med, hvad der gælder i dag, skal genmælet offentliggøres  

 vederlagsfrit.
Efter presselovens § 9, stk. 4, skal berigtigelse optages i  

 det første eller for dagblades vedkommende senest i det andet nummer, som  

 udkommer efter, at optagelse er forlangt.
Dette foreslås i stk. 1,  

 ændret til, at genmælet skal offentliggøres uden unødig forsinkelse.
Heri  

 ligger ikke nogen ændring i det tidsmæssige krav, for så vidt angår  

 periodiske skrifter, men da genmælereglerne også omfatter de elektroniske  

 medier, er det uhensigtmæssigt at foreskrive konkrete tidsfrister i loven.
 Kravet om, at genmælet skal bringes på en så fremtrædende måde, som det  

 efter omstændighederne med rimelighed kan forlanges, svarer til presselovens  

 § 9, stk. 4, 3. pkt.
 Stk. 2 , svarer til presselovens § 9, stk. 4, 5. pkt.
Til § 40 Stk. 1 , svarer til presselovens § 9, stk. 1, idet dog  

 klagefristen på 4 uger er ny.
Fristen regnes fra det tidspunkt, da  

 redaktørens afslag på genmæle er kommet frem til klageren.
Bestemmelsen i stk. 2 , om, at ufyldestgørende genmæle kan  

 indbringes for Pressenævnet senest 4 uger efter genmælets offentliggørelse,  

 svarer til presselovens § 9, stk. 4, 4. pkt.
Bestemmelsen omfatter både klage  

 over offentliggørelse af genmæle i ufyldestgørende form og klage over  

 tilsidesættelse af reglerne i § 39, stk. 1 og 2.
Kapitel 7 Pressenævnet Til § 41 Forslaget om at lovfæste det presseetiske system indebærer, at der  

 oprettes et fælles klageorgan for alle massemedier.
Klagemyndigheden skal  

 varetage de opgaver, der nu henhører under Dansk Pressenævn,  

 Berigtigelsesnævnet og Radionævnet.
 Der henvises til de almindelige bemærkninger afsnit 6.5.3. og  

 betænkningen, s. 324-326 og 337 ff.
I § 41, stk. 1 , fastsættes Pressenævnets sammensætning.  

 Justitsministeriet finder, at formanden og næstformanden skal være dommere,  

 og at disse skal beskikkes efter udtalelse fra Højesterets præsident; det er  

 endvidere Justitsministeriets ønske, at disse dommere om muligt udpeges  

 blandt dommerne i Højesteret.
Det foreslås endvidere, at massemedierne selv -  

 som hidtil for så vidt angår Berigtigelsesnævnet - repræsenteres i nævnet på  

 en sådan måde, at der er paritet i repræsentationen for redaktører og for  

 journalister.
Endelig foreslås det, at offentligheden repræsenteres i  

 Pressenævnet, således som det i dag er tilfældet for Dansk Pressenævns  

 vedkommende.
 I stk. 2 , fastsættes en beskikkelsesperiode på 4 år svarende til,  

 hvad der i dag gælder for Radionævnets medlemmer efter lov om radio- og  

 fjernsynsvirksomhed.
Til § 42 Bestemmelsen fastlægger nævnets sammensætning ved behandling af sager og  

 der gives ved formuleringen mulighed for, at Pressenævnet kan fungere med to  

 afdelinger hver med fire medlemmer, såfremt mængden af klagesager  

 nødvendiggør det.
Herved opnås, at sagerne kan behandles hurtigt, hvilket er  

 ønskeligt på grund af disse klagesagers karakter.
Til § 43 I stk. 1 , fastlægges nævnets kompetenceområde.
Nævnet træffer  

 afgørelse vedrørende klager over massemediernes tilsidesættelse af kravet om  

 god presseskik, jf. § 34, og over massemediernes afslag på genmæle eller over  

 ufyldestgørende genmæle, jf. § 40. I visse tilfælde er nævnet kun kompetent,  

 hvis klageren først har henvendt sig til det pågældende massemedie, jf. § 34,  

 stk. 3 (om klager over Danmarks Radios, TV 2's og TV 2's regionale  

 virksomheders overtrædelse af generalklausulen) og § 40 (om afslag på  

 anmodning om optagelse af genmæle i et massemedie). Klager over, at et  

 indenlandsk periodisk skrift, et lokalt radio~ eller fjernsynsforetagende  

 eller et af de i lovforslagets § 1, nr. 3, nævnte massemedier har tilsidesat  

 kravet om god presseskik, kan derimod behandles af nævnet, selv om klageren  

 ikke først har rettet henvendelse til det pågældende massemedies redaktør,  

 jf. § 34, stk. 2, og bemærkningerne hertil.
 Pressenævnets afgørelser efter § 43, stk. 1, nr. 1 og 2, kan ikke  

 indbringes for anden administrativ myndighed, men vil kunne indbringes for  

 domstolene, jf. lovforslagets § 50 og bemærkningerne hertil.
Bestemmelsen i stk. 2 , giver Pressenævnets formand kompetence til  

 at afvise klager i en række tilfælde; den foreslåede ordning svarer i det  

 væsentlige til praksis i de bestående nævn.
Formanden kan således afvise  

 klager, der åbenbart ikke hører under nævnets kompetence, jf. stk. 1, eller  

 som er åbenbart grundløse.
Endvidere kan formanden afvise klager fra  

 personer, virksomheder m.v., der er uden retlig interesse i det påklagede  

 forhold.
Dette vil f.eks. være tilfældet, hvis en person klager over afslag  

 på optagelse af et genmæle i anledning af faktiske oplysninger, som ikke  

 vedrører den pågældende person, jf. § 36, stk. 2. Såfremt klage over, at et  

 massemedie har overtrådt generalklausulen i § 34, kommer fra en person eller  

 virksomhed m.v., som ikke selv er forurettet, kan klagen eventuelt afvises,  

 eller nævnet kan optage den til behandling på grund af forholdets almene  

 interesse, ligesom nævnet af egen drift kan optage et sådant forhold til  

 behandling, jf. § 44, stk. 2, og bemærkningerne til denne bestemmelse.
 Stk. 3 , har relation til klagefristerne i § 34, stk. 2 og stk. 3,  

 og i § 40.
Til § 44 Ifølge stk. 1 , skal Pressenævnet kun behandle skriftlige klager.  

 Det forudsættes herved, at klagerens identitet oplyses ved klagens  

 indgivelse.
I overensstemmelse med almindelige forvaltningsretlige principper  

 påhviler det ikke Pressenævnet at behandle anonyme sager, jf. dog stk. 2.
Bestemmelsen i stk. 2 , giver Pressenævnet mulighed for af egen  

 drift at tage sager op, der er af væsentlig eller principiel betydning.
Der  

 vil efter sagens natur alene være tale om sager, der vedrører overtrædelse af  

 den presseetiske generalklausul, og hvor enten den forurettede har undladt at  

 indgive klage, eller hvor der ikke umiddelbart er en forurettet person.
Er der en forurettet person, skal nævnet indhente en udtalelse fra den  

 pågældende.
Det foreskrives endvidere, at den forurettedes navn kun må  

 nævnes, såfremt tilladelse hertil foreligger.
Til § 45 I stk. 1 , fastsættes nogle ordensforskrifter for Pressenævnets  

 virksomhed.
I lighed med forvaltningslovens partshøringsregler har  

 bestemmelsen til formål at sikre, at det massemedie, som klagen vedrører, får  

 lejlighed til at gøre sig bekendt med og kommentere det faktiske  

 oplysningsgrundlag, inden sagen afgøres.
Bestemmelsen er i overensstemmelse  

 med praksis i de eksisterende nævn.
Bestemmelsen i stk. 2 , skal ses i sammenhæng med lovforslagets §  

 7, hvorefter redaktøren skal sikre, at der opbevares en kopi af alle radio-  

 og fjernsynsudsendelser i 3 måneder.
Denne frist suspenderes, når der inden  

 klagefristens udløb er indgivet klage til Pressenævnet, jf. lovforslagets §  

 7, stk. 2, og bemærkningerne hertil.
Til § 46 Bestemmelserne i stk. 1-3 , skal sikre, at Pressenævnet kan  

 behandle sagerne så hurtigt som muligt.
Et massemedie kan derfor ikke forhale  

 sagen ved at undlade at svare på en henvendelse fra nævnet.
Det kan ligeledes  

 komme en af parterne til skade, at vedkommende undlader at efterkomme en  

 indkaldelse til mundtlige forhandling.
Bestemmelsen i stk. 3, indebærer ikke  

 mulighed for egentlig bevisførelse for nævnet, men bestemmelsen kan anvendes,  

 hvor sagen efter nævnets opfattelse ikke er tilstrækkeligt oplyst på det  

 skriftlige grundlag, eller hvor der er mulighed for en forligsmæssig løsning.
Til § 47 Som følge af Pressenævnets sammensætning efter § 41, stk. 1, kan der  

 forekomme tilfælde, hvor en klage vedrører det massemedie, som et af nævnets  

 medlemmer er tilknyttet.
Det fastslås derfor, at medlemmet må vige sit sæde  

 på grund af personlig inhabilitet.
Herudover statuerer bestemmelsen  

 inhabilitet i tilfælde, hvor der i øvrigt foreligger omstændigheder, der er  

 egnede til at vække tvivl om et medlems upartiskhed.
Som eksempel herpå kan  

 nævnes det forhold, at et medlem offentligt har tilkendegivet sin opfattelse  

 af en sag, der indbringes for eller er under behandling i Pressenævnet.
 Afgørelser i henhold til forvaltningslovens §§ 3 og 4 kan i øvrigt tjene  

 som vejledende retningslinier for, hvornår der kan forekomme inhabilitet.
Til § 48 Da nævnet ved behandlingen og afgørelsen af en klagesag skal bestå af  

 fire medlemmer, jf. lovforslagets § 42, fastsættes det, at formandens stemme  

 er afgørende, hvis der foreligger stemmelighed.
Hvis kendelsen ikke er  

 enstemmig, skal dissensen med begrundelse anføres i kendelsen.
Det  

 forudsættes, at navnene på dissentierende medlemmer anføres.
Til § 49 Bestemmelsen overlader det til Pressenævnet at afgøre, om en kendelse  

 skal offentliggøres, og i hvilket omfang dette i givet fald skal ske.  

 Bestemmelsen omfatter såvel kendelser vedrørende massemediernes  

 tilsidesættelse af kravet om god presseskik, jf. § 34, som pålæg til et  

 massemedie om at offentliggøre et genmæle, jf. § 40. Pålægger nævnet det  

 indklagede massemedie at offentliggøre kendelsen, er mediet forpligtet til at  

 efterkomme dette pålæg, og offentliggørelsen skal da ske uden kommenterende  

 tilføjelser og på en så fremtrædende måde, som det med rimelighed kan  

 fordres.
Undlader massemediet at offentliggøre kendelsen, kan der idømmes  

 straf efter § 53, ligesom der vil kunne pålægges tvangsbøder i henhold til  

 retsplejelovens § 997, stk. 3.
Justitsministeriet finder det ligesom Medieansvarsudvalget principelt  

 betænkeligt at tillægge Pressenævnet en domstolslignende kompetence til at  

 anvende sanktionerne straf eller erstatning i de sager, der vil blive  

 indbragt for nævnet.
En klager er ikke afskåret fra i givet fald at benytte  

 domstolsvejen efterfølgende eller sideløbende med muligheden for at få en  

 hurtigere og omkostningsfri afgørelse fra Pressenævnet, der som hidtil vil  

 kunne udtrykke sin misbilligelse over for det indklagede massemedie.
Det  

 foreslåede system vil medføre, at nævnet kan pålægge det indklagede  

 massemedie snarest muligt at offentliggøre nævnets afgørelse i sager, hvor  

 der gives klageren helt eller delvis medhold.
Herved opnår klagerne en  

 foreløbig - og ofte i sig selv tilfredsstillende - offentlig oprejsning i  

 anledning af begåede krænkelser fra massemediernes side.
Hertil kommer, at  

 afgørelsen af, om det fornødne erstatningsgrundlag foreligger, og af selve  

 erstatningsudmålingen er centrale domstolsanliggender, der ofte forudsætter  

 en indgående bevisførelse, som kun kan foretages ved domstolene.
Til § 50 I lighed med, hvad der gælder for Berigtigelsesnævnet efter presselovens  

 § 10, stk. 2, og for Radionævnet efter § 18 i lov om radio- og  

 fjernsynsvirksomhed, fastslås det, at Pressenævnets afgørelser ikke kan  

 indbringes for anden administrativ myndighed.
Derimod kan det af nævnet i  

 såvel genmælesager som i presseetiske sager udøvede skøn indbringes for  

 domstolene i medfør af princippet i grundlovens § 63. Der er ikke noget til  

 hinder for, at der både indgives klage til Pressenævnet og anlægges sag ved  

 domstolene.
Den omstændighed, at en afgørelse af vedkommende massemedie  

 indbringes for domstolene har ikke opsættende virkning, hverken for pålæg om  

 offentliggørelse af en kendelse eller for pligten til at offentliggøre et  

 genmæle.
Til § 51 Efter Justitsministeriets opfattelse bør beretningen udformes efter de af  

 Radionævnet fulgte retningslinier, hvorefter der alene gengives et resume af  

 hver enkelt sag; dog bør kendelser, hvorved nævnet kritiserer et massemedie  

 for tilsidesættelse af kravet om god presseskik, og som er af væsentlig  

 offentlig interesse, gengives i deres fulde ordlyd.
Til § 52 Det foreslås, at justitsministeren kan bestemme, at udgifterne til  

 nævnets virksomhed, herunder til nævnets sekretariat, skal afholdes af  

 massemedierne efter en fordeling, som fastsættes i nævnets forretningsorden.  

 En sådan ordning svarer til, hvad der er bestemt i nyere lovgivning om  

 finansiering af nævn o.lign. nedsat i henhold til lov.
Efter reglerne i § 10,  

 stk. 3, i presseloven og § 17, stk. 4, i lov om radio- og fjernsynsvirksomhed  

 afholdes udgifterne ved Berigtigelsesnævnets og Radionævnets virksomhed i dag  

 af statskassen, hvorimod Danske Dagblades Forening afholder udgifterne til  

 Dansk Pressenævn.
Der henvises i øvrigt til lovforslagets almindelige  

 bemærkninger, afsnit 7.
Kapitel 8 Straf m.v.
Til § 53 Bestemmelsen indebærer, at overtrædelse af en række af medieansvarslovens  

 ordensforskrifter samt manglende efterkommelse af pålæg om offentliggørelse  

 af en dom eller Pressenævnets kendelser m.v. straffes med bøde eller hæfte.  

 Den svarer til presselovens § 19, hvorefter overtrædelse af lovens  

 ordensforskrifter samt manglende offentliggørelse af berigtigelsespålæg m.v.  

 normalt straffes med bøde, idet dog visse overtrædelser kan medføre  

 hæftestraf.
Til § 54 Reglen svarer med redaktionelle ændringer til presselovens § 11, stk.  

 1-3.
Kapitel 9 Ikrafttræden m.v.
Til § 55 Stk. 1 , indeholder lovens ikrafttrædelsesdato.
Det foreslås, at  

 loven træder i kraft den 1. januar 1992. De massemedier, der omfattes af  

 loven, bør have nogen tid til at indrette deres virksomhed efter de nye  

 regler.
 Lovforslaget indebærer, at presselovens §§ 1-12 og 16-21 afløses af nye  

 bestemmelser og derfor bør ophæves samtidig med den nye lovs ikrafttræden.
 Presselovens § 13 indeholder bestemmelser om inddragelse af et skrift.  

 Reglerne i nr. 1 og 2, må anses for indeholdt i straffelovens §§ 75 og 77 a,  

 nr. 3, må anses for overflødig, og nr. 4, må anses for indeholdt i  

 straffelovens § 76.
Reglerne i presselovens § 14, 1. og 2. pkt., må anses for indeholdt i  

 retsplejelovens §§ 824 og 825 om beslaglæggelse (med henblik på senere  

 konfiskation). Reglerne i 3. og 4. pkt. hører næppe hjemme i en  

 medieansvarslov, men bør overvejes ved en revision af retsplejelovens  

 beslaglæggelsesregler.
Presselovens § 15 må anses for at være overflødig.
 Som følge heraf foreslås det i § 55, stk. 2, at hele presseloven ophæves i  

 forbindelse med medieansvarslovens ikrafttræden.
Til § 56 § 56 vedrører en ændring af retsplejeloven og indebærer nogle  

 udvidelser af den vidnefritagelse, der i retsplejelovens § 172 er  

 hjemlet for redaktører og medarbejdere ved her i riget trykte periodiske  

 skrifter.
 Der henvises herved til lovforslagets almindelige bemærkninger, afsnit 5.
 Bestemmelserne i § 172, stk. 1-4 , der afløser den gældende  

 bestemmelse i retsplejelovens § 172, stk. 1, afgrænser dels kredsen af  

 vidnefritagne personer, dels hvilke kilder og hvilket stof, der er omfattet  

 af beskyttelsen.
 Kredsen af vidnefritagne personer .
For den trykte presse er hovedkredsen af personer omfattet af stk.  

 1 »redaktører og redaktionelle medarbejdere«.
Herved sigtes  

 først og fremmest til de fast ansatte personer på redaktionerne som  

 chefredaktører, redaktionschefer, redaktionssekretærer, journalister og  

 fotografer, men omfattet er som i dag også free-lance journalister og  

 fotografer, der leverer stof til forskellige blade, samt deltidsbeskæftigede  

 lokalmedarbejdere.
Herudover omfatter bestemmelsen efter stk. 3 som  

 den gældende regel også »andre, der i kraft af deres tilknytning til  

 skriftet eller dets fremstilling har fået kendskab til kildens  

 identitet«.
Omfattet heraf er dels andre, der er ansat ved det  

 pågældende blad som f.eks. teknisk personale, kontorfunktionærer og  

 distributionspersonale, dels personale uden for huset, der har medvirket ved  

 fremstillingen af bladet.
Der er her tale om trykkerier, forlag,  

 nyhedsbureauer, billedbureauer og fotografiske laboratorier, der leverer stof  

 eller yder anden service eller bistand til vedkommende skrift.
Den gældende  

 bestemmelse omfatter efter sin ordlyd trykkerier, nyhedsbureauer eller  

 forlag, men nævner f.eks. ikke billedbureauer eller fotografiske  

 laboratorier.
Efter forslaget vil det afgørende være, om den pågældende har  

 (haft) tilknytning til skriftets fremstilling.
Bestemmelsen i forslagets stk. 2 tager sigte på den radio- og  

 fjernsynsvirksomhed, der er omfattet af lov om radio- og fjernsynsvirksomhed.  

 Bestemmelsen omfatter således foruden Danmarks Radio og TV 2 indbefattet de  

 regionale tv-virksomheder også ansatte hos alle, der har tilladelse til at  

 drive lokal radio- eller fjernsynsvirksomhed.
Bestemmelsen omfatter derimod  

 ikke ansatte i det særlige aktieselskab, der skal formidle reklameindslag i  

 TV 2. Der henvises i øvrigt til lovforslagets § 1 om medieansvarslovens  

 område og bemærkningerne hertil.
 Hovedpersonkredsen af vidnefritagne og kredsen af andre, der foreslås  

 omfattet af vidnefritagelsen svarer til den personafgrænsning, der foreslås  

 indført for den trykte presse.
Det skal dog fremhæves her, at bestemmelsen om, at vidnefritagelsen også  

 omfatter andre, der har tilknytning til fremstillingen af en  

 fjernsynsudsendelse, får særlig betydning for tv-mediet, idet TV 2 navnlig er  

 baseret på entreprisevirksomhed.
Vidnefritagelsen vil således også gælde for  

 personer i virksomheder, der producerer radio og fjernsyn i entreprise.
Bestemmelsen i forslagets stk. 4 medfører vidnefritagelse for  

 redaktøren og redaktionelle medarbejdere ved de øvrige massemedier, der er  

 omfattet af medieansvarsloven.
Der henvises herved til lovforslagets § 1, nr.  

 3, og bemærkningerne hertil.
 For disse massemedier gælder, at de vil kunne sammenlignes enten med  

 trykte skrifter eller med radio- og fjernsynsvirksomhed, hvorfor bestemmelsen  

 henviser til såvel stk. 1 og stk. 2 samt stk. 3. Der kan således både for så  

 vidt angår hovedpersonkredsen og kredsen af andre, der er omfattet af  

 vidnefritagelsen, henvises til det ovenfor anførte.
Kilder og stof, der er omfattet af beskyttelsen.
Unavngivne og anonyme  

 kilder m.v.
Bestemmelsen i den gældende regel i retsplejelovens § 172, stk. 1, er  

 begrænset til forfatter og kilder til unavngivne artikler og meddelelser.  

 Efter ordlyden er vidnefritagelsen knyttet til unavngivne artikler og  

 meddelelser.
Bestemmelsen må antagelig forstås således, at fritagelsen  

 omfatter den person, som oplysningerne i artiklen hidrører fra, uanset om  

 artiklen eller meddelelsen i sig selv er navngivet.
I så fald er der ikke  

 spørgsmål om kildebeskyttelse med hensyn til forfatteren.
I overensstemmelse  

 hermed foreslås bestemmelsen omformuleret.
Den foreslås endvidere udvidet til  

 at omfatte unavngivne fremstillere af fotografier og andre billeder og  

 unavngivne personer, der er vist på sådanne billeder eller uden  

 identifikation er omtalt.
Herved skabes der ligestilling mellem den trykte  

 presse og de elektroniske medier.
 I et dagblad kan f.eks. forekomme unavngivne fotografier, der afbilder  

 unavngivne personer, som giver oplysninger eller lader sit interviewe.
 Følgende vil være dækket af bestemmelsen:
 1. En unavngiven forfatter eller journalist.
 2. En unavngiven fotograf eller billedkunstner.
 3. En unavngiven kilde.
 4. En unavngiven interviewperson.
 5. En unavngiven person på et billede, tegning eller anden lignende  

 fremstilling.
 For alle de nævnte personer gælder, at de er omfattet af  

 kildebeskyttelsen, når de optræder unavngivet.
Med hensyn til hvilket stof i et skrift, der kan være genstand for  

 kildebeskyttelse, bemærkes, at ordene »oplysning«,  

 »artikel«, »fotografi« og »billedlig  

 fremstilling« i stk. 1 lige så lidt som den gældende bestemmelse  

 omfatter annoncer, der indrykkes unavngivet, f.eks. under billetmærke.
Et  

 dagblad vil således være forpligtet til at oplyse, hvem der er forfatter til  

 eller har indrykket en annonce.
Derimod er unavngivne læserbreve ligesom alt andet redaktionelt stof  

 omfattet af bestemmelsen.
Dette er muligvis en udvidelse af beskyttelsen i  

 forhold til gældende ret, jf. antagelsen side 59 i betænkning nr. 316/1962 om  

 vidner, hvorefter læserbreve ligesom annoncer ikke omfattes af  

 kildebeskyttelsen.
I radio- og tv-udsendelser medvirker flere i fremstillingsfasen.
Også  

 disse andre medvirkende er dækket af vidnefritagelsen, når de ikke er  

 navngivet.
Det gælder - under samme forudsætning - også personer, der  

 optræder i udsendelser i radio og tv.
Ved radio og fjernsyn kan  

 kildebeskyttelse imidlertid ikke som ved skrifter alene knyttes til  

 spørgsmålet, om de agerende personer er unavngivne.
Journalister m.fl. ved radio og fjernsyn, der ikke »optræder«,  

 men som laver forskellige former for research eller lignende til en  

 udsendelse, vil på samme måde som deres kolleger ved den trykte presse kunne  

 være anonyme, hvis ikke deres navn fremgår eller anføres.
Anderledes  

 forholder det sig imidlertid, når journalister og optrædende/gæster udtaler  

 sig i radio eller optræder på tv-skærmen.
At være unavngiven - anonym - i  

 disse situationer frembyder således større vanskeligheder.
Det afgørende er,  

 om der er givet den pågældende tilsagn om at kunne medvirke uden at kunne  

 identificeres, og der er truffet rimelige foranstaltninger til sikring af, at  

 den pågældende ikke kan identificeres.
Der henvises endvidere til § 18, stk.  

 1, nr. 3 og 20, stk. 1, i lovforslaget samt bemærkningerne til disse  

 bestemmelser.
 Herefter vil følgende være dækket af bestemmelsen:
 1. En »anonym« forfatter eller programmedarbejder.
 2. En »anonym« fotograf eller billedkunstner.
 3. En »anonym« kilde.
 4. En »anonym« interviewperson.
 5. En »anonym« person, der optræder i et indslag, billede eller  

 anden lignende fremstilling.
For alle de nævnte personer gælder, at de er omfattet af  

 kildebeskyttelsen, når de optræder anonymt.
Ved radio- eller  

 fjernsynsvirksomhed kan kildebeskyttelse ikke som ved skrifter knyttes til  

 spørgsmålet, om de agerende personer er unavngivne.
Kildebeskyttelsen efter § 172, stk. 2, omfatter principielt alt stof og  

 alle udsendelser og programmer, der sendes af de ovennævnte radio- og  

 fjernsynsvirksomheder.
Også her kan der meget vel foreligge den situation, at  

 kun dele af udsendelsen indeholder en eller anden form for anonym medvirken.  

 Det er i disse tilfælde kun den del, som journalisten eller programlederen  

 m.fl. kan påberåbe sig kildebeskyttelse i relation til.
Dog gælder på linie  

 med annoncer i den trykte presse, at reklameindslag, der sendes i radio og  

 fjernsyn, ikke er omfattet af kildebeskyttelsen.
Bestemmelserne i stk. 5 og 6 angiver begrænsningerne i  

 vidnefritagelsen.
Bestemmelserne er en ordret gengivelse af  

 Medieansvarsudvalgets flertals forslag til begrænsninger i vidnefritagelsen.  

 Bestemmelserne afløser retsplejelovens § 172, stk. 2.
 Der henvises herved til den indgående beskrivelse af flertallets forslag i  

 lovforslagets almindelige bemærkninger, afsnit 5.3.4.1.
Til § 57 Til nr. 1.
 Den nuværende § 9, stk. 2, fastslår gennem sin henvisning til §§ 16-18, at  

 Danmarks Radios afgørelser i forbindelse med klager over bestemte programmer  

 og programserier vil kunne indbringes for Radionævnet, der har den endelige  

 administrative afgørelse.
Efter bestemmelserne i kapitel 5-7 i forslaget til medieansvarslov vil  

 disse afgørelser i fremtiden kunne indbringes for det ny Pressenævn, som  

 oprettes efter denne lov, og som vil være fælles for de trykte og de  

 elektroniske medier.
Af redaktionelle grunde anføres denne klageadgang i et  

 nyt § 9, stk. 3.
 Til nr. 2 og 3.
 Den nuværende § 15 g - hvortil der er henvist i § 15 i vedrørende  

 eengangstilladelser til lokal programvirksomhed i kabelanlæg - fastslår, at  

 sager om berigtigelse af oplysninger, der er blevet bragt i lokal radio eller  

 fjernsyn, og som kan indebære en ikke uvæsentlig skade, af de berørte vil  

 kunne indbringes for det nuværende Berigtigelsesnævn, som er oprettet i  

 medfør af presseloven.
Efter forslaget til medieansvarslov vil disse sager i fremtiden kunne  

 indbringes for det ny fælles Pressenævn, og dette vil ydermere gælde for  

 sager om god presseskik.
Dog er eengangsudsendelser ikke omfattet af  

 medieansvarsloven.
Dette er dog uden nogen praktisk betydning. § 15 g kan  

 således ophæves.
 Til nr. 4.
Den nuværende § 15 u fastslår, at klager over programmer, der er blevet  

 udsendt i TV 2, skal rettes til den TV 2-virksomhed, som er ansvarlig for  

 udsendelsen, og at dette skal ske inden 4 uger efter udsendelsen.
Denne frist  

 har betydning i forhold til de tilfælde, hvor der kan blive tale om at  

 påklage TV 2-virksomhedens afgørelse til Radionævnet.
 Bestemmelsen suppleres af lovens § 19 a, hvorefter bestemmelserne i §§  

 16-18 om Radionævnets kompetence vedrørende afgørelser truffet af Danmarks  

 Radio skal finde tilsvarende anvendelse vedrørende afgørelser truffet af TV  

 2-virksomhederne.
 Forslaget til en ny affattelse af § 15 u tilsigter herefter, på  

 tilsvarende måde som for Danmarks Radios vedkommende, jf. den under nr. 1  

 foreslåede § 9, stk. 3, at gøre det klart, at det er i medieansvarsloven, der  

 findes de fornødne regler om god presseskik og genmæle, for så vidt angår TV  

 2-virksomhedernes udsendelser.
 Til nr. 5.
 De nuværende §§ 16-19 a, som udgør kapitel 3, indeholder de regler,  

 hvorefter Radionævnet træffer den endelige administrative afgørelse i sager  

 om klager over bestemte programmer eller programserier i Danmarks Radio og TV  

 2. Nævnets afgørelser offentliggøres ved pressemeddelelse, ligesom nævnet kan  

 pålægge vedkommende radio- eller fjernsynsforetagende at udsende meddelelse  

 om afgørelsen, jf. bekendtgørelse nr. 471 af 16. september 1974 om  

 forretningsorden for Radionævnet.
Radionævnet tager stilling i sager, der angår den form og journalistik,  

 som har fundet anvendelse i de pågældende udsendelser, men behandler ikke  

 spørgsmål, som vedrører Danmarks Radios eller TV 2's, herunder de regionale  

 TV 2-virksomheders, programvirksomhed i almindelighed.
Endvidere tager nævnet  

 stilling i sager om berigtigelse af fejlagtige oplysninger om faktiske  

 forhold, som er forekommet i udsendelserne.
Sådanne sager vil kunne  

 indbringes af den, som de pågældende oplysninger direkte vedrører, men de vil  

 også kunne indbringes af enhver, hvis de fejlagtige oplysninger er af en  

 sådan karakter, at de bør rettes i almenhedens interesse.
 Efter forslaget til medieansvarslov vil sager om »god  

 presseskik« på tilsvarende måde kunne indbringes for Pressenævnet.  

 Ligeledes vil sager om »genmæle« over for oplysninger, hvis  

 rigtighed ikke er utvivlsom, og som er egnede til at påføre nogen økonomisk  

 eller anden skade af betydning, kunne indbringes for Pressenævnet, dog kun af  

 den, som oplysningerne vedrører, eventuelt dennes efterladte.
Området for genmæle er således angivet som noget snævrere end området for  

 berigtigelse under den hidtidige ordning.
Det må dog antages, at der ikke  

 herved sker nogen afgørende ændring med hensyn til klagemulighederne, idet de  

 tilfælde, hvor berigtigelse hidtil har kunnet kræves i almenhedens interesse,  

 i fremtiden vil kunne behandles som tilfælde af brud på god presseskik.
 Pressenævnets kompetenceområde bliver herefter reelt det samme som  

 Radionævnets, således at bestemmelserne om Radionævnet kan ophæves.
 Til nr. 6.
 Den nuværende § 19 e, stk. 4, fastslår Radio- og TV-Reklamenævnets  

 kompetence i berigtigelsessager med hensyn til indholdet af reklameindslag  

 bragt af TV 2-reklameaktieselskabet i TV 2's udsendelser og af lokale radio  

 og tv-stationer.
Formålet med den foreslåede ny formulering af § 19 e, stk. 4, er alene af  

 redaktionel karakter.
Den nuværende henvisning til lovens § 18 om  

 Radionævnets kompetence i berigtigelsessager over for Danmarks Radio bliver  

 indholdsløs ved denne bestemmelses ophævelse og må derfor afløses af en  

 udtrykkelig beskrivelse af reglens indhold.
Samtidig tilvejebringes der  

 overensstemmelse mellem indholdet af denne regel og reglerne om genmæle i  

 forslaget til medieansvarslov.
Radio- og TV-Reklamenævnets kompetence  

 forbliver uændret.
 Det bemærkes, at genmæle mellem konkurrerende erhvervsdrivende  

 foretagender i sædvanlige tilfælde som minimum forudsætter, at de  

 oplysninger, som giver anledning til genmæle, må betragtes som vildledende  

 set i forhold til markedsføringslovens generelle regler og kodeks for  

 reklamepraksis.
 Til nr. 7.
 Forslaget vedrørende § 22, stk. 1, nr. 3, er en konsekvens af den under  

 nr. 2 foreslåede ophævelse af § 15 g.
 Til nr. 8.
 De nuværende §§ 23 og 23 a fastslægger som beskrevet i de almindelige  

 bemærkninger til lovforslaget et særligt »institutionsansvar« i  

 erstatningsretlig henseende for Danmarks Radio, TV 2 og TV  

 2-reklameaktieselskabet for skader, der forvoldes gennem udsendelserne,  

 medens § 23 b fastslår, at TV 2 er uden straf- og erstatningsretligt ansvar  

 for de reklameindslag, som formidles gennem TV 2-reklameaktieselskabet.
 Forslaget til medieansvarslov regulerer disse forhold, og bestemmelserne  

 kan derfor ophæves.
Til § 58 Bestemmelsen overfører med en redaktionel ændring den gældende  

 ordensforskrift i presselovens § 1 om angivelse af trykkested m.v. til § 4,  

 stk. 4-6, i lov nr. 160 af 1. juli 1927 om pligtig aflevering af tryksager  

 til offentlige biblioteker.
Til § 59 Det følger af bestemmelsen, at medieansvarsloven ikke umiddelbart skal  

 gælde for Færøerne og Grønland, men den kan ved kongelig anordning sættes i  

 kraft helt eller delvis for disse landsdele med de afvigelser, som de særlige  

 færøske eller grønlandske forhold tilsiger.
Indtil dette måtte ske, vil  

 presseloven fortsat være gældende på Færøerne.
Bilag 1 Justitsministeriets lovbekendtgørelse nr. 533 af 18. august 1986 Bilag 2 I dette bilag er gengivet bestemmelsen om vidnefritagelse i  

 retsplejelovens § 172, som den vil fremtræde, hvis Folketinget vedtager  

 lovforslaget uændret.
 Med mindre skrift er indsat den gældende formulering af retsplejelovens §  

 172 om vidnefritagelse.
§ 172. Redaktøren og redaktionelle medarbejdere ved et skrift,  

 der er omfattet af § 1, nr. 1, i medieansvarsloven, har ikke pligt til at  

 afgive vidneforklaring om, hvem der er kilde til en oplysning eller forfatter  

 til en artikel i skriftet, når kilden eller forfatteren ikke er navngivet.
De  

 har heller ikke pligt til at afgive vidneforklaring om, hvem der har optaget  

 et fotografi eller frembragt en anden billedlig fremstilling, når fotografen  

 eller fremstilleren ikke er navngivet, eller hvem billedet forestiller, eller  

 hvem der er genstand for omtale, når dette ikke fremgår af teksten.
Stk. 2. Redaktøren og redaktionelle medarbejdere ved et radio~  

 eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om, hvem der  

 kilde til en oplysning eller forfatter til et værk, der er bragt i en  

 udsendelse, når kilden eller forfatteren ikke er navngivet.
De har heller  

 ikke pligt til at afgive vidneforklaring om identiteten af unavngivne  

 medvirkende, der har fået tilsagn om at medvirke uden at kunne identificeres,  

 når der er truffet rimelige forholdsregler til at skjule identiteten.
 Stk. 3. Vidnefritagelse som nævnt i stk. 1 og 2 gælder også andre,  

 der i kraft af deres tilknytning til skriftet eller dets fremstilling eller  

 deres tilknytning til radio- eller fjernsynsforetagendet eller til  

 fremstillingen af vedkommende udsendelse har fået kendskab til kildens,  

 forfatterens eller den medvirkendes identitet.
 Stk. 4. Bestemmelserne i stk. 1-3 finder tilsvarende anvendelse  

 for de massemedier, der er omfattet af § 1, nr. 3, i medieansvarsloven.
 Stk. 5. Angår sagen en alvorlig lovovertrædelse, og findes  

 vidneførslen nødvendig for sagens opklaring, kan retten dog pålægge de i stk.  

 1-4 nævnte personer vidnepligt, såfremt hensynet til sagens opklaring på  

 grund af forbrydelsens grovhed eller andre særlige offentlige eller private  

 interesser klart overstiger hensynet til kildebeskyttelsen sammenholdt med  

 den samfundsmæssige betydning af artiklen eller udsendelsen.
Stk. 6. Det samme gælder, såfremt det er åbenbart, at en  

 offentliggørelse ikke har tjent noget formål af samfundsmæssig betydning, og  

 sagen angår 1) brud på tavshedspligt eller 2) en anden lovovertrædelse, og der foreligger en væsentlig offentlig  

 eller privat interesse i, at sagen opklares.
»§ 172. Redaktører, redaktionssekretærer og journalister ved  

 et her i riget trykt periodisk skrift har ikke pligt til at afgive  

 vidneforklaring om, hvem der er forfatter eller kilde til en i skriftet  

 optaget unavngiven artikel eller meddelelse.
Det samme gælder andre, der i  

 kraft af deres tilknytning til vedkommende skrift, trykkeri, nyhedsbureau  

 eller forlag har fået kendskab til forfatterens eller kildens identitet.
Stk. 2. Angår sagen en forbrydelse, der kan medføre højere straf  

 end hæfte, eller angår den brud på tavshedspligt, som påhviler nogen i  

 offentlig tjeneste eller hverv, og vidneførslen findes nødvendig af hensyn  

 til sagens opklaring, kan retten dog pålægge de i stk. 1 nævnte personer  

 vidnepligt, såfremt hensynet til vægtige offentlige eller private interesser  

 afgørende taler derfor.« Bilag 3 Vejledende regler for god presseskik Grundlæggende synspunkter.
Sikringen af ytringsfriheden i Danmark står i nøje forbindelse med  

 massemediernes frie adgang til at indsamle informationer og nyheder og til at  

 offentliggøre dem så korrekt som muligt.
Den frie kommentar er en del af  

 ytringsfrihedens udøvelse.
Under varetagelse af disse opgaver bør  

 massemedierne anerkende hensynet til den enkelte borgers krav på respekt for  

 den personlige integritet og privatlivets fred og til behovet for beskyttelse  

 mod ubeføjet krænkelse.
Under brud på god presseskik henhører også hindring af berettiget  

 offentliggørelse af informationer af væsentlig betydning for offentligheden,  

 samt eftergivenhed over for udenforståendes krav om indflydelse på  

 massemediernes indhold, hvis eftergivenheden kan medføre tvivl om  

 massemediernes frie og uafhængige stilling.
Brud på god presseskik foreligger  

 endvidere, hvis en journalist pålægges opgaver, som er i strid med nærværende  

 presseetiske regler.
 En journalist bør ikke pålægges opgaver, der strider mod hans samvittighed  

 eller overbevisning.
 Reglerne omfatter det redaktionelle stof (tekst og billeder), som  

 offentliggøres i den trykte periodiske presse, radio og fjernsyn samt i de  

 øvrige massemedier.
 Reglerne omfatter tillige annoncer og reklamer i den trykte periodiske  

 presse og i de øvrige massemedier i det omfang, der ikke er fastsat særlige  

 regler herom.
 Reglerne omfatter omtalte og afbildede personer, herunder også afdøde  

 personer, juridiske personer og lignende.
 Reglernes indhold.
A.
Korrekte meddelelser.
 1. Det er massemediernes opgave at bringe korrekt og  

hurtig information . Så langt det er muligt, bør det kontrolleres, om  

 de oplysninger, der gives, er korrekte.
 2. Kritik bør udvises over for nyhedskilderne , i  

 særdeleshed når disses udsagn kan være farvet af personlig interesse eller  

 skadevoldende hensigt.
 3. Oplysninger , som kan være skadelige, krænkende eller  

 virke agtelsesforringende for nogen, skal efterprøves i særlig grad,  

 inden de bringes, først og fremmest ved forelæggelse for den pågældende.
 4. Angreb og svar bør, hvor det er rimeligt, bringes i  

 sammenhæng og på samme måde.
 5. Det skal gøres klart, hvad der er faktiske oplysninger ,  

 og hvad der er kommentarer .
6. Overskrifter og mellemrubrikker skal i form og indhold  

 have dækning i den pågældende artikel eller udsendelse.
Det samme  

 gælder de såkaldte spisesedler.
 7. Berigtigelse af urigtige meddelelser skal finde sted på  

redaktionens eget initiativ , hvis og så snart kendskab til fejl af  

 betydning i de bragte meddelelser indgår.
 Berigtigelsen skal foretages i en sådan form, at læserne, lytterne  

 eller seerne får klar mulighed for at blive opmærksom på berigtigelsen.
B.
Adfærd i strid med god presseskik.
 1. Meddelelser, som kan krænke privatlivets fred , skal  

 undgås, medmindre klar almen interesse kræver offentlig omtale.
 Det enkelte menneske har krav på beskyttelse af sin personlige anseelse.
 2. Selvmord eller selvmordsforsøg bør ikke omtales  

 , medmindre klar almen interesse kræver eller begrunder offentlig omtale, og  

 i så fald bør omtalen være så skånsom som mulig.
3. Ofre for forbrydelser eller ulykker skal vises  

 det størst mulige hensyn . Det samme gælder vidner og pårørende til de  

 implicerede.
Ved indsamling og gengivelse af billedmateriale skal der vises  

 hensynsfuldhed og takt.
 4. Der bør opretholdes en klar skillelinje mellem annoncering  

 og redaktionel tekst .
 Tekst og billeder foranlediget af direkte eller indirekte merkantile  

 interesser bør kun bringes, hvis et klart journalistisk kriterium taler for  

 offentliggørelse.
 5. Andres tillid må ikke misbruges .
Der bør vises særligt hensyn over for personer, som ikke kan ventes at  

 være klar over virkningerne af deres udtalelser.
Andres følelser, uvidenhed  

 eller svigtende herredømme bør ikke misbruges.
C.
Retsreportage.
 1. De under A og B anførte almindelige presseetiske regler gælder  

 også for retsreportagen.
 2. Reglerne for retsreportagen gælder også sagernes forberedelse,  

 herunder straffesagers behandling hos politi og anklagemyndighed.
 3. Retsreportagen bør være objektiv .
 På ethvert stadium af sagernes forberedelse og ved behandlingen i retten  

 bør journalisten tilstræbe en kvalitativ ligelig gengivelse af parternes - i  

 straffesager anklagemyndighedens og forsvarets - synspunkter.
 En omtale af en straffesag bør følges op med et referat af sagens  

 afslutning, hvad enten denne finder sted i form af tiltalefrafald,  

 frifindelse eller domfældelse.
 4. Det bør undgås at nævne personers slægtsforhold, stilling,  

 race, nationalitet, trosbekendelse eller organisationsforhold ,  

 medmindre dette direkte har med sagen af gøre.
 5. Sålænge en straffesag ikke er endeligt afgjort  

 eller bortfaldet, må der ikke offentliggøres meddelelser, der kan lægge  

 hindringer i vejen for sagens opklaring, eller tilkendegivelser om, at en  

 sigtet eller tiltalt er skyldig.
 Ved omtale af en straffesag skal det klart fremgå, om sigtede/tiltalte har  

 erklæret sig skyldig eller ikke-skyldig.
 6. Der skal i videst muligt omfang følges en klar saglig  

 linje ved afgørelsen af, hvilke sager der omtales, og i hvilke tilfælde  

 navne på de implicerede nævnes.
 En sigtets eller tiltalts navn eller anden identificering bør udelades,  

 når ingen almen interesse taler for at offentliggøre navnet.
7. Der skal iagttages varsomhed med meddelelser om, at  

politianmeldelse er indgivet mod en navngiven person.
Meddelelse herom  

 bør som regel ikke bringes, før anmeldelse har medført indgriben fra  

 politiets eller anklagemyndighedens side.
 Dette gælder dog ikke, hvis det anmeldte forhold i forvejen er kendt i  

 videre kredse eller har væsentlig almen interesse, eller det efter de  

 foreliggende omstændigheder må antages, at anmeldelsen er solidt underbygget.
8. En sigtet, tiltalt eller domfældt person bør forskånes for at  

 få fremdraget en ham tidligere overgået straffedom, hvis den er uden  

 betydning for de forhold, han nu er sigtet, tiltalt eller dømt for.
I anden  

 nyhedssammenhæng bør de mod en person tidligere rejste straffesager som regel  

 ikke omtales.
Efter 2. behandling den 17. maj 1991 Kapitel 1 Lovens område § 1. Loven gælder for følgende massemedier:
 1) Indenlandske periodiske skrifter, herunder billeder og lignende  

 fremstillinger, der trykkes eller på anden måde mangfoldiggøres.
 2) Lyd- og billedprogrammer, der spredes eller fordeles af Danmarks Radio,  

 TV 2, TV 2's regionale virksomheder og foretagender, der har tilladelse til  

 lokal radio- eller fjernsynsvirksomhed.
 3) Tekster, billeder og lydprogrammer, der periodisk udbredes til  

 offentligheden, såfremt de har karakter af en nyhedsformidling, som kan  

 ligestilles med den formidling, der er omfattet af nr. 1 eller 2, jf. dog §  

 8, stk. 1.
Kapitel 2 Almindelige bestemmelser Indenlandske periodiske skrifter § 2. Ved udgiver af et skrift forstås den, for hvis regning  

 skriftet udgives.
 Stk. 2. Et skrift anses for indenlandsk, såfremt udgiverens  

 virksomhed udøves her i landet.
 Stk. 3. Et skrift anses ikke for periodisk, medmindre det er  

 bestemt til at udkomme mindst to gange årligt.
 § 3. I ethvert indenlandsk periodisk skrift skal det være angivet,  

 hvem der efter stk. 2 er skriftets ansvarshavende redaktør, herefter kaldet  

 redaktøren.
Stk. 2. Ved redaktør forstås den, der er beføjet til at træffe  

 endelig afgørelse om skriftets indhold.
Der kan kun være een redaktør.
Stk. 3. Ansvar for manglende eller urigtig angivelse af redaktør  

 påhviler udgiveren og redaktøren.
En urigtigt angiven person er tillige  

 ansvarlig, såfremt angivelsen er sket med den pågældendes samtykke.
 § 4. Redaktøren skal efter anmodning give enhver, der har retlig  

 interesse heri, oplysning om identiteten af de personer, der er omfattet af §  

 10, § 10, jf. § 9, stk. 2 og 3, § 14 og § 27, stk. 1.
Radio og fjernsyn § 5. Danmarks Radio, TV 2, TV 2's regionale virksomheder og  

 foretagender, der har tilladelse til lokal radio- eller fjernsynsvirksomhed,  

 skal over for Pressenævnet angive, hvem der efter stk. 2 er redaktør.
Stk. 2. Ved redaktør forstås den, der er beføjet til at træffe  

 endelig beslutning om at udsende et program eller indslag.
Der kan kun være  

 een redaktør.
 Stk. 3. Ethvert radio- eller fjernsynsforetagende skal på begæring  

 oplyse, hvem der er redaktør.
Stk. 4. Ansvar for manglende eller urigtig angivelse af redaktør  

 påhviler radio- eller fjernsynsforetagendet og redaktøren.
En urigtigt  

 angiven person er tillige ansvarlig, såfremt angivelsen er sket med den  

 pågældendes samtykke.
 § 6. Redaktøren skal efter anmodning give enhver, der har retlig  

 interesse heri, oplysninger, der kan identificere nærmere angivne udsendte  

 programmer og identificere de personer, der er ansvarlige efter reglerne i §  

 17, stk. 1, § 18, stk. 1, § 20, stk. 1, og § 27, stk. 1.
 § 7. Redaktøren skal sikre, at der på forsvarlig måde opbevares en  

 kopi af alle udsendelser i 3 måneder.
 Stk. 2. Uanset at den i stk. 1 nævnte frist er udløbet, skal kopi  

 af udsendelser, om hvis indhold der er indgivet klage eller rejst sag,  

 opbevares, indtil sagen er endeligt afgjort.
Andre massemedier § 8. Foretagender, der udgiver de i § 1, nr. 3, nævnte  

 massemedier, skal for at være omfattet af lovens regler have indgivet  

 anmeldelse til Pressenævnet.
 Stk. 2. For anmeldte foretagender gælder reglerne i §§ 5-7.
 Stk. 3. Justitsministeren kan fastsætte nærmere regler om  

 anmeldelsens indhold og form.
Kapitel 3 Strafansvar for mediernes indhold Indenlandske periodiske skrifter § 9. Strafansvar for indholdet af et indenlandsk periodisk skrift  

 kan kun pålægges forfatteren til en artikel i skriftet, redaktøren og  

 udgiveren, jf. dog §§ 14, 25 og 27.
 Stk. 2. Reglerne om ansvaret for artikler finder tilsvarende  

 anvendelse på billeder og lignende fremstillinger.
 Stk. 3. Løbesedler, plakater og opslag m.v. anses for bestanddele  

 af det skrift, hvortil de henviser, eller hvorfra de hidrører.
 § 10. Forfatteren til en navngiven artikel i skriftet er ansvarlig  

 for indholdet af artiklen efter lovgivningens almindelige regler.
 Stk. 2. En artikel anses for navngiven, såfremt den med  

 forfatterens samtykke offentliggøres under dennes eget navn eller billede.  

 Det samme gælder, når artiklen offentliggøres under forfatterens pseudonym  

 eller mærke og det er alment kendt, hvilken person der anvender det  

 pågældende pseudonym eller mærke.
 Stk. 3. Er der angivet flere forfattere til en navngiven artikel,  

 uden at det fremgår, hvilken del de hver især er forfatter af, er de alle  

 ansvarlige for artiklens indhold efter lovgivningens almindelige regler.
 Stk. 4. Er forfatteren til en navngiven artikel et selskab, en  

 forening, en selvejende institution eller lignende, er den pågældende  

 juridiske persons ledelse ansvarlig for artiklens indhold efter lovgivningens  

 almindelige regler.
 Stk. 5. I de i stk. 4 nævnte tilfælde kan ansvar pålægges den  

 juridiske person som sådan som bødeansvar.
 Stk. 6. En tekst, der offentliggøres med angivelse af et  

 nyhedsbureau som kilde, anses ikke for at være navngiven.
 § 11. Redaktøren er ansvarlig for indholdet af en unavngiven  

 artikel i skriftet, selv om lovovertrædelsen ikke kan tilregnes redaktøren  

 som forsætlig eller uagtsom.
Stk. 2. Redaktøren er tillige ansvarlig for indholdet af en  

 navngiven artikel i skriftet, såfremt ansvar ikke kan gøres gældende mod  

 forfatteren efter § 10 på grund af den pågældendes manglende tilknytning til  

 riget, eller fordi den pågældende mangler den til pådragelse af strafansvar  

 fornødne tilregnelighed.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
§ 12. Redaktøren er endvidere ansvarlig for indholdet af en  

 artikel eller udtalelse, som har været bragt navngiven i et andet massemedie,  

 og som gengives i redaktørens skrift.
Dette gælder, selv om lovovertrædelsen  

 ikke kan tilregnes redaktøren som forsætlig eller uagtsom.
Hvis forfatteren  

 har givet sit samtykke til gengivelsen, omfattes artiklen eller udtalelsen af  

 reglerne i §§ 10 og 14.
 § 13. Redaktøren er medansvarlig for indholdet af en navngiven  

 artikel i skriftet, hvis den med redaktørens vidende er skrevet af en fast  

 medarbejder ved skriftet, hvis den er skrevet efter opfordring af eller under  

 anden medvirken af redaktøren, eller hvis redaktøren vidste, at indholdet var  

 urigtigt eller indebar en krænkelse af privatlivets fred.
 § 14. Den, der i en artikel citeres for en navngiven udtalelse, er  

 medansvarlig for udtalelsens indhold efter lovgivningens almindelige regler,  

 såfremt udtalelsen er gengivet korrekt og den pågældende har godkendt, at  

 udtalelsen gengives navngiven.
 § 15. Udgiveren er ansvarlig for skriftets indhold, såfremt ansvar  

 ikke kan gøres gældende mod redaktøren efter §§ 11-13 enten på grund af  

 manglende eller ukorrekt angivelse af redaktøren eller på grund af  

 redaktørens manglende tilknytning til riget eller manglende tilregnelighed.  

 Dette gælder, selv om lovovertrædelsen ikke kan tilregnes udgiveren som  

 forsætlig eller uagtsom.
Stk. 2. Er udgiveren et selskab, en forening, en selvejende  

 institution, en fond eller lignende, kan det i stk. 1 nævnte ansvar pålægges  

 den juridiske person som sådan som bødeansvar.
Er udgiveren staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
Radio- og fjernsynsudsendelser § 16. Strafansvar for indholdet af radio- og fjernsynsudsendelser  

 som nævnt i § 1, nr. 2, kan kun pålægges forfatteren til en tekst, den, der  

 fremsætter en udtalelse, redaktøren og radio~ eller fjernsynsforetagendet,  

 jf. dog § 20, stk. 2, § 25 og § 27.
 Stk. 2. Reglerne om ansvaret for tekster og udtalelser finder  

 tilsvarende anvendelse på film, billeder og lignende.
§ 17. Forfatteren til en tekst, der udsendes, er ansvarlig for  

 indholdet efter lovgivningens almindelige regler, såfremt den pågældende har  

 givet samtykke til tekstens udsendelse.
Dette gælder dog ikke, når der er  

 givet forfatteren tilsagn om anonymitet, jf. dog § 20, stk. 2.
 Stk. 2. I det i stk. 1, 2. pkt., nævnte tilfælde er redaktøren  

 ansvarlig for tekstens indhold, selv om lovovertrædelsen ikke kan tilregnes  

 redaktøren som forsætlig eller uagtsom.
Stk. 3. I forskudte udsendelser er redaktøren endvidere ansvarlig  

 for indholdet af en tekst, såfremt forfatteren ikke har givet samtykke til,  

 at teksten udsendes, eller ansvar ikke kan gøres gældende mod forfatteren på  

 grund af dennes urigtige oplysninger om sin identitet, manglende tilknytning  

 til riget eller manglende tilregnelighed.
Dette gælder, selv om  

 lovovertrædelsen ikke kan tilregnes redaktøren som forsætlig eller uagtsom.
§ 18. Den, der fremsætter en udtalelse i en forskudt udsendelse,  

 er ansvarlig for udtalelsens indhold efter lovgivningens almindelige regler,  

 medmindre 1) den pågældendes identitet ikke fremgår af udsendelsen eller 2) den pågældende ikke har givet samtykke til, at udtalelsen udsendes,  

 eller 3) der er givet den pågældende tilsagn om at medvirke uden at kunne  

 identificeres og der er truffet rimelige foranstaltninger til sikring heraf.
Stk. 2. I de i stk. 1, nr. 1-3, nævnte tilfælde er redaktøren  

 ansvarlig for udtalelsens indhold, selv om lovovertrædelsen ikke kan  

 tilregnes redaktøren som forsætlig eller uagtsom.
Det samme gælder, såfremt  

 ansvar ikke kan gøres gældende mod den, der har fremsat udtalelsen, på grund  

 af den pågældendes urigtige oplysninger om sin identitet, manglende  

 tilknytning til riget eller manglende tilregnelighed.
§ 19. Redaktøren er endvidere ansvarlig for indholdet af en tekst  

 eller udtalelse, som har været bragt navngiven i et andet massemedie, og som  

 gengives i en udsendelse fra det pågældende radio- eller  

 fjernsynsforetagende.
Dette gælder, selv om lovovertrædelsen ikke kan  

 tilregnes redaktøren som forsætlig eller uagtsom.
Hvis forfatteren eller den,  

 der har fremsat udtalelsen, har givet sit samtykke til gengivelsen, omfattes  

 den pågældende af reglerne i §§ 17, 18 og 20. En tekst, der offentliggøres  

 med angivelse af et nyhedsbureau som kilde, anses ikke for at være navngiven.
 § 20. Den, der fremsætter en udtalelse i en direkte udsendelse, er  

 ansvarlig for udtalelsens indhold efter lovgivningens almindelige regler,  

 medmindre der er givet den pågældende tilsagn om at medvirke uden at kunne  

 identificeres og der er truffet rimelige foranstaltninger til sikring heraf.  

 I dette tilfælde er redaktøren ansvarlig for udtalelsens indhold, selv om  

 lovovertrædelsen ikke kan tilregnes redaktøren som forsætlig eller uagtsom.  

 Det samme gælder, såfremt ansvar ikke kan gøres gældende mod den, der  

 fremsætter en udtalelse, på grund af dennes urigtige oplysninger om sin  

 identitet, manglende tilknytning til riget eller manglende tilregnelighed.
 Stk. 2. Strafansvar for indholdet af tekster eller udtalelser, der  

 fremføres eller fremsættes i direkte transmissioner i radio og fjernsyn af  

 offentlige møder eller andre aktuelle begivenheder, ifaldes efter  

 lovgivningens almindelige regler.
§ 21. Redaktøren er medansvarlig for indholdet af en tekst eller  

 en udtalelse som nævnt i § 17, stk. 1, § 18, stk. 1, og § 20, stk. 1, hvis 1) den med redaktørens vidende er forfattet eller fremsat af en fast  

 medarbejder ved radio- eller fjernsynsforetagendet, eller 2) hvis den er forfattet eller fremsat efter opfordring af eller under  

 anden medvirken af redaktøren, eller 3) hvis redaktøren vidste, at indholdet var urigtigt eller indebar en  

 krænkelse af privatlivets fred, samt ved direkte udsendelser vidste, at  

 teksten ville blive udsendt eller udtalelsen ville blive fremsat, Stk. 2. Redaktøren er endvidere medansvarlig for indholdet af en  

 tekst eller en udtalelse, hvis der trods tilsagn om anonymitet som nævnt i §  

 18, stk. 1, og § 20, stk. 1, ikke er truffet rimelige foranstaltninger til  

 sikring heraf.
Dette gælder, selv om lovovertrædelsen ikke kan tilregnes  

 redaktøren som forsætlig eller uagtsom.
 § 22. Den, der oplæser eller på anden måde formidler en tekst  

 eller udtalelse, er ikke ansvarlig for tekstens eller udtalelsens indhold.
§ 23. Radio- eller fjernsynsforetagendet som sådant er ansvarlig  

 for indholdet af en tekst eller en udtalelse, såfremt ansvar ikke kan gøres  

 gældende mod redaktøren på grund af manglende eller ukorrekt angivelse af  

 denne eller på grund af redaktørens manglende tilknytning til riget eller  

 manglende tilregnelighed.
Dette gælder, selv om lovovertrædelsen ikke kan  

 tilregnes radio~ eller fjernsynsforetagendet som forsætlig eller uagtsom.
Stk. 2. Er radio- eller fjernsynsforetagendet et selskab, en  

 forening, en selvejende institution, en fond eller lignende, kan det i stk. 1  

 nævnte ansvar pålægges den juridiske person som sådan som bødeansvar.
Er  

 radio- eller fjernsynsforetagendet staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Andre massemedier § 24. Strafansvar for indholdet af de massemedier, der er nævnt i  

 § 1, nr. 3, ifaldes efter reglerne i §§ 9-15 eller §§ 16-23 afhængig af  

 massemediets karakter.
Fælles bestemmelser § 25. Lovgivningens almindelige ansvarsregler finder anvendelse  

 for lovovertrædelser, der begås gennem indholdet af et massemedie, og som kan  

 medføre straf af fængsel i 6 år eller derover.
 § 26. Et medieforetagende hæfter umiddelbart for bøder og  

 sagsomkostninger, der idømmes efter reglerne i §§ 9-25.
Stk. 2. Retten skal ved fastsættelse af bøde, der idømmes efter  

 reglerne i §§ 9-25, navnlig lægge vægt på lovovertrædelsens karakter og  

 grovhed, det pågældende massemedies udbredelse samt den fortjeneste for  

 massemediet, som er eller kunne være opnået ved lovovertrædelsen.
Retten kan  

 i stedet for dagbøder anvende anden straf af bøde.
§ 27. Den, der har ladet en annonce indrykke, er ansvarlig for  

 indholdet heraf efter lovgivningens almindelige regler.
Det samme gælder den,  

 der har bistået hermed.
Stk. 2. Redaktøren er medansvarlig for indholdet af annoncer efter  

 lovgivningens almindelige regler.
Opfylder redaktøren ikke sin  

 oplysningspligt efter §§ 4 og 6, er denne ansvarlig for annoncens indhold,  

 selv om lovovertrædelsen ikke kan tilregnes redaktøren som forsætlig eller  

 uagtsom.
 Stk. 3. TV 2 kan dog ikke pålægges strafansvar for den  

 reklamevirksomhed, der udøves af TV 2-reklameaktieselskabet.
 § 28. Rigsadvokaten bestemmer, om der af det offentlige skal  

 rejses tiltale i anledning af indholdet af et massemedie, der er omfattet af  

 loven.
Kapitel 4 Erstatningsansvar for mediernes indhold Indenlandske periodiske skrifter § 29. Erstatningsansvar for indholdet af et indenlandsk periodisk  

 skrift påhviler dem, der efter reglerne i §§ 9-15 og §§ 25 og 27 kan ifalde  

 strafansvar.
 § 30. Udgiveren af et indenlandsk periodisk skrift hæfter  

 umiddelbart for de erstatninger og sagsomkostninger, der idømmes efter § 29.
Radio- og fjernsynsudsendelser § 31. Erstatningsansvar for indholdet af radio- og  

 fjernsynsudsendelser som nævnt i § 1, nr. 2, påhviler dem, der efter reglerne  

 i §§ 16-25 og 27 kan ifalde strafansvar.
 § 32. Danmarks Radio, TV 2, TV 2's regionale virksomheder,  

 foretagender, der har tilladelse til lokal radio- eller fjernsynsvirksomhed,  

 og TV 2-reklameaktieselskabet hæfter umiddelbart for erstatninger og  

 sagsomkostninger, der idømmes efter § 31. TV 2 hæfter dog ikke for  

 erstatninger, der idømmes TV 2-reklameaktieselskabet efter § 31.
 Stk. 2. Hæftelsen omfatter dog ikke erstatning for skade forvoldt  

 ved direkte transmission af offentlige møder eller af aktuelle begivenheder,  

 medmindre skaden er forvoldt i tjenesten af en ansat i den pågældende  

 institution eller virksomhed.
Andre massemedier § 33. Erstatningsansvar for indholdet og udbredelsen af de i § 1,  

 nr. 3, nævnte massemedier ifaldes efter reglerne i §§ 29-32.
Kapitel 5 Presseetik § 34. Massemediernes indhold og handlemåde skal være i  

 overensstemmelse med god presseskik.
Stk. 2. Klager over overtrædelse af stk. 1 kan rettes til det  

 pågældende massemedie selv eller direkte til Pressenævnet, jf. dog stk. 3. I  

 begge tilfælde er klagefristen 4 uger efter offentliggørelsen.
Massemediets  

 afgørelse kan senest 4 uger efter, at den er kommet frem til klageren,  

 indbringes for Pressenævnet.
Stk. 3. Klager over Danmarks Radios, TV 2's eller TV 2's regionale  

 virksomheders overtrædelse af stk. 1 skal senest 4 uger efter  

 offentliggørelsen indgives til disse.
De pågældende virksomheders afgørelse  

 kan senest 4 uger efter, at afgørelsen er kommet frem til klageren,  

 indbringes for Pressenævnet.
 § 35. For indholdet af reklamer i radio og fjernsyn og klager over  

 indholdet af reklameindslag gælder reglerne i lov om radio- og  

 fjernsynsvirksomhed.
Kapitel 6 Genmæle § 36. Anmodning om genmæle i massemedierne over for oplysninger  

 af faktisk karakter, som er egnet til at påføre nogen økonomisk eller anden  

 skade af betydning, og som er blevet bragt i et massemedie, skal tages til  

 følge, medmindre oplysningernes rigtighed er utvivlsom.
 Stk. 2. Anmodning om genmæle kan fremsættes af den, oplysningerne  

 vedrører, eller efter dennes død af de nærmeste pårørende.
 Stk. 3. Anmodning om genmæle skal fremsendes skriftligt til  

 redaktøren senest 4 uger efter offentliggørelsen af de faktiske oplysninger,  

 der ønskes imødegået.
 Stk. 4. For genmæle vedrørende indholdet af reklamer i radio og  

 fjernsyn gælder reglerne i lov om radio- og fjernsynsvirksomhed.
 § 37. Pligten til at offentliggøre et genmæle påhviler redaktøren.
 § 38. Genmælets indhold skal i alt væsentligt være begrænset til  

 de nødvendige faktiske oplysninger, og indholdet må ikke være retsstridigt.
 Stk. 2. Genmælet kan af vedkommende massemedie kræves udformet af  

 den, der anmoder om genmæle.
 § 39. Genmælet skal offentliggøres vederlagsfrit uden unødig  

 forsinkelse og skal bringes på en så fremtrædende måde, som det efter  

 omstændighederne med rimelighed kan forlanges.
 Stk. 2. Redaktionelle bemærkninger i umiddelbar tilslutning til  

 offentliggørelsen skal indskrænkes til faktiske oplysninger.
 § 40. Afslag på genmæle skal snarest muligt skriftligt meddeles  

 den, der har anmodet om genmælet, med oplysning om, at afslaget kan  

 indbringes for Pressenævnet senest 4 uger efter, at afslaget er kommet frem.  

 Nævnets adresse skal samtidig oplyses.
 Stk. 2. Klage over et ufyldestgørende genmæle kan senest 4 uger  

 efter dettes offentliggørelse indbringes for Pressenævnet.
Kapitel 7 Pressenævnet § 41. Der oprettes et Pressenævn bestående af en formand og en  

 næstformand og 6 andre medlemmer, der beskikkes af justitsministeren.  

 Formanden og næstformanden, der skal være jurister, beskikkes efter udtalelse  

 fra Højesterets præsident. 2 medlemmer beskikkes efter udtalelse fra Dansk  

 Journalistforbund, 2 medlemmer beskikkes til at repræsentere de redaktionelle  

 ledelser i den trykte presse og radio og fjernsyn efter udtalelse fra disse,  

 og 2 medlemmer beskikkes som offentlighedens repræsentanter efter udtalelse  

 fra Dansk Folkeoplysnings Samråd.
Stk. 2. Medlemmerne og stedfortrædere for disse, der udpeges efter  

 samme regler, beskikkes for 4 år.
Genbeskikkelse kan finde sted.
 § 42. Ved nævnets behandling af en sag medvirker foruden formanden  

 eller næstformanden 3 andre medlemmer, heraf et af de efter udtalelse fra  

 Dansk Journalistforbund beskikkede medlemmer og et medlem beskikket til at  

 repræsentere de redaktionelle ledelser samt et medlem beskikket som  

 offentlighedens repræsentant.
§ 43. Pressenævnet træffer afgørelse i sager om, 1) hvorvidt der er sket en offentliggørelse, der er i strid med god  

 presseskik, jf. § 34, og 2) hvorvidt et massemedie efter reglerne i kapitel 6 er forpligtet til at  

 offentliggøre et genmæle, herunder om genmælets indhold, form og placering.
Stk. 2. Formanden kan afvise 1) klager, som åbenbart ikke hører under nævnets kompetence, jf. stk. 1,  

 eller som er åbenbart grundløse, og 2) klager fra personer, virksomheder m.v., der er uden retlig interesse i  

 det påklagede forhold.
 Stk. 3. Formanden afviser sager, hvor klagefristen i § 34, stk. 2  

 eller 3, eller § 40 ikke er overholdt.
 § 44. Klage til nævnet skal indgives skriftligt.
Stk. 2. Nævnet kan af egen drift optage en sag til behandling,  

 hvis sagen er af væsentlig eller principiel betydning.
I tilfælde heraf  

 indhentes en udtalelse fra den forurettede.
Den forurettedes navn nævnes kun,  

 såfremt tilladelse hertil foreligger.
 § 45. Nævnet indhenter en skriftlig udtalelse fra det massemedie,  

 som klagen vedrører, og kan under sagens behandling indhente supplerende  

 oplysninger hos parterne.
 Stk. 2. Nævnet kan endvidere kræve udleveret et eksemplar af  

 skriftet og en båndoptagelse af den radio- eller fjernsynsudsendelse, som  

 klagen vedrører.
 § 46. Sager for nævnet skal fremmes mest muligt.
 Stk. 2. Undlader vedkommende massemedie inden 7 dage efter  

 modtagelsen af nævnets henvendelse at fremsende sine kommentarer til nævnet,  

 kan sagen behandles på det foreliggende grundlag.
Stk. 3. Nævnet kan indkalde sagens parter til mundtlig  

 forhandling.
Såfremt klageren uden lovligt forfald udebliver fra sådan  

 forhandling, kan nævnet afvise klagen eller behandle den på det foreliggende  

 grundlag.
Hvis det indklagede massemedie udebliver, behandles sagen på det  

 foreliggende grundlag.
 § 47. Et medlem kan ikke deltage i behandlingen af en klage, der  

 vedrører det massemedie, den pågældende er tilknyttet, eller når der i øvrigt  

 foreligger omstændigheder, som er egnede til at vække tvivl om vedkommendes  

 upartiskhed.
§ 48. Nævnets afgørelse træffes efter stemmeflerhed ved begrundet  

 kendelse, medmindre en forligsmæssig løsning er opnået mellem parterne.
I  

 tilfælde af stemmelighed er formandens stemme afgørende.
Hvis en kendelse  

 ikke er enstemmig, skal dissensen anføres i kendelsen.
§ 49. Nævnet kan pålægge redaktøren for det indklagede massemedie  

 snarest muligt at offentliggøre en kendelse i et af nævnet nærmere fastlagt  

 omfang.
En sådan offentliggørelse skal ske uden kommenterende tilføjelser og  

 på en så fremtrædende måde, som det med rimelighed kan forlanges.
 § 50. Nævnets kendelser kan ikke indbringes for anden  

 administrativ myndighed.
§ 51. Nævnet afgiver en årlig beretning om sin virksomhed til  

 justitsministeren.
Beretningen skal offentliggøres.
 § 52. Justitsministeren fastsætter Pressenævnets forretningsorden  

 efter forhandling med nævnet.
 Stk. 2. Nævnet bistås af et sekretariat.
 Stk. 3. Justitsministeren kan bestemme, at udgifterne til nævnets  

 virksomhed skal afholdes af massemedierne efter en fordeling, som fastsættes  

 i nævnets forretningsorden.
Kapitel 8 Straf m.v.
 § 53. Overtrædelse af § 3, stk. 1, jf. stk. 3, § 4, § 5, stk. 1,  

 jf. stk. 4, § 5, stk. 3, §§ 6, 7 og 8, stk. 2, straffes med bøde eller hæfte.
 Stk. 2. Undladelse af at efterkomme pålæg om offentliggørelse  

 efter § 49 og § 54 straffes med bøde eller hæfte.
Stk. 3. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
§ 54. I en dom, hvorved nogen findes skyldig til straf, erstatning  

 eller mortifikation for indholdet af et massemedie, kan retten bestemme, at  

 indholdet af dommen snarest muligt skal offentliggøres i mediet i et af  

 retten nærmere fastlagt omfang.
Pligten til offentliggørelsen påhviler  

 redaktøren.
 Stk. 2. Offentliggørelsen skal ske uden vederlag og på en så  

 fremtrædende måde, som det med rimelighed kan forlanges.
Kapitel 9 Ikrafttræden m.v.
 § 55. Loven træder i kraft den 1. januar 1992.
 Stk. 2. Samtidig ophæves lov nr. 147 af 13. april 1938 om pressens  

 brug.
 § 56. I lov om rettens pleje, jf. lovbekendtgørelse nr. 748 af 1.  

 december 1989, som ændret senest ved lov nr. 406 af 13. juni 1990, affattes  

§ 172 således:
» § 172. Redaktøren og redaktionelle medarbejdere ved et  

 skrift, der er omfattet af § 1, nr. 1, i medieansvarsloven, har ikke pligt  

 til at afgive vidneforklaring om, hvem der er kilde til en oplysning eller  

 forfatter til en artikel i skriftet, når kilden eller forfatteren ikke er  

 navngivet.
De har heller ikke pligt til at afgive vidneforklaring om, hvem  

 der har optaget et fotografi eller frembragt en anden billedlig fremstilling,  

 når fotografen eller fremstilleren ikke er navngivet, eller hvem billedet  

 forestiller, eller hvem der er genstand for omtale, når dette ikke fremgår af  

 teksten.
Stk. 2. Redaktøren og redaktionelle medarbejdere ved et radio~  

 eller fjernsynsforetagende, der er omfattet af § 1, nr. 2, i  

 medieansvarsloven, har ikke pligt til at afgive vidneforklaring om, hvem der  

 er kilde til en oplysning eller forfatter til et værk, der er bragt i en  

 udsendelse, når kilden eller forfatteren ikke er navngivet.
De har heller  

 ikke pligt til at afgive vidneforklaring om identiteten af unavngivne  

 medvirkende, der har fået tilsagn om at medvirke uden at kunne identificeres,  

 når der er truffet rimelige forholdsregler til at skjule identiteten.
 Stk. 3. Vidnefritagelse som nævnt i stk. 1 og 2 gælder også andre,  

 der i kraft af deres tilknytning til skriftet eller dets fremstilling eller  

 deres tilknytning til radio- eller fjernsynsforetagendet eller til  

 fremstillingen af vedkommende udsendelse har fået kendskab til kildens,  

 forfatterens eller den medvirkendes identitet.
 Stk. 4. Bestemmelserne i stk. 1-3 finder tilsvarende anvendelse  

 for de massemedier, der er omfattet af § 1, nr. 3, i medieansvarsloven.
 Stk. 5. Angår sagen en lovovertrædelse, som er af alvorlig  

 karakter, og som efter loven kan medføre straf af fængsel i 4 år eller  

 derover, kan retten dog pålægge de i stk. 1-4 nævnte personer vidnepligt,  

 såfremt vidneførslen må antages at have afgørende betydning for sagens  

 opklaring og hensynet til opklaringen klart overstiger massemediernes behov  

 for at kunne beskytte deres kilder.
Stk. 6. Retten kan ligeledes pålægge de i stk. 1-4 nævnte personer  

 vidnepligt, hvis sagen angår en overtrædelse af straffelovens §§ 152-152 c.  

 Dette gælder dog ikke, hvis det må antages, at forfatteren eller kilden har  

 villet afdække forhold, hvis offentliggørelse er af samfundsmæssig  

 betydning.« § 57. I lov om radio- og fjernsynsvirksomhed, jf.  

 lovbekendtgørelse nr. 339 af 22. maj 1990, som ændret ved lov nr. 743 af 14.  

 november 1990 og lov nr. 771 af 21. november 1990, foretages følgende  

 ændringer:
 1. I § 9, stk. 2 , udgår »og §§ 16-18«, og efter  

 stk. 2 indsættes som nyt stykke:
» Stk. 3. Danmarks Radios afgørelser i sager om god presseskik  

 og om genmæle kan dog indbringes for Pressenævnet efter reglerne i  

 medieansvarslovens kapitel 5-7.« Stk. 3 bliver herefter stk. 4.
 2. § 15 g ophæves.
 3. I § 15 i udgår »,§ 15 g«.
 4. § 15 u affattes således:
» § 15 u.
I sager om god presseskik og om genmæle kan  

 afgørelser truffet af den TV 2-virksomhed, der er ansvarlig for programmet,  

 indbringes for Pressenævnet efter reglerne i medieansvarslovens kapitel  

 5-7.« 5. Kapitel 3 ophæves.
 6. § 19 e, stk. 4, affattes således:
» Stk. 4. Nævnet træffer den endelige administrative afgørelse  

 i sager om genmæle over for oplysninger af faktisk karakter, som er udsendt i  

 reklameindslag.
Retten til genmæle forudsætter, at oplysningerne er egnede  

 til at påføre nogen økonomisk eller anden skade af betydning, og at deres  

 rigtighed ikke er utvivlsom.
Nævnet kan pålægge indehaveren af en tilladelse  

 til lokal radio~ eller fjernsynsvirksomhed eller TV 2-reklameaktieselskabet  

 at udsende et genmæle og kan træffe afgørelse om genmælets indhold, form og  

 plads.« 7. I § 22, stk. 1, nr. 3, udgår »§ 15 g eller«.
 8. §§ 23 - 23 b ophæves.
 § 58. I lov nr. 160 af 1. juli 1927 om pligtig aflevering af  

 tryksager til offentlige biblioteker tilføjes i § 4 som stk. 4-6:
 »På ethvert her i riget trykt eller på anden måde mangfoldiggjort  

 skrift skal bogtrykkeren anføre sit navn eller firma samt trykkestedet.
 Det samme gælder skrifter, der er trykt eller på anden måde  

 mangfoldiggjort i det danske sprog i udlandet, når skriftet indføres her i  

 landet med henblik på salg eller anden offentlig udbredelse.
Den, der indfører eller offentligt udbreder de i stk. 4 og 5 nævnte  

 skrifter, ifalder ansvar efter § 8, såfremt skriftet ikke er forsynet med  

 angivelse af bogtrykkerens navn eller firma samt trykkestedet, eller såfremt  

 den pågældende er vidende om, at angivelsen er urigtig.« § 59. Loven gælder ikke for Færøerne og Grønland. §§ 1-54 og § 58  

 kan ved kongelig anordning helt eller delvis sættes i kraft for Færøerne og  

 Grønland med de afvigelser, som de særlige færøske og grønlandske forhold  

 tilsiger.
