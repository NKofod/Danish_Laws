Indholdsfortegnelse Om vejledningen Bopælsregistreringen 1. De generelle registreringsregler 2. Særlige tvivlstilfælde 2.1 Flere boliger 2.2 Børn 2.3 Institutionsophold 2.4 Eksterritoriale personer Flytninger 1. Anmelderet og -pligt 2. Tvangsflytninger 3. Flytning til udlandet 4. Tilflytning fra udlandet Adressebeskyttelse Registrering i CPR 1. Navn 2. Umyndiggørelse 3. Fødselsregistreringssted Personnummer og dokumentation for  

 personnummer Oplysninger om folkeregistreringen 1. Oplysninger til offentlige myndigheder 2. Oplysninger til private Øvrige forhold Bilag 1 Registrering af hændelser i udlandet 1. Indledning 2. Dokumentationskrav 3. Forelæggelse af tvivlsspørgsmål 4. Domicilbegrebet 5. De enkelte hændelser 5.1 Fødselsdato 5.2 Køn 5.3 Navn 5.4 Civilstand 5.4.1 Ægteskab 5.4.2 Skilsmisse 5.5 Statsborgerret 5.6 Slægtskab 5.6.1 Biologisk slægtsskab 5.6.2 Adoption 5.7 Umyndiggørelse 5.8 Folkekirkeforhold 5.9 Dødsfald 6. Udskrift af udlændingeregistret 7. Internordisk flytteattest 8. Adresser og telefonnumre Bilag 2 Eksempler på offentlige myndigheder og private 1. Offentlige myndigheder 2. Ligestillet med offentlige myndigheder 3. Private 4. Vejledende principper for afgørelsen af, om der er  

 tale om en offentlig myndighed Om vejledningen Denne vejledning afløser Indenrigsministeriets vejledning fra april 1988  

 om registrering af bopæl i folkeregistrene og CPR.
 En vigtig del af vejledningen er fortsat de problemer, der knytter sig til  

 bopælsregistreringen, men Indenrigsministeriet har fundet, at der også er  

 behov for vejledning af borgere og offentlige myndigheder, specielt  

 folkeregistre, på andre områder indenfor folkeregistreringen.
Den del af vejledningen, der emnemæssigt svarer til bopælsvejledningen, er  

 omskrevet i forhold til denne.
Det er Indenrigsministeriets opfattelse, at de  

 fleste bopælssager ikke kan afgøres ved at henføre sagen under en enkelt  

 regel, men at der i stedet skal skønnes over samtlige faktorer, som ikke alle  

 altid vil pege i samme retning.
Vejledningen er på dette og de øvrige punkter  

 udtryk for den vurdering, som Indenrigsministeriet fremover vil anlægge, hvis  

 der forelægges konkrete sager om disse spørgsmål.
Indenrigsministeriet finder det væsentligt at understrege, at afgørelsen  

 af en persons rette bopæl så vidt muligt bør foretages ud fra objektive  

 kriterier.
Indenrigsministeriet har ved fastlæggelsen af de vejledende regler  

 tilstræbt, at disse harmonerer med den almindelige opfattelse af, hvor en  

 person »bor«.
Derimod er der ikke forsøgt at tage hensyn til de  

 retsvirkninger, som i anden lovgivning måtte være tillagt registreringen af  

 bopæl i folkeregistret/CPR.
Indenfor en lang række lovområder (skattelovgivning, sociallovgivning  

 m.v.) er det forudsat, at der skal foretages en særskilt bedømmelse af  

 bopælsspørgsmålet, uafhængig af registreringen i folkeregistret/CPR.
Praksis  

 viser imidlertid, at registreringen i folkeregistret/CPR normalt bliver lagt  

 til grund ved afgørelsen af en persons bopæl inden for et andet sagsområde,  

 og netop derfor må afgørelsen af en borgers rette bopæl foretages ud fra så  

 objektive kriterier som muligt.
 De retningslinjer, som er opregnet i nærværende vejledning, er ikke  

 udtømmende, og andre forhold end omtalt i vejledningen, kan i en konkret sag  

 være afgørende for, hvor en persons rette bopæl er.
 Vejledningen er endvidere en uddybningaf folkeregistreringsloven  

 (lovbekendtgørelse nr. 508 af 14. september 1978) og Indenrigsministeriets  

 bekendtgørelse og cirkulære om folkeregistrering og skal derfor betragtes som  

 et supplement til disse.
Bopælsregistreringen 1. De generelle registreringsregler Folkeregistret i bopælskommunen afgør spørgsmålet om registrering af en  

 persons bopæl eller opholdssted.
Principperne i bopælsregistreringen er klare: Enhver skal som udgangspunkt  

 registreres på sin bopæl.
Den, der ingen egentlig bolig har, skal registreres  

 på sit faste opholdssted, og har man heller ikke et fast opholdssted, eller  

 kendes det ikke, skal man forblive registreret i sin hidtidige kommune med en  

 betegnelse, der fastsættes af den enkelte kommune. (Særlige vejkoder over  

 9900).
 Bopælen defineres som det sted (bolig), hvor man regelmæssigt sover, når  

 man ikke er midlertidigt fraværende på grund af ferie, forretningsrejse,  

 sygdom eller lignende, og hvor man har sine ejendele.
I bopælsbegrebet indgår således udtrykket bolig.
Om et sted efter  

 almindelig sprogbrug kan kaldes en bolig, eller om stedet er registreret i  

 Bygnings- og Boligregistret (BBR), er uden betydning, hvis det er ubestridt,  

 at en person opholder sig der.
Stedet vil under alle omstændigheder kunne  

 danne grundlag for registrering, enten som en bopæl eller som et fast  

 opholdssted.
Som eksempler kan nævnes sommerhuse, erhvervslejemål,  

 hotelværelser og kolonihavehuse.
I helt særlige tilfælde kan campingvogne,  

 både, ubebyggede grunde og lignende endvidere danne grundlag for  

 registrering.
Hvis folkeregistret finder, at det er tvivlsomt, om en person skal  

 registreres som boende et bestemt sted, skal folkeregistret, inden det  

 foretager tilmeldingen, undersøge sagen.
Folkeregistret kan herunder blandt  

 andet indhente en udtalelse fra husejeren eller lejeren af den pågældende  

 bolig (logiværterklæring). Der kan desuden indhentes oplysninger fra  

 postkontor, arbejdsgiver/arbejdsformidling, fagforening, m. m. om, hvilken  

 adresse den pågældende har anmeldt dertil.
Forbruget af el, vand og varme  

 samt oplysning om eventuel oprettelse og brug af telefon på adressen kan også  

 bidrage til belysning af sagen.
Ved indhentning af oplysninger til belysning af sagen skal man være  

 opmærksom på, at private kun har pligt til at give oplysninger, hvis dette  

 fremgår af folkeregistreringsloven.
Offentlige myndigheder kan ligeledes have  

 en lovbestemt oplysningspligt.
Hvis ikke der findes en sådan, skal  

 myndighedernes pligt til at afgive oplysninger afgøres efter  

 forvaltningsloven, hvilket bevirker, at der i almindelighed vil være en pligt  

 til at meddele folkeregistrene de pågældende oplysninger.
 Politiet har ikke mulighed for at tage del i den almindelige  

 forvaltningsmæssige opgave, der består i at søge bopælen fastlagt.
Hvis et folkeregister derimod har mistanke om, at der er begået et  

 strafbart forhold ved manglende eller forkert flytteanmeldelse, jf. § 10,  

 stk. 2, i folkeregistreringsloven, kan sagen oversendes til politiet til  

 efterforskning.
I sådanne tilfælde bør der bl. a. også være søgt oplysninger  

 i kommunens øvrige forvaltninger til belysning af sagen.
 Når sagen sendes til politiet, er det dette, som i første omgang træffer  

 afgørelse om den videre efterforskning i sagen og i den forbindelse tager  

 stilling til, hvilken vægt de pågældendes egne udtalelser om bopælsforholdene  

 skal tillægges i forbindelse med afgørelsen af tiltalespørgsmålet.
Ved skønnet over, om et fravær fra bopælen er midlertidigt ,  

 må indgå en vurdering af, om der er hensigt til tilbagevenden til bopælen.  

 Herudover er varigheden af fraværet af betydning.
Fravær fra bopælen i den  

 sommerperiode, hvor man lovligt kan bo i et sommerhus, kan betragtes som  

 midlertidigt, men iøvrigt kan der ikke siges noget generelt om, hvor den  

 tidsmæssige grænse for det midlertidige fravær går, når dette er indenfor  

 landets grænser.
Om udenlandsophold henvises til kapitel 3, afsnit 3.
 Hvor kortvarige ophold, der kan danne grundlag for registrering, herunder  

 som fast opholdssted , kan der heller ikke siges noget generelt om.
Ophold i en campingvogn, husbåd eller lignende, der kan flyttes, udelukker  

 principielt ikke registrering af opholdsstedet som fast, hvis opholdet det  

 pågældende sted har en vis længde, og campingvognen m. m. i denne periode  

 ligger fast.
Den pågældende skal dog, såfremt folkeregistret anmoder derom,  

 sandsynliggøre at campingvognen, husbåden eller lignende er vedkommendes  

 faste opholdssted, samt at den pågældende ikke har andet opholdssted (bolig),  

 der vil kunne danne grundlag for registrering.
Registrering »uden fast bopæl« bør anvendes med stor  

 tilbageholdenhed og ikke i situationer, hvor folkeregistret mener, at der kan  

 udpeges et fast opholdssted for den pågældende.
Personer, der ikke har en  

 egentlig bopæl, og som skifter opholdssted så ofte, at det ikke er muligt at  

 udskille et sted som hovedopholdssted (vagabonder og lignende), bør  

 registreres i den kommune, hvor de sidst havde bopæl eller bopælslignende  

 tilknytning.
Indtil der er registreret en bopæl eller et fast opholdssted for  

 en person, bør folkeregistret med jævne mellemrum tage sagen op til  

 overvejelse med henblik på fornyede muligheder for at fastsætte en præcis  

 bopælsregistrering af den pågældende.
Hvis det er muligt at komme i kontakt med den pågældende, skal  

 folkeregistret anmode vedkommende om at kontakte folkeregistret og nærmere  

 redegøre for sine bopælsforhold.
Folkeregistret kan i tilslutning hertil i  

 nødvendigt omfang indhente oplysning fra posthus m.m. som anført foran  

 vedrørende spørgsmålet om, hvorvidt en person bor et bestemt sted.
 En angivelse af en person som »forsvunden« kan ikke  

 anvendes, hvis den pågældende f. eks. møder op i folkeregistret eller på  

 anden måde »giver sig til kende« her i landet.
Yderligere vejledning vedrørende behandling af bopælssager samt oplysning  

 om generelle fortolkningsspørgsmål vedrørende gældende  

 folkeregisterlovgivning gives telefonisk af Indenrigsministeriet.
Af hensyn  

 til borgernes klageadgang kan Indenrigsministeriet derimod ikke på forhånd  

 afgøre konkrete bopælssager.
2. Særlige tvivlstilfælde 2.1. Flere boliger I tilfælde, hvor en person har flere boliger til sin rådighed, kan  

 følgende retningslinier anvendes ved afgørelsen af, hvilken af boligerne, der  

 skal anses som bopælen, hvor den pågældende skal registreres:
- En bolig i udlandet er uden betydning, hvis personen er flyttet  

 til Danmark, d. v. s., at han/hun har sit hovedophold i Danmark.
Ved  

 hovedophold forstås, at personen overnatter de fleste dage i Danmark.  

 Opgørelsen heraf vil i almindelighed kunne ske på ugebasis, men der kan  

 tænkes tilfælde, hvor anden opgørelsesmåde vil skulle anvendes, f. eks. fordi  

 den pågældendes ophold i Danmark varierer med et andet interval, f. eks.  

 månedsvis.
For personer med en bolig i et land udenfor Norden kan dette  

 betyde, at de kan være registreret i udlandet samtidig med, at de er  

 registreret i Danmark, eller modsat, at de ikke er registreret nogen af  

 stederne.
Derimod indebærer den nordiske overenskomst om folkeregistrering,  

 at man kun kan være folkeregistreret et sted indenfor Norden, og at  

 spørgsmålet herom afgøres af tilflytningslandets myndigheder.
- En lovlig helårsbolig vil som udgangspunkt gå forud for en  

 ikke-lovlig helårsbolig.
Således vil f. eks. en person, der udover sit  

 sommerhus har en lejlighed, som udgangspunkt altid skulle registreres i  

 lejligheden, selv om vedkommende på årsbasis overnatter flere nætter i  

 sommerhuset, og selv om dette måske er større og bedre udstyret end  

 lejligheden.
- For pensionister gælder, at de efter lov om planlægning, lovligt  

 kan bo hele året i deres sommerhus, såfremt sommerhuset er beliggende i  

 sommerhusområde, og pensionisten har ejet ejendommen i 8 år.
Ved pensionist  

 forstås i loven en person på 67 år og derover, en person over 60 år, som  

 oppebærer pension eller efterløn, samt en førtidspensionist i henhold til lov  

 om social pension.
For en pensionist, som bevarer sin hidtidige  

 helårsbolig og herved har to mulige boliger til sin rådighed, skal der  

 ske registrering med adresse på den af boligerne (sommerhuset eller  

 helårsboligen), hvor den pågældende må siges at have bopæl.
Er det ikke  

 muligt objektivt at vurdere, om pensionistens bopæl er i den hidtidige  

 helårsbolig eller i sommerhuset, må folkeregistret lægge vægt på den  

 pågældendes egen anmeldelse.
For medlemmer af pensionistens husstand gælder  

 tilsvarende regler.
 - Retsvirkningerne af registreringen er uden betydning for, hvilken  

 bolig, der skal registreres som bopælen.
 Herudover kan bl. a. følgende momenter pege på et af flere steder som  

 bopælen:
- familien (ægtefælle/samlever/børn) bor (stadig) der - ligger nærmest børnenes institutioner - ligger tættest på arbejdspladsen - største/bedste bolig - overnatning her de fleste af ugens dage - overnatning her den største del af den relevante periode - her findes de fleste af personens ejendele.
Disse kriterier kan trække i forskellig retning, og afgørelsen må så  

 træffes efter en helhedsvurdering.
Hvis denne vurdering ikke klart fører til,  

 hvilket sted der er bopælen, kan personens eget ønske følges.
Når personen  

 har foretaget et valg mellem flere mulige bopæle, kan dette valg ikke kræves  

 ændret, før der sker en ændring i de forhold, som forelå, da valget blev  

 foretaget.
2.2. Børn Børn - hvorved forstås ugifte personer under 18 år - skal registreres  

 efter samme principper som voksne.
Dette vil typisk føre til, at de  

 registreres hos forældrene eller en af disse, hvis forældrene ikke bor  

 sammen.
Der kan imidlertid være grund til at bemærke følgende:
- Forældremyndighedens indehaver(e) kan som udgangspunkt bestemme,  

 hvor barnet skal bo.
Bor barnet imidlertid et andet sted, er det dette sted,  

 der skal registreres som barnets bopæl.
- Opholder barnet sig lige lang tid hos hver af forældrene , som  

 ikke bor sammen, skal barnet registreres der, hvor det på grund af  

 daginstitutionsophold, forældremyndighed og andre objektive forhold nærmest  

 må siges at være hjemmehørende.
Hvis objektive forhold viser, at barnet har  

 lige stor tilknytning til faderens og moderens bopæl, kan den af forældrene,  

 der har forældremyndigheden, vælge, hvor barnet skal registreres.
Har  

 forældrene fælles forældremyndighed kan de i fællesskab foretage valget.
Når  

 forældremyndighedens indehaver(e) i sådanne tilfælde har valgt barnets  

 registrering, ligger denne fast, medmindre der sker ændringer i de ydre  

 forhold, jf. ovenfor under 2. 1. om vilkårlige registreringsskift.
Er  

 forældrene uenige, og skiftes de til at anmelde flytning for barnet, kan  

 folkeregistret nægte fortsat registrering af nye flytninger og eventuelt  

 »fastfryse« registreringen på den bopæl, barnet var registreret på  

 indtil den aktuelle strid om registreringen opstod.
- I tilfælde, hvor folkeregistret ikke ud fra objektive kriterier  

 kan afgøre, hvor et barn har bopæl, og hvor forældrene skiftevis anmelder  

 flytning for barnet, kan folkeregistret forlange, at en flytteanmeldelse  

 underskrives af begge forældre.
Registreringen af barnet kan også i denne  

 situation »fastfryses« på den bopæl barnet var registreret på,  

 indtil den aktuelle strid om registreringen opstod.
 - Børn som regelmæssigt sover et andet sted her i landet end hos  

 forældrene p. gr. a. kostskoleophold eller lignende, men som  

tilbringer week-ends, ferier og lignende hos forældrene med bopæl i  

 Danmark, vil som hovedregel skulle registreres hos forældrene.
 For børn, der har afbrudt forbindelsen med hjemmet, og om hvem det må  

 formodes, at de ikke vil vende tilbage dertil, vil opholdsstedet som oftest  

 kunne anses for bopæl.
2.3. Institutionsophold For personer der opholder sig på institution gælder de almindelige regler  

 om registrering af bopæl, undtagen i de tilfælde der fremgår sidst i dette  

 afsnit.
Det vil sige, at man ved afgørelsen af, om en person skal registreres  

 på institutionen, må vurdere, om vedkommende er midlertidigt fraværende fra  

 sin hidtidige bopæl.
Er dette tilfældet, skal der ikke ske nogen  

 folkeregisterflytning.
 Har ægtefælle, samlever, forældre eller børn (under 18 år) stadig bopæl i  

 den hidtidige bolig, er det afgørende, hvor den pågældendes bohave befinder  

 sig, og om der er sandsynlighed for, at den pågældende igen vil tage ophold  

 samme sted som familien.
 Findes den hidtidige bopæl, men er det klart, at der ikke vil ske en  

 tilbagevenden hertil, kan det efter omstændighederne være akceptabelt at lade  

 den pågældende forblive registreret på bopælen, indtil denne opgives.
Er den tidligere bopæl opgivet, skal der ske en registrering af bopæl på  

 institutionen, hvis opholdet der har en sådan længde, at det kan siges at  

 være et fast ophold.
Ved korte ophold må personen registreres uden fast bopæl  

 i sin hidtidige kommune.
 Personer, der midlertidigt opholder sig på en venteafdeling på et sygehus  

 eller lignende med henblik på overflytning til plejehjem eller beskyttet  

 bolig, registreres - såfremt den hidtidige bopæl opgives - »uden fast  

 bopæl« i den seneste bopælskommune, indtil plads på plejehjem eller i  

 beskyttet bolig foreligger.
 Når en person tager ophold på plejehjem eller i en beskyttet bolig, anses  

 dette for den pågældendes bopæl.
Undtaget fra de ovenstående regler er ophold på en af kriminalforsorgens  

 anstalter eller ophold efter rettens bestemmelse i hospital for sindslidende,  

 i institution for åndsvage, i egnet hjem eller institution til særlig pleje  

 eller forsorg, i forvaring eller i anstalt samt værnepligtiges ophold på  

 kaserner.
I disse situationer medfører institutionsopholdet i sig selv ingen  

 ændring af den pågældendes bopælsregistrering.
2.4. Eksterritoriale personer Eksterritoriale personer skal normalt ikke folkeregistreres.
Ved  

 eksterritoriale personer forstås udenlandske statsborgere, som bor og  

 opholder sig i Danmark på grund af arbejde på ambassade, i en international  

 organisation eller lignende.
En eksterritorial person, som ikke skal  

 folkeregistreres, kan kendes på, at den pågældende har fået  

opholdstilladelse af Udenrigsministeriet.
Der kan også være personer med opholdstilladelse fra Direktoratet for  

 Udlændinge ansat på ambassader, i international organisation eller  

 lignende.
Disse personer er ikke eksterritoriale, og skal tilmeldes  

 folkeregistret.
Familie (ægtefælle/børn) til en eksterritorial person skal normalt heller  

 ikke folkeregistreres.
Dette gælder dog ikke, hvis ægtefællen/børnene får  

 arbejde her i landet (og derfor bliver skattepligtig). I disse tilfælde skal  

 den skattepligtige tilmeldes folkeregistret på normal vis.
Er  

 ægtefællen/børnene danske statsborgere, skal de også tilmeldes  

 folkeregistret.
Flytninger 1. Anmelderet og -pligt Folkeregisterlovgivningen indeholder en pligt, for den der flytter, til at  

 anmelde dette til folkeregistret.
Denne pligt påhviler for personer, der ikke  

 selv er i stand til at foretage anmeldelsen, den, som er ansvarlig for den  

 pågældende, typisk værgen eller en institution.
 Folkeregistret er imidlertid ikke afskåret fra at registrere en flytning,  

 der anmeldes af andre end den forpligtede.
Større børn under 18 år kan selv melde flytning.
Hvor gammelt, et barn  

 skal være, for selv at kunne melde flytning kan ikke afgøres generelt, men må  

 afhænge af en konkret vurdering af barnets modenhed.
 Hvis den ene af et mindreårigt barns forældre, der ikke bor sammen, melder  

 flytning for barnet til sin bopæl fra den anden af forældrenes bopæl, kan  

 dette give anledning til, at folkeregistret undersøger sagen nærmere for at  

 sikre sig, at anmeldelsen svarer til et egentligt bopælsskift og ikke blot er  

 barnets midlertidige besøg hos den af forældrene, der anmelder flytningen.  

 Der kan iøvrigt henvises til 2. 2. om børns bopælsforhold i kapitel 2.
2. Tvangsflytninger Folkeregistret har pligt til af egen drift at søge flytning berigtiget for  

 personer, som folkeregistret bliver bekendt med opholder sig inden for  

 kommunen uden at være tilmeldt kommunens folkeregister, eller som er  

 registreret på en forkert adresse, eller som er fraflyttet kommunen, uden at  

 dette er registreret i folkeregistret.
Undersøgelse af en persons bopælsforhold foretages som udgangspunkt af  

 tilflytningskommunen, såfremt en ny adresse kendes.
I modsat fald foretages  

 undersøgelsen af fraflytningskommunen.
Hvis et folkeregister mener, at en person bor et andet sted end det  

 registrerede, skal folkeregistret altid først forsøge at få den pågældende  

 til at melde flytning selv.
I første omgang skal folkeregistret skrive til  

 den pågældende for at få denne til at redegøre for sine bopælsforhold og  

 eventuelt anmelde flytning.
 Ønsker en person ikke at redegøre for sine bopælsforhold, skal  

 folkeregistret foretage en nærmere undersøgelse heraf, forinden der eventuelt  

 foretages en tvangsmæssig ændring af den pågældendes registrerede bopæl.
 Om oplysninger til bedømmelsen af bopælsforhold henvises til kapitel 2.
Finder folkeregistret det tilstrækkeligt godtgjort, at pågældende er  

 flyttet, og er den eventuelle til-/fraflytningskommune enig heri, kan  

 berigtigelse af flytning for den pågældende foretages.
Samtidig med at  

 folkeregistret skriftligt meddeler den pågældende afgørelsen og begrundelsen  

 for denne, skal folkeregistret orientere om, at der er mulighed for at klage  

 over afgørelsen til Indenrigsministeriet.
 Folkeregistrets afgørelse skal være begrundet, dvs. indeholde en  

 henvisning til de retsregler (i lov, bekendtgørelse, eller cirkulære) i  

 henhold til hvilke afgørelsen er truffet, samt indeholde en nærmere  

 redegørelse for de hovedsynspunkter (faktiske forhold), som har været  

 bestemmende for folkeregistrets afgørelse.
 Finder folkeregistret - efter at have foretaget de ovennævnte  

 undersøgelser - det ikke tilstrækkeligt klart, hvor den pågældende har sin  

 bopæl, kan sagen - med angivelse af samtlige relevante oplysninger fra de  

 hidtidige undersøgelser - oversendes til politiet til videre efterforskning  

 af, om der er begået et strafbart forhold efter lovens § 10, stk. 2, jf. også  

 afsnit 2.1.
 Hvis folkeregistret efter politiets undersøgelser vil foretage en  

 tvangsmæssig registrering af flytning, skal sagen behandles som ovenfor  

 nævnt.
 Ved folkeregistrenes skriftlige besvarelse af Indenrigsministeriets  

 høringer i klagesager om bopælsregistreringen, bør der ikke fremsendes  

 materiale, som i sin form er uegnet til umiddelbar fremsendelse til klageren.  

 I tilfælde, hvor folkeregistrene finder de oplysninger, der indgår i sådant  

 materiale, af betydning for bedømmelsen af bopælsforholdene, må  

 folkeregistrene - i stedet for umiddelbar indsendelse - indarbejde  

 oplysningerne i den skriftlige besvarelse af høringen.
 Indenrigsministeriets partshøring vil som hovedregel ske i form af en  

 fremsendelse af kopi af sagens dokumenter, idet dette som regel er betydeligt  

 enklere end at uddrage oplysningerne i selve skrivelsen til klageren, som  

 desuden vil kunne forlange aktindsigt i dokumenter fremsendt til  

 Indenrigsministeriet.
 Bopælssager kan endvidere indbringes for domstolene.
3. Flytning til udlandet Enhver, der flytter til udlandet, skal registreres som udrejst.
For  

 flytninger til Færøerne eller et andet nordisk land gælder dog efter en  

 nordisk folkeregistreringsaftale den regel, at indflytningslandet skal have  

 afgjort, at den pågældende kan registreres som indflyttet efter  

 indflytningslandets registreringsregler, før registreringen af flytningen i  

 CPR kan finde sted.
Hvis opholdet i udlandet varer mindre end 6  

 måneder, og den hidtidige bolig opretholdes til fuld rådighed kan  

 den pågældende efter anmodning fortsat være registreret i CPR som  

 boende på sin hidtidige adresse.
Rådighed over sommerhus, erhvervslejemål,  

 hotelværelse, kolonihavehus, campingvogn, båd, ubebygget grund o.lign. kan  

 ikke danne grundlag for fortsat registrering i disse tilfælde.
 Dette betyder endvidere, at ethvert ophold i udlandet af en varighed på  

 6 måneder eller derover altid skal medføre registrering af udrejse.
 Spørgsmålet om en person, som er i udlandet mindre end 6 måneder ,  

 men som ikke opretholder sin hidtidige bolig, kan siges at være  

flyttet til udlandet, må afgøres ved en konkret vurdering, herunder om  

 vedkommende har taget sine ejendele med udenlands, om den pågældende har fået  

 arbejde m. m. udenfor landets grænser o. lign.
 Hvis et ophold i udlandet viser sig at blive af længere varighed  

 end de indtil 6 måneder, der var en forudsætning for, at en person ikke blev  

 registreret udrejst, skal den pågældende efterfølgende registreres som  

 udrejst på det faktiske udrejsetidspunkt.
 At den, der udrejser, er udsendt af den danske stat, f.eks. til tjeneste i  

 NATO, eller af anden grund i indflytningslandet betragtes som eksterritorial,  

 er uden betydning for registreringen i folkeregistret af den pågældende som  

 flyttet til udlandet.
For at stille de pågældende ens m. h. t. folkeregistrering ved tjeneste i  

 et nordisk land og andetsteds i udlandet skal folkeregistret også  

afregistrere de pågældende, når man får internordiske flyttepapirer  

 tilbage fra et nordisk land med oplysning om, at de flyttende ikke er  

 registreret der p. gr. a. reglerne om eksterritoriale personer.
Dette er den  

 eneste undtagelse fra princippet i den nordiske overenskomst om  

 folkeregistrering om, at personer med ophold i Norden altid skal være  

 registreret eet sted.
4. Tilflytning fra udlandet Personer, der flytter til Danmark fra et land udenfor Norden, skal  

 foretage flytteanmeldelse, hvis opholdet skal vare 3 mdr. eller mere.
Hvis  

 tilflytningen sker fra Færøerne eller et andet nordisk land, er der kun pligt  

 til at melde flytning, hvis opholdet skal vare 6 mdr. eller mere.
Ingen kan  

 folkeregistreres, hvis deres ophold i Danmark skal vare under 3 måneder.
Hvis  

 en person ønsker at blive registreret indenfor de første 3 måneder efter  

 indrejsen, kan folkeregistret derfor forlange dokumentation, der  

 sandsynliggør, at opholdet vil vare mindst 3 måneder.
Dette gælder også  

 danske statsborgere.
 Det er endvidere en forudsætning for folkeregistrering ved indrejse i  

 Danmark, at den pågældende enten erhverver sig en bopæl eller får et  

fast opholdssted . Man kan således ikke registreres indrejst til en  

 status »uden fast opholdssted«.
Hvis den, der indrejser, med mellemrum tager tilbage til det land,  

 vedkommende kommer fra, er det afgørende for, om den pågældende skal  

 folkeregistreres, om vedkommendes hovedopholdssted er i Danmark eller  

 i udlandet.
Hovedopholdsstedet er det, hvor der overnattes flest gange.
Om  

 opgørelsen af dette kan henvises til bemærkningerne ovenfor i afsnit 2.1. om  

 flere boliger i kapitel 2. Der skal derimod ikke foretages en  

 vurdering, magen til den, der sker, når personer indenfor landets grænser  

 råder over flere boliger.
Dette skyldes bl. a. vanskeligheden ved at få sikre  

 oplysninger om bopælsforholdene i udlandet.
 Der skal ikke ske folkeregistrering af personer, der fra udlandet tager  

 ophold på et dansk registreret skib eller et havanlæg , der er  

 omfattet af loven om visse havanlæg.
 Personer, der tilflytter fra et andet nordisk land, skal aflevere  

internordiske flyttepapirer . Dette vil dog ikke være muligt for  

 personer, som har haft status som eksterritoriale i et andet nordisk  

 land, hvorfor registreringen i Danmark i sådanne tilfælde må ske uden  

 anvendelse af disse flyttepapirer.
Personer, der efter de gældende regler skal registreres som medlemmer af  

den danske folkekirke ved tilflytning til Danmark, kan ikke ved  

 erklæring til folkeregistret melde sig ud af folkekirken, men skal udmelde  

 sig ved skriftlig anmeldelse til den kirkebogsførende sognepræst i det sogn,  

 hvor medlemmet tager bopæl.
Sker udmeldelsen af folkekirken inden 6 mdr.  

 efter tilmelding til folkeregistret (ajourføringsdatoen) registreres  

 udmeldelsen med virkning fra indrejsedatoen.
Ved anmeldelse af tilflytning fra udlandet (udenfor Norden) skal den  

 tilflyttende give en række oplysninger, som i nødvendigt omfang skal  

 dokumenteres.
Herunder vil folkeregistret ofte skulle vurdere dokumentationen  

 for retsstiftende kendsgerninger , der har fundet sted i udlandet.
De  

 krav, der må stilles til denne dokumentation, samt de danske myndigheder, som  

 eventuelt først skal have sagen forelagt, eller som kan rådspørges i  

 tvivlstilfælde, fremgår af Bilag 1 til vejledningen.
Heraf fremgår også,  

 hvordan folkeregistret skal forholde sig, hvis der i andre tilfælde ønskes  

 ændringer i tidligere registrerede data, og det, der skal begrunde ændringen,  

 er foregået i udlandet.
Kravet om forevisning af pas eller anden gyldig  

 rejselegitimation er begrundet i ønsket om at sikre sig, at den  

 pågældende er lovligt indrejst her i landet.
Hvad der kan træde i stedet for  

 nationalitetspas som gyldig rejselegitimation fremgår af  

 Indenrigsministeriets årlige oversigt i Statstidende over udlændinge, der fra  

 en bestemt dato er fritaget for pas og visumtvang.
Denne oversigt indeholder  

 i rubrik I en angivelse af, hvilke udlændinge der er fritaget for enhver form  

 for rejselegitimation, og i rubrik II en angivelse af, hvilke udlændinge der  

 er fritaget for nationalitetspas.
Overfor de i rubrik I angivne udlændinge  

 skal der ikke stilles krav om forevisning af pas (eller anden gyldig  

 rejselegitimation), mens der over for de i rubrik II angivne udlændinge skal  

 stilles krav om forevisning af de i rubrikken angivne former for  

 rejselegitimation.
Er en udlænding hverken omfattet af rubrik I eller rubrik  

 II, bør der stilles krav om forevisning af nationalitetspas.
Hvis den pågældende udlænding ikke kan forevise sit pas over for  

 folkeregistret, fordi passet befinder sig i Direktoratet for Udlændinge i  

 forbindelse med en sags behandling, er dette som udgangspunkt udtryk for, at  

 spørgsmålet om tildeling af opholdstilladelse/-bevis ikke er afklaret, og at  

 der derfor ikke bør ske tilmelding til folkeregistret.
Opfylder udlændingen  

 betingelserne for direkte tilmelding til folkeregistret uden forudgående  

 opholdstilladelse/-bevis vil den pågældende, hvis det er påkrævet, kunne få  

 sit pas tilsendt direkte fra Direktoratet for Udlændinge.
 Hvis den pågældende udlænding overhovedet ikke er i besiddelse af pas  

 (eller anden gyldig rejselegitimation), vil dette som udgangspunkt indebære,  

 at der ikke kan meddeles opholdstilladelse.
Direktoratet for Udlændinge og Indenrigsministeriet kan imidlertid fritage  

 for dette paskrav.
Efter praksis fritages kun i ganske særlige tilfælde.
Der  

 vil altid ved henvendelse til Direktoratet for Udlændinge kunne oplyses, om  

 paskravet i det konkrete tilfælde er fraveget.
 Passet kan udover som dokumentation for lovlig indrejse bruges som  

 dokumentation af statsborgerretten, hvis dette anses for påkrævet, og  

 dokumentationen ikke er sket på anden vis.
En EF-statsborger, som registreres på grundlag af et  

ansættelsesbrev , kan kun registreres, hvis lønnen må antages at være  

 af en sådan størrelse, at den pågældende må formodes at kunne forsørge sig  

 selv.
Hvad der må kræves, for at denne betingelse er opfyldt, vil altid bero  

 på et konkret skøn, hvorved der bl. a. lægges vægt på den pågældendes alder,  

 boligforhold og forsørgelsespligt.
En EF-statsborger vil i hvert fald opfylde  

 betingelsen, såfremt den pågældende oppebærer en løn, der mindst svarer til  

 grundydelse, boligtillæg og børnetillæg til en tilsvarende familie omfattet  

 af bistandslovens § 37. Oppebærer en EF-statsborger løn af mindre  

 størrelsesorden, vil spørgsmålet om meddelelse af EF-opholdsbevis afhænge af  

 en konkret vurdering, hvorfor folkeregistret i disse situationer må henvise  

 den pågældende til at søge opholdstilladelse/-bevis inden registreringen  

 eller indhente fornøden telefonisk vejledning i Direktoratet for Udlændinge.
 En EF-statsborger, hvis eksistensgrundlag vil være afhængig af ydelser,  

 herunder supplerende ydelser, fra det offentlige system, kan ikke få meddelt  

 EF-opholdsbevis og kan derfor ikke registreres i folkeregistret.
Adressebeskyttelse En adressebeskyttelse viger normalt for kreditorer , som vil  

 indkræve en forfalden fordring.
For at en beskyttet adresse kan udleveres, må  

 kreditor fremvise et dokument, der viser, at han har en fordring på den  

 pågældende, og at denne fordring er forfalden.
Adressebeskyttelsen viger ikke altid for kreditorer.
Dette skyldes,  

 at der kan tænkes tilfælde, hvor formålet med at præsentere en forfalden  

 fordring ikke er at få de penge m. m, man har til gode, men derimod er en  

 måde at omgå adressebeskyttelsen på.
Muligheden af en sådan omgåelse af  

 adressebeskyttelsen kan der i almindelighed ses bort fra, hvis den spørgende  

 er en forretningsvirksomhed, herunder en advokatvirksomhed.
Da der ikke  

 (længere) skal registreres eventuelle begrundelser for adressebeskyttelse,  

 vil folkeregistret imidlertid også yderst sjældent have noget grundlag for at  

 afvise andre private kreditorer.
 Folkeregistret må ikke af egen drift i forbindelse med en  

 adresseforespørgsel rette henvendelse til en borger for at få denne til at  

 anmode om adressebeskyttelse, f.eks. for at forhindre et bortadopteret barn i  

 at få oplyst adressen på sin biologiske mor/far.
Folkeregistret kan i visse særlige tilfælde efter aftale med en borger  

 indsætte adressebeskyttelse for en længere periode end eet år.
Den eet-års  

 grænse, der fremgår af bestemmelserne i bekendtgørelse og cirkulære om  

 folkeregistrering, er grænsen for, hvor lang en periode borgeren kan  

kræve at have adressebeskyttelse uden at skulle fremsætte fornyet  

 anmodning om forlængelse.
Registreringen i CPR 1. Navn Enhver, der er registreret i Det Centrale Personregister, er opført dels  

 med sit fulde navn, bestående af samtlige fornavne, der kan rummes  

 indenfor 50 positioner, og samtlige efternavne, der kan rummes indenfor 40  

 positioner, dels med et adresseringsnavn på indtil 34 positioner  

 beregnet til adresseringsbrug.
Adresseringsnavnet kan adskille sig fra det  

 fulde navn ved at være en forkortelse af dette.
For gifte og tidligere gifte  

 personer kan adresseringsnavnet endvidere efter disses ønske indeholde et  

 adresseringsmellemnavn.
Folkeregistreringslovgivningens regler om adresseringsmellemnavne hjemler  

 ikke en egentlig navneændring, men kun en faktisk brug af disse mellemnavne  

 ved adressering af forsendelser fra CPR og andre, der anvender CPRs  

 oplysninger om adresseringsnavn.
Om man kan kræve, at adresseringsnavnet  

anvendes af en myndighed , må afhænge af lovgivningen på området samt  

 myndighedens praksis.
Personer, som er i tvivl om, hvad de skal kalde sig, kan anbefales at  

 anvende det navn, de har efter navneloven d. v. s. det fulde navn.  

 Tvivlsspørgsmål om en persons »rigtige« navn afgøres iøvrigt  

 efter lov om personnavne, som administreres af Civilretdirektoratet og  

 statsamterne.
Attester efter folkekirkens ministerialbøger er dokumentation  

 for fødselsdato, navne og forældreforhold.
Tilsvarende gælder i de  

 sønderjyske landsdele for fødsels- og navneattester efter personregistret.  

 Folkekirkens ministerialbøger hører under Kirkeministeriet.
Da det er dansk person-, familie- og arveretslovgivning, der finder  

 anvendelse på udlændinge, der er domicileret (har bopæl) her i landet, vil  

 udlændinges børn også skulle navngives i overensstemmelse med dansk  

 navnelovgivning.
Kun hvor dansk ret giver adgang til at anvende  

 særlige regler for udlændinge, kan sådanne regler følges.
Navne, der indeholder tegn m. m., som ikke findes i det danske  

 alfabet , f. eks. æ og ø, vil ikke kunne registreres og udskrives korrekt  

 fra CPR.
For sådanne navne kan der efter anmodning indsættes et tegn i CPR,  

 som angiver, at stavemåden ikke er den korrekte.
Folkeregistret skal henvise alle ansøgninger fra ikke-nordiske  

 statsborgere (indvandrere og flygtninge) om oplagte navne rettelser i  

 CPR til Direktoratet for Udlændinge, der vil meddele folkeregistrene, om  

 ansøgningerne kan imødekommes.
Folkeregistrene indberetter herefter de  

 rettede navne til CPR. Øvrige tvivlsomme sager om navnerettelser skal  

 forelægges for Civilretsdirektoratet i overensstemmelse med angivelserne i  

 Bilag 1.
Rettelser som følge af indrapporteringsfejl til CPR fra  

 folkeregistrenes side foretager folkeregistrene dog fortsat selv.
Ved  

 egentlige navne ændringer skal de pågældende henvises til statsamtet.
Justitsministeriets indfødsretskontor vil, i tilfælde hvor der er tvivl om  

 en ansøgers navn, som hovedregel optage den pågældende på forslaget til  

 indfødsretsloven under samme navn, som er registreret i CPR.
I de enkelte  

 tilfælde, hvor det ved indfødsretskontorets behandling fremgår, at der er  

 tale om en fejlagtig registrering af navn i CPR, kontakter  

 indfødsretskontoret Indenrigsministeriets CPR-kontor, således at der kan  

 sikres overensstemmelse mellem navn på indfødsretsbevis og registreringen i  

 CPR.
Titler som prinsesse, greve o.lign. udgør efter dansk ret ikke en del af  

 efternavnet, ligesom de ikke kan indføres i navnerubrikken, hverken i  

 ministerialbøgerne eller attester udstedt på grundlag af disse.
Tidligere  

 registreringer i folkeregistret/CPR i strid med ovenstående skal dog ikke  

 rettes.
Ved en statsrådsbeslutning er det vedtaget, at greve/grevinde af Rosenborg  

 er både en titel og et navn.
Ovenstående regler, hvorefter titlen ikke er en  

 del af navnet gælder heller ikke for medlemmer af det danske kongehus.  

 Spørgsmål om anvendelse af titler hører under Adelskalenderen og  

 Lenskontrollen, der begge administreres af Civilretsdirektoratet.
For personer, der med rette bærer et navn, hvor et forholdsord, kendeord  

 eller kombinationer heraf indgår, f. eks.
Ole van Deurs, Ole von der Recke,  

 Ole le Maire, betragtes disse ord som en del af efternavnet.
 Om den alfabetiske placering af sådanne og andre navne, fx. i  

 lokalvejvisere, kan henvises til »Retskrivningsordbogen« og den  

 heri omtalte publikation »Alfabetiseringsregler« fra Dansk  

 Standardiseringsråd.
2. Umyndiggørelse Ved registreringen i CPR af umyndiggørelse sondres der ikke mellem  

 økonomisk og personlig umyndiggørelse.
3. Fødselsregistreringssted For personer født i Danmark registreres sognet som  

 fødselsregistreringssted.
For personer født i udlandet registreres som  

 udgangspunkt navnet på det land, hvor fødestedet idag er beliggende.
I feltet  

 for fødselsregistreringssted kan der aldrig registreres andet end en  

 landebetegnelse/kode, som fremgår af myndighedskodetabellen.
I alle tilfælde gælder, at stedbetegnelsen er det sted, hvor  

 registreringsbøgerne nu befinder sig.
D. v. s., at f. eks. landebetegnelsen  

 på fødselsregistreringstidspunktet er uden betydning.
I stedet for en landebetegnelse som fødselsregistreringsstedet kan der  

 registreres en større geografisk enhed, som findes i myndighedskodetabellen,  

 fx.
Europa eller Mellemøsten.
Registreringen »Udlandet« må dog  

 normalt ikke benyttes.
En anden mulighed er, at supplere den korrekte registrering af et land som  

 fødselsregistreringssted med en tekst i feltet for fødestedtekst.
I dette  

 felt kan indsættes en tidligere geografisk betegnelse for et land, en  

 nuværende eller tidligere betegnelse for en del af et land eller en nuværende  

 eller tidligere betegnelse for en by.
Som eksempler kan nævnes, at  

 Storbritannien som fødselsregistreringssted kan suppleres med Gibraltar som  

 fødestedstekst, Israel med Palæstina, Israel med Jerusalem eller Polen med  

 Freistadt Danzig.
I tilfælde hvor der i feltet for fødselsregistreringssted  

 er registreret en større geografisk enhed, må der dog ikke indsættes en  

 supplerende fødestedtekst.
Personnummer og dokumentation for  

 personnummer Enhver, der folkeregistreres, får et personnummer . Herudover  

 udstedes kun personnummer, hvis man er skattepligtig i Danmark.
Udstedelse af  

 personnummer på grund af skattepligt sker efter henvendelse til  

 skattevæsenet.
Opmærksomheden henledes på, at der kun må tildeles  

 »kildeskattepersonnummer«, når personen har en egentlig  

 skattepligt.
I andre tilfælde, hvor der administrativt er behov for et  

 personnummer til en person uden bopæl her i landet, skal der anvendes et  

 erstatningspersonnummer, som ikke kan forveksles med de egentlige  

 personnumre. »Vejledning om tildeling af erstatningspersonnumre«  

 kan rekvireres i Indenrigsministeriet, CPR-kontoret.
 Til tilflyttere fra udlandet (herunder flygtninge) kan  

 personnummeret normalt først tildeles, når den pågældende fysisk tager bopæl  

 i landet, og når der foreligger dokumentation for folkeregistret for den  

 pågældendes lovlige ophold.
 Nyt personnummer tildeles kun, hvis der kan dokumenteres fejl i de  

 data, der indgår i det aktuelle personnummer. Ønske om nyt personnummer på  

 grund af misbrug eller lignende efterkommes således aldrig . Ved  

 tildeling af nyt personnummer vil der være henvisning fra det gamle  

 personnummer til det nye og omvendt.
 Ved navngivelse af en nyfødt, ved førstegangsregistrering af tilflytning  

 fra Færøerne eller udlandet samt ved ændring af personnumer på grund af fejl  

 udskrives en dokumentation for personnummeret, kaldet personnummerbevis,  

gratis og automatisk . Den automatiske udskrivning sker fra CPR, i  

 ugen efter at folkeregistret har indrapporteret hændelsen, og  

 personnummerbeviser udsendes som regel hver mandag direkte til borgeren.  

 Dette personnummerbevis er lysegrønt og i A-5 format.
Da personnummerbevis kun udskrives automatisk i de tre tilfælde, der er  

 nævnt ovenfor, vil »beviset« ofte efter nogen tid indeholde  

 forældede oplysninger.
Det er derfor uegnet til anvendelse som dokumentation  

 for indehaverens forhold.
Ved henvendelse til folkeregistret i bopælskommunen vil man dog altid mod  

 gebyr kunne få udskrevet et personnummerbevis i form af et print fra en af  

 kommunens terminalforbindelser til CPR.
Dette personmmummerbevis vil se  

 anderledes ud end det automatisk udskrevne.
Hvis det overfor folkeregistret dokumenteres, at en nordisk statsborger,  

 herunder en dansk statsborger, er registreret med forkert fødselsdato  

 og/eller køn, skal folkeregistret indsende sagen til CPR-kontoret med  

 angivelse af korrekt fødselsdato og/eller køn.
Der henvises endvidere til  

 Bilag 1, der også behandler dette spørgsmål.
 Andre statsborgeres ønske om ændring af fødselsdato skal sendes direkte  

 til Direktoratet for Udlændinge - evt. gennem den lokale politimester -  

 medmindre ændringen er foranlediget af en indberetningsfejl.
Oplysninger om folkeregistreringen Ved henvendelser med ønske om oplysninger om folkeregistreringen er det  

 første, som må afgøres, om den spørgende er en offentlig myndighed.
 Til danske offentlige myndigheder hører domstolene ,  

Folketinget samt den offentlige forvaltning .
Til domstolene skal henregnes domstole, der er omfattet af  

 retsplejeloven, d. v. s.
Højesteret, landsretterne, byretterne og Sø- og  

 Handelsretten i København, Den Særlige Klageret, særdomstole og  

 undersøgelsesretter.
Herudover skal medtages specialdomstole nedsat med  

 hjemmel i særlovgivningen som f. eks.
Den kommunale tjenestemandsret.
 Til Folketinget skal henregnes folketingsudvalg, Folketingets  

 Ombudsmand, Rigsrevisionen samt Statsrevisorerne og deres sekretariat.
Begrebet den offentlige forvaltning skal afgrænses på samme måde  

 som i relation til forvaltningsloven og offentlighedsloven.
Der kan derfor  

 henvises til den fyldige vejledning, der findes om afgrænsningen af udtrykket  

 offentlig forvaltning i relation til disse love.
Hvis det er fastslået, at en  

 myndighed hører under forvaltningsloven eller offentlighedsloven som en  

 offentlig forvaltning, vil den også skulle behandles som en offentlig  

 myndighed efter folkeregistereringslovgivningen.
 Udenlandske offentlige myndigheder skal altid behandles som private.
I Bilag 2 til vejledningen er givet en række eksempler på offentlige  

 myndigheder samt private.
Der er desuden givet en redegørelse for principper,  

 der kan anvendes ved afgrænsningen mellem offentlige myndigheder og private.
Hvis der er tvivl om, hvorvidt den, der søger oplysning, er en offentlig  

 myndighed eller en privat, og kan denne tvivl ikke afklares ved opslag i  

 Bilag 2 , kan folkeregistret anmode den spørgende om yderligere  

 oplysninger . Hvis den spørgende selv oplyser at være privat, eller hvis  

 der kan fremlægges en skrivelse fra f. eks.
Justitsministeriet eller et  

 ressortministerium, som udtrykkeligt tager stilling til spørgsmålet, er sagen  

 afklaret.
Det samme kan være tilfældet, hvis der gives oplysninger, der efter  

 principperne i Bilag 2 placerer spørgeren som enten offentlig eller privat.  

 Forekommer sagen fortsat tvivlsom efter indhentning af de yderligere  

 oplysninger, kan der telefonisk rettes henvendelse til  

Indenrigsministeriet , som enten vil besvare forespørgslen eller  

 henvise til den relevante ressortmyndighed.
1. Oplysninger til offentlige myndigheder Enhver offentlig myndighed har ret til i folkeregistrene at få alle de  

 folkeregisteroplysninger, som har væsentlig betydning for vedkommende  

 myndigheds virksomhed eller for en afgørelse, som myndigheden skal træffe.
Da  

 alle folkeregistre har adgang til landsdækkende søgning i CPR og ved opslag  

 til alle oplysninger i CPR, herunder tidligere adresser, civilstande og navne  

 tilbage til 1971 og tidligere statsborgerret tilbage til 1. oktober 1991, kan  

 forespørgsler normalt rettes til ethvert folkeregister.
Ved søgning efter,  

 hvem der har boet på en adresse før 1. januar 1986 kan det dog være  

 nødvendigt at henvise forespørgslen til daværende bopælskommune, hvortil  

 forespørgslen så skal oversendes af folkeregistret.
Folkeregistrene kan  

 kræve, at forespørgslerne stilles skriftligt.
Forespørgsel om oplysninger, som myndigheden selv har terminaladgang til,  

 kan i almindelighed henvises til besvarelse hos myndigheden selv, uanset om  

 det er en anden del af myndighedens forvaltning, der spørger.
Oplysning om,  

 hvilke myndigheder, der har terminaladgang og til hvilke oplysninger, kan i  

 givet fald gives af Indenrigsministeriets CPR-kontor.
Efter drøftelse mellem Socialministeriet og Indenrigsministeriet kan der  

 ikke opkræves betaling eller gebyr efter bestemmelserne i  

 folkeregistreringscirkulæret i forbindelse med forespørgsler m.m. fra  

 Socialministeriet til brug ved administrationen af de pensionsregler, der er  

 fastsat i medfør af en EF-forordning om social sikring for arbejdstagere  

 m.fl., der flytter indenfor Fællesskabet.
Det samme gælder for sager om  

 pension, der ydes efter regler i overenskomster med andre stater.
Indenrigsministeriet besvarer ikke telefoniske forespørgsler om  

 registreringen af enkeltpersoner.
Skriftlige spørgsmål henviser  

 Indenrigsministeriet til folkeregistrene.
2. Oplysninger til private Forudsætningen for, at der kan udleveres oplysninger til private, er  

 altid, at den spørgende kan identificere den person, der søges  

 oplysninger om, ved angivelse af dennes navn samt normalt enten fødselsdato,  

 adresse (nuværende eller tidligere) eller eventuelt personnummer.  

 Folkeregistret kan desuden forlange, at forespørgsler stilles skriftligt.
Adoptivbørn, som søger oplysning om deres biologiske forældre i CPR eller  

 i ældre folkeregistermateriale, men som ikke har de nødvendige  

 identifikationsoplysninger, kan ofte få de manglende oplysninger til  

 identifikationen i Civilretsdirektoratet.
For personer født efter 1. januar  

 1938 kan oplysningerne dog også ofte findes i ministerialbøgerne.
 De oplysninger fra CPR, der må gives til private, er i almindelighed  

begrænset til oplysning om navn, adresse (medmindre denne er  

 beskyttet), stilling samt dato for eventuelle død og daværende adresse, dato  

 for eventuel forsvinden, dato for udrejse og eventuel ny adresse i udlandet  

 og oplysning om eventuel umyndiggørelse.
Hvis spørgeren kan dokumentere en retlig interesse i yderligere  

 oplysninger , kan disse også udleveres.
Dette gælder, når den ønskede  

 oplysning er af betydning for ens rettigheder, f. eks. kan oplysning om  

 slægtsskab være af betydning for fremsættelse af et arvekrav.
Et andet  

 eksempel på retlig interesse er, at oplysningen har betydning for udfaldet af  

 en verserende eller forestående retssag.
Retlig interesse i en oplysning har  

 man også, hvis oplysningen har betydning for udfaldet af et erstatningskrav,  

 man selv har rejst, eller som er rejst mod en.
Såfremt ens krav på en ydelse  

 er afhængig af, om man har boet et bestemt sted sammen med en anden person i  

 en bestemt periode, har man en retlig interesse i at få oplyst disse forhold.
 Derimod er f. eks. ønsket om at drive slægtsforskning ikke en  

 interesse, som kan kaldes retlig.
Slægtsforskere og andre kan derimod benytte sig af adgangen til at få  

 oplysninger fra gammelt folkeregistermateriale, der ikke findes i CPR.
Udover  

 kravet om, at den person, der søges oplysninger om, er identificeret, er det  

 en betingelse for at få oplysningerne, at disse vedrører en afdød person og  

 er over 30 år gamle.
De oplysninger, der kan gives fra det gamle  

 folkeregistermateriale, er den identificerede persons navne, fødselsdato og  

 -sted, civilstandsdatoer og vielsessted, dødsdato og dødsregistreringssted og  

 samtlige adresser med angivelse af til- og fraflytningsdato.
 Hvis folkeregistrene ikke har de ønskede oplysninger og samtidig kan se,  

 at disse er afleveret til landsarkiverne, skal spørgeren have en udskrift fra  

 CPR/folkeregistret som viser, at personen er død, da denne oplysning skal  

 kunne dokumenteres ved en eventuel fortsat undersøgelse i landsarkiverne.
 Forespørgsler om enkeltpersoner skal altid stiles til et folkeregister,  

 idet Indenrigsministeriet ikke har mulighed for at behandle disse.
Udenfor kravet om identifikation falder statistiske oplysninger ,  

 der ikke kan henføres til enkeltpersoner.
Dette kan f. eks. være oplysninger  

 om aldersfordelingen blandt beboerne i en bestemt større bebyggelse eller  

 lignende.
Forespørgsler fra en statsanerkendt arbejdsløshedskasse og fra  

advokater, der er kuratorer i et bo, behandles som en forespørgsel fra  

 en privat.
En advokat, der er ansat af skifteretten til at behandle et  

 offentligt bo, er dog i den sammenhæng at betragte som en offentlig  

 myndighed.
 Anmoder et pengeinstitut eller et realkreditinstitut om oplysning  

 vedrørende et personnummer, skal pengeinstituttet henvises til skattevæsnet i  

 kundens bopælskommune.
 Arbejdsgivere og andre indeholdelsespligtige, der har ret til  

 bl.a. at få oplysning om personnummer for deres ansatte, har ikke ret til at  

 få denne oplysning fra folkeregistret, men skal henvises til Told- og  

 skatteregionerne .
 Spørgsmål om påførsel af personnummer på regninger til den offentlige  

 sygesikring må afklares mellem den amtskommunale  

 sygesikringsadministration og lægerne/andre ydere på sygesikringsområdet.
Enhver har endvidere i følge lov om offentlige registre krav på at få  

 meddelelse om, hvad der er registreret om den pågældende selv  

 (registerindsigt/egenacces ). Henvendelse om registerindsigt, der rettes  

 til en kommune, skal gives ud fra registre, hvor kommunalbestyrelsen er  

 registeransvarlig, det vil sige det fælleskommunale persondatasystem på de  

 kommunale edb-centraler eller i kommunens lokale personregister.
Derimod skal  

 folkeregistret ved anmodninger om registerindsigt i CPR henvise den enkelte  

 borger til Indenrigsministeriet.
Øvrige forhold Folkeregistrene skal, hvis det ønskes af en borger, udstede attester om  

 indholdet af folkeregistret/CPRs oplysninger om vedkommende, og skrive under  

 på, at indholdet af attesten er i overensstemmelse med det registrerede.
Folkeregisterattester, som skal bruges over for udenlandske myndigheder,  

 kan legaliseres af Indenrigsministeriet og derefter af  

 Udenrigsministeriet.
Legalisationen er en bekræftelse af den  

 underskrift folkeregistret har forsynet attesten med, hvorimod den ikke  

 siger noget om indholdet af det, der er skrevet under på.
For at  

 underskriften kan identificeres sikkert, er det vigtigt at navnet er stemplet  

 eller maskinskrevet under underskriften.
Personer med bopæl her i landet som skal indgå ægteskab i udlandet  

 , anmoder ofte folkeregistrene om en attest på, at de er registreret som  

 ugifte.
Henvendelser til Indenrigsministeriet om en sådan attest videresendes  

 til folkeregistret, som udsteder attester bla. vedrørende civilstand.
Sådanne  

 attester vil det pågældende land ofte kræve er legaliserede, hvilket sker i  

 Indenrigsministeriet.
Ønsker den pågældende yderligere attester eller en attest på engelsk, kan  

 folkeregistret henvise den pågældende til at få en ægteskabsattest ,  

 som udfærdiges på flere sprog med henblik på vielse i udlandet.  

 Ægteskabsattesten udfærdiges for danske statsborgere af bryllupskontoret i  

 bopælskommunen (eller sidste bopælskommune, såfremt den pågældende er  

 fraflyttet landet), for udenlandske statsborgere af bryllupskontoret i  

 Københavns Kommune (Københavns Kommune, Bryllupskontoret, Rådhuset, 1599  

 København V). Der kan endvidere henvises til Justitsministeriets  

 bekendtgørelse om ægteskabs indgåelse.
Legaliseringen af disse attester sker  

 i Indenrigsministeriets 1. kommunekontor, Christiansborg Slotsplads 1, 1218  

 K.
 Bekræftelse af en underskrift på et privat dokument hører til byretternes  

 virkekreds, og ministeriet skal derfor henstille til folkeregistrene, at  

 henvendelser om legalisering af private dokumenter henvises til vedkommende  

 byret.
Indenrigsministeriet, den 24. marts 1993 Birte Weiss / Hanne Willumsen Bilag 1 REGISTRERING AF HÆNDELSER I UDLANDET 1. Indledning I forbindelse med registreringen i CPR skal der jævnligt tages stilling  

 til retstiftende begivenheder (hændelser), som har fundet sted i udlandet.  

 Nedenfor er der givet vejledning om, hvorledes det for de enkelte hændelser  

 afgøres, om disse kan registreres i CPR, og hvilken myndighed der eventuelt  

 kan spørges til råds i tvivlstilfælde.
Oversigten er ikke udtømmende, idet  

 der kun er medtaget tilfælde, som må antages at forekomme ofte, og for hvilke  

 det er fundet muligt at opstille nogle regler.
2. Dokumentationskrav Generelt må man kræve, at der for de nævnte hændelser vises et originalt  

 dokument eller en genpart, der er bekræftet at den udstedende myndighed.
Ved tvivl om ægtheden af et dokument kan der kræves legalisering af  

 dokumentet.
En legalisering er en bekræftelse af underskriften på et dokument  

 via udenrigsministeriet i det pågældende land.
Dette vil især kunne være  

 aktuelt for dokumenter, der ikke stammer fra lande i Europa (hvori ingen dele  

 af Tyrkiet eller det tidligere Sovjetunionen medtages), USA eller Canada samt  

 iøvrigt for sjældent forekommende dokumenter.
 Tvivlspørgsmål kan også løses ved indhentning af udtalelser fra det  

 pågældende lands ambassade i Danmark eller fra danske ambassader i udlandet  

 via Udenrigsministeriet.
Det kan forlanges, at de forelagte dokumenter er affattet på eller oversat  

 til et forståeligt sprog.
Oversættelsen bør så vidt muligt være foretaget af  

 en autoriseret translatør eller af en ambassade eller anden offentlig  

 myndighed.
Nordiske statsborgere har krav på gratis tolke- og  

 oversættelseshjælp i sager, hvor der træffes en afgørelse.
3. Forelæggelse af tvivlsspørgsmål Almindelige registreringstekniske spørgsmål skal som hidtil forelægges for  

 Indenrigsministeriet, og kun hvis der er tvivl vedrørende den retlige  

 bedømmelse af disse hændelser, skal disse forelægges for andre myndigheder.
 Inden sager på grund af tvivlspørgsmål forelægges for andre myndigheder,  

 skal folkeregistrene sørge for, at der er indhentet den nødvendige  

 dokumentation for den påberåbte hændelse samt de nødvendige oplysninger til  

 bedømmelsen af domicilspørgsmålet (jf. nedenfor), således navnlig oplysning  

 om den pågældendes persons nationalitet, bopæl eller ophold i Danmark eller  

 udlandet, varigheden heraf, planer for fremtiden m. h. t. arbejde, ophold  

 eller bopæl.
4. Domicilbegrebet En persons retsstilling er i visse tilfælde afhængig af personens domicil  

 (bopæl). Det sædvanlige domicilbegreb kræver en samlet vurdering af personens  

 ophold, planer om fremtidigt ophold og tilknytning til landet iøvrigt.
Det  

 fremgår heraf, at domicilbegrebet ikke er (helt) det samme som  

 folkeregistreringens bopælsbegreb.
Som udgangspunkt kan man gå ud fra, at en  

 person skal behandles som havende dansk domicil, hvis vedkommende har uændret  

 folkeregisteradresse her i landet før og efter den pågældende hændelse.
 Spørgsmål vedrørende domicil i forbindelse med hændelser i udlandet  

 afgøres af den myndighed, der iøvrigt har afgørelsen af den sag, der er  

 rejst.
I tvivlstilfælde kan spørgsmål således forelægges for  

 Civilretsdirektoratet, hvis disse efter deres karakter iøvrigt hører under  

 direktoratets område.
Hvis tvivlen vedrører en persons navn eller skilsmisse,  

 bør forelæggelsen dog ske for statsamtet.
5. De enkelte hændelser 5.1 Fødselsdato For udenlandske statsborgere, som folkeregistreres på grundlag af  

 opholdstilladelse/-bevis træffes afgørelsen om den korrekte fødselsdato ved  

førstegangsindrejse af Direktoratet for Udlændinge.
Dette gælder også  

 i situationer, hvor en egentlig dokumentation ikke kan fremskaffes, og der  

 derfor skal fastsættes en skønsmæssig fødselsdato.
Fastlæggelse af  

 fødselsdatoen for udenlandske børn, der er kommet her til landet med henblik  

 på adoption foretages dog af Civilretsdirektoratet.
 For danske statsborgere, der er født i udlandet, samt for nordiske  

 statsborgere og de øvrige udenlandske statsborgere, der kan  

folkeregistreres uden forudgående opholdstilladelse/-bevis , kan  

 dokumentation for fødselsdato ved førstegangsindrejse ske ved  

 forevisning af pas, fødselsattest, udskrift af civilstandsregister eller  

 internordisk flytteattest.
 Kan der ikke fremskaffes dokumentation af ovennævnte art eller anden  

 dokumentation, som efter et konkret skøn er lige så god, kan der være en  

 sådan usikkerhed om en persons identitet, herunder om betingelserne for  

 folkeregistrering uden forudgående opholdstilladelse/-bevis er opfyldt, at  

 ikke-nordiske statsborgere må henvises til at søge opholdstilladelse/-bevis i  

 Direktoratet for Udlændinge.
 Ønsker udenlandske, ikke-nordiske statsborgere at få ændret  

 den fødselsdato, som er registreret for dem i CPR, skal anmodning herom  

 fremsættes overfor Direktoratet for Udlændinge.
 Nordiske statsborgeres ønske om ændring af en tidligere  

 registreret fødselsdato skal forelægges for Indenrigsministeriet.
Ønske om ændring i CPR af den tidligere registrerede fødselsdato for  

danske statsborgere fremsættes overvejende af personer, der ikke fra  

 fødslen har været danske statsborgere.
For personer, som har opholdt sig i  

 adskillige år i Danmark,og som er blevet danske statsborgere under angivelse  

 af en bestemt fødselsdato, afslår Indenrigsministeriet at rette fødselsdato  

 uanset den dokumentation, der nu bliver forelagt.
 I alle tilfælde vil folkeregistret i bopælskommunen selv kunne ændre  

 egentlige indrapporteringsfejl.
5.2 Køn Indenrigsministeriet ændrer kun en persons personnummer som følge af  

 kønsskifte foretaget i udlandet, når man fra Civilretsdirektoratet får  

 anmodning herom.
5.3 Navn Hvis en person bliver døbt, viet eller får en egtl. navneændring i  

 udlandet, mens vedkommende har domicil (bopæl) her i landet, har det  

 ingen retsvirkning for den pågældendes navn efter dansk ret, og navnet kan  

 ikke ændres i CPR med den anførte begivenhed som begrundelse.  

 Folkeregistreret må i stedet for henvise den pågældende til at få navnet  

 ændret ved navnebevis i Statsamtet.
 Havde en person derimod bopæl i udlandet på det tidspunkt, hvor  

 navneskiftet angives at have fundet sted, er det navnereglerne i dette land,  

 som er afgørende.
For udenlandske statsborgere, som folkeregistreres på grundlag af en  

 opholdstilladelse/-bevis , træffes afgørelse om det korrekte navn af  

 Direktoratet for Udlændinge både ved førstegangsregistreringen og ved  

 efterfølgende ansøgninger om oplagte navne rettelser (modsat aktuelt  

 ønske om navne ændring i Danmark), som derfor altid skal fremsættes  

 overfor direktoratet.
Egentlige indrapporteringsfejl kan dog rettes af  

 bopælskommunens folkeregister efter kontakt med det folkeregister, som har  

 foretaget fejlindrapporteringen.
 For danske statsborgere, der er født i udlandet, samt for nordiske  

 statsborgere og de øvrige udlændinge, der kan folkeregistreres uden  

 forudgående opholdstilladelse/-bevis , kan det korrekte navn konstateres  

 ved forevisning af personens pas, fødselsattest, udskrift af et  

 civilstandsregister eller internordisk flytteattest.
 Tvivlsspørgsmål kan forelægges for Civilretsdirektoratet gennem  

 det stedlige statsamt.
En usikkerhed om en persons korrekte navn kan være så væsentlig, at der  

 reelt også er tvivl om vedkommendes identitet , herunder om  

 betingelserne for folkeregistrering uden forudgående opholdstilladelse/-bevis  

 er opfyldt.
I sådanne tilfælde må ikke-nordiske statsborgere henvises til at  

 søge opholdstilladelse/bevis i Direktoratet for Udlændinge inden eventuel  

 folkeregistrering.
5.4. Civilstand 5.4.1 Ægteskab.
Ægteskab indgået i udlandet betragtes normalt som gyldigt her i landet,  

 hvis det er gyldigt efter det pågældende lands regler.
Undtagelse gælder,  

 hvis ægteskabet må anses for stridende mod grundliggende danske  

 retsprincipper, f. eks. hvis den ene part ikke har været til stede ved  

 vielsen.
 Tvivlsspørgsmål forelægges for Direktoratet for Udlændinge, når  

 der er tale om en udenlandsk statsborger, hvis ægteskabs gyldighed  

 direktoratet ved en tidligere sagsbehandling har taget stilling til.
 I alle andre tilfælde forelægges tvivlsspørgsmål direkte for  

 Civilretsdirektoratet.
Har en person ikke dokumentation for en oplysning om et ægteskab indgået i  

 udlandet, og kan dette heller ikke skaffes, må folkeregistret kræve oplysning  

 om navn og fødselsdato for ægtefællen samt dato og sted for ægteskabets  

 indgåelse og registrere ægteskabet på dette grundlag.
Samtidig må det  

 forklares for den pågældende, at han fremover i Danmark vil blive behandlet  

 som en gift person, indtil der fremvises dokumentation for ægteskabets ophør.
 5.4.2 Skilsmisse.
En udenlandsk skilsmisse er som udgangspunkt gyldig her i landet under  

 forudsætning af, at - den ikke længere kan ankes eller appelleres, - den ikke strider mod grundliggende danske retsprincipper, hvilket den f.  

 eks. vil gøre, hvis den ene part ensidigt har forstødt den anden, - den er gyldig efter det lands ret, hvor skilsmissen er opnået, og - at den er givet i et land, hvortil mindst en af parterne på  

 skilsmissetidspunktet havde en tilknytning i form af bopæl eller  

 statsborgerret, eller hvor en forudgående separation har fundet sted.
 Tvivlsspørgsmål om gyldigheden af en skilsmisse forelægges for  

 Direktoratet for Udlændinge, når der er tale om en udenlandsk statsborger,  

 hvis skilsmisse direktoratet tidligere har taget stilling til.
 I alle øvrige tvivlstilfælde forelægges sagen for Civilretsdirektoratet  

 gennem det stedlige statsamt.
5.5 Statsborgerret For udenlandske statsborgere, som folkeregistreres på grundlag af en  

 opholdstilladelse/-bevis, træffes afgørelsen om disses nationalitet af  

 Direktoratet for Udlændinge.
 Statsborgerretten for danske statsborgere, der er født i udlandet, samt  

 for nordiske statsborgere og de øvrige udenlandske statsborgeres, der kan  

 folkeregistreres uden forudgående opholdstilladelse/-bevis kan  

 dokumenteres ved forevisning af pas eller anden gyldig rejselegitimation.
 Danske statsborgere født i udlandet kan i visse tilfælde fremvise et  

 indfødsretsbevis.
 Personer født efter 1. januar 1979 af en dansk mor vil altid være danske  

 statsborgere.
 Kan en persons danske indfødsret derimod ikke dokumenteres, må den  

 pågældende henvises til Justitsministeriets Indfødsretskontor, som vil være  

 behjælpelig med at fastlægge de statsborgerretlige forhold eller med at  

 indgive en ansøgning om bevis for dansk indfødsret.
 Er det undtagelsesvis ikke muligt at fastslå statsborgerretten,  

 registreres den pågældende med statsborgerret »udlandet«, evt. med  

 den pågældende verdensdel.
 Har en person både dansk og anden statsborgerret, registreres vedkommende  

 som dansk i CPR.
5.6 Slægtskab Slægtskabsregistreringer i CPR er alene udtryk for slægtskab konstateret  

 mellem forældre og børn.
Indrapporteringen sker kun for barnet, hvorfra det  

 automatisk overføres til forældrene, hvis disse også er registreret i CPR.
Er  

 kun forældrene registreret i CPR, sker ingen registrering af slægtskab.
5.6.1 Biologisk slægtskab Afgørelsen af biologisk slægtskab for udlændinge, som folkeregistreres på  

 grundlag af forudgående opholdstiladelse/-bevis, træffes i alle  

 tilfælde af Direktoratet for Udlændinge.
Hvor folkeregistreringen kan ske uden forudgående  

 opholdstilladelse/-bevis , vil det biologiske slægtskab, hvis det har  

 betydning for registreringen, ofte være det, der skal begrunde den  

 umiddelbare registrering.
Er der tvivl om slægtskabet, må ikke-nordiske  

 statsborgere derfor i sådanne tilfælde henvises til at søge  

 opholdstilladelse/-bevis i Direktoratet for Udlændinge.
 Slægtskab for børn født af nordiske forældre i udlandet kan dokumenteres  

 ved internordisk flytteattest eller udskrift af civilstandsregister.
Faderskabssag gennemføres efter de danske regler i alle tilfælde, hvor en  

 fødsel finder sted her i landet.
Spørgsmålet om udenlandsk  

 faderskabsanerkendelse er derfor kun aktuelt, hvis barnet indrejser efter  

 fødslen, og der på dette tidspunkt foreligger en udenlandsk  

 faderskabsanerkendelse.
Udenlandsk faderskabsanerkendelse registreres som  

 anført ovenfor kun, hvis barnet er registreret her i landet.
Efter loven om nordiske faderskabsafgørelser har dom om eller anden  

 fastsættelse af faderskab i et andet nordisk land bindende virkning her i  

 landet medmindre, - dette er i strid med en endelig dansk dom eller administrativ afgørelse,  

 som blev indledt før den nordiske, - der i Danmark eller udlandet verserer en faderskabssag, som er rejst før  

 den nordiske, - eller hvis anerkendelsen ville være åbenbart uforenelig med  

 grundlæggende danske retsprincipper.
 Danmark har desuden tiltrådt en Europarådskonvention , hvorefter  

 faderskab til ethvert barn født udenfor ægteskab kan godtgøres eller fastslås  

 ved frivillig anerkendelse eller ved retslig afgørelse.
For andre udenlandske faderskabssager er det ikke muligt at fastsætte  

 nærmere retningslinier.
Disse sager må, hvis der er usikkerhed om afgørelsen  

 har gyldighed her i landet, forelægges for Civilretsdirektoratet gennem det  

 stedlige statsamt.
5.6.2 Adoption En adoption gennemført i udlandet anerkendes ikke, hvis adoptivforældrene  

 havde domicil (bopæl) her i landet på adoptionstidspunktet.
 Tvivlsspørgsmål, herunder spørgsmålet om domicil på adoptionstidspunktet,  

 kan forelægges for Civilretsdirektoratet.
 Tvivlsspørgsmål om gyldigheden af en udenlandsk adoption forelægges dog  

 for Direktoratet for Udlændinge, såfremt adoptionen er foretaget, før de  

 pågældende fik domicil i Danmark, og de pågældende adoptanter ikke er  

 nordiske statsborgere.
5.7 Umyndiggørelse En umyndiggørelse af en nordisk statsborger i et nordisk land har  

 retsvirkning her i landet.
Alle andre tilfælde af umyndiggørelse i udlandet  

 bortfalder formentlig, når den pågældende bosætter sig her i landet.
 Tvivlsspørgsmål kan forelægges for Civilretsdirektoratet gennem det  

 stedlige statsamt.
5.8 Folkekirkeforhold Tilflyttere, der oplyser, at de er medlemmer af et evangelisk-luthersk  

 trossamfund i udlandet, skal registreres som medlemmer af folkekirken,  

 uden at de skal afkræves dokumentation for medlemskabet.
Normalt vil kun  

 tilflyttere fra de nordeuropæiske lande eller Nordamerika falde ind herunder.  

 Specielt kan nævnes, at de fleste finner tilhører den evangelisk-lutherske  

 kirke i Finland, men at der også er en del, som tilhører den græsk-katolske  

 kirke.
Udmeldelse af den danske folkekirke under ophold i udlandet sker  

 ved skriftlig anmeldelse til sognepræsten i det sogn her i landet, hvor den  

 pågældende senest havde bopæl.
Derfra vil det være indrapporteret til  

 personens sidste bopælskommune, der har indrapporteret det til CPR, hvis  

 personen har dansk personnummer.
Tvivlspørgsmål om, hvorvidt en person af andre grunde skal anses  

 for medlem/ikke medlem af folkekirken på grund af hændelser under ophold i  

 udlandet forelægges for den kirkebogsførende sognepræst i det sogn, hvor  

 medlemmet senest havde bopæl.
Sognepræstens afgørelse kan indbringes for  

 biskoppen i det pågældende stift.
5.9 Dødsfald Dødsfald i udlandet kan registreres af folkeregistrene eller af  

 Indenrigsministeret.
 Folkeregistrenes registrering af sådanne dødsfald forudsætter altid enten  

 forevisning af original eller bekræftet kopi af dødsattest udstedt af det  

 pågældende lands kompetente myndighed eller tilsvarende dødsformodningsdom.  

 For lande uden for Europa (hvori ingen dele af Tyrkiet eller det tidligere  

 Sovjetunionen medtages), USA eller Canada skal de pågældende dokumenter altid  

 være legaliseret.
 Tvivlsspørgsmål, om der undtagelsesvis kan accepteres andet grundlag for  

 registrering af et dødsfald, f. eks. fordi det oplyses, at der ikke udstedes  

 dødsattester i det pågældende land, skal forelægges for Indenrigsministeriet.
Indenrigsministeriet registrerer ligeledes dødsfald, der er dokumenteret  

 ved en dødsattest som nævnt ovenfor.
Herudover registrerer ministeriet i  

 visse tilfælde uden ledsagende dødsattest dødsfald i udlandet, dog aldrig  

 efter anmeldelse fra private.
 6. Udskrift af udlændingeregistret.
 Når Direktoratet for Udlændinges udlændingeregister i løbet af 1993 er  

 taget i brug, vil udlændinge, som folkeregistreres på grundlag af en  

 opholdstilladelse/-bevis skulle medbringe og aflevere en udskrift af  

 udlændingeregistret ved registreringen i folkeregistret (»Attesteret  

 udskrift af Udlændingeregistret til folkeregistrering.«).
Folkeregistret kan normalt lægge oplysningerne i denne udskrift uprøvet  

 til grund uden at kræve forevist yderligere dokumentation for disse, idet  

 oplysningerne i alle tilfælde er anerkendt af Direktoratet for Udlændinge  

 efter en forudgående prøvelse.
Kun hvis folkeregistret finder, at der er  

 særlige omstændigheder, som måtte begrunde dette, kan folkeregistret anmode  

 om yderligere dokumentation for disse oplysninger.
I tilfælde af, at der  

 derved viser sig uoverensstemmelser mellem folkeregistrets oplysninger og  

 Direktoratet for Udlændinges, skal folkeregistret altid - inden  

 personnummertildelingen og registreringen - tage kontakt til direktoratet for  

 at få ryddet sådanne uoverensstemmelser af vejen.
7. Internordisk flytteattest På samme måde kan oplysninger, der fremgår af den internordiske  

 flytteattest, normalt lægges uprøvet til grund ved folkeregistreringen.
Hvor  

 der måtte vise sig uoverensstemmelser mellem oplysningerne på flytteattesten  

 og andre dokumenter, må disse uoverensstemmelser i fornødent omfang søges  

 ryddet af vejen ved henvendelse til udstederen af den internordiske  

 flytteattest.
8. Adresser og telefonnumre Civilretsdirektoratet, Æbeløgade 1, 2100 København Ø, tlf. 33 92 33 02.
CPR-kontoret , Datavej 20, Postboks 269, 3460 Birkerød, tlf. 45 82  

 72 00 Direktoratet for Udlændinge , Ryesgade 53, 2100 København Ø, tlf.  

 31 39 31 00.
 Justitsministeriet, Indfødsretskontoret , Datavej 4, 3460  

 Birkerød, tlf. 45 82 72 00.
 Kirkeministeriet , Frederiksholms Kanal 21, 1220 København K, tlf.  

 33 92 33 90.
Bilag 2 EKSEMPLER PÅ OFFENTLIGE MYNDIGHEDER OG PRIVATE Advokatnævnet ATP Boligselskabernes Landsbyggefond og Byggeskadefonden Danmarks Nationalbank Danmarks Statistik Dansk Institut for Klinisk Epidemiologi Danske ambassader i udlandet Forbrugerklagenævnet Fredningsnævn Grundejernes Investeringsfond Handelshøjskoler og disses afdelinger Hjemmeværnet Jordfordelingskommissioner Kommunale fællesskaber, dvs. selskaber godkendt efter § 60 i den kommunale  

 styrelseslov Kommunale pantefogeder Lærerråd og skoleråd i folkeskolen Lønmodtagernes Dyrtidsfond Lønmodtagernes Garantifond Offentlige sygehuse Påtaleudvalget efter den kommunale tjenestemandsret Regionale naturgasselskaber (fordi de er kommunale fællesskaber) Registerrådet Retslægerådet Toldfogeder Udviklingscenter for Folkeoplysning og Voksenundervisning Der kan endvidere henvises til oversigt i forskrifterne for CPR, over  

 hvilke myndigheder, der har terminaladgang til CPR.
Cancerregistret Advokater Advokatrådet A-kasser, statsanerkendte Ambassader og øvrige repræsentationer for fremmede lande Amtsrådsforeningen i Danmark Anerkendte trossamfund* (se oversigt i Indenrigsministeriets  

 myndighedskodetabel) Apotekere Boligforeninger og -selskaber Det Danske Center for Menneskerettigheder Dansk Flygtningehjælp Dong Fagforeninger Forsikringsselskaber Girobank Kommunernes Landsforening Kreditforeninger Kreditoplysningsbureauer Meningsmålingsinstitutter Pengeinstitutter Privatpraktiserende læger og speciallæger Privatpraktiserende tandlæger Revisorer SAS Teledanmark (herunder telefonselskaber) Institutioner, foreninger og selskaber m. m. der er organiseret på  

privatretligt grundlag falder som udgangspunkt udenfor den offentlige  

 forvaltning og anses som private .
 Dette gælder uanset om den virksomhed, der udøves, ganske kan ligestilles  

 med den, der sædvanligvis udøves af forvaltningsmyndigheder, eller udføres  

 efter aftale med en forvaltningsmyndighed.
Hvis en privatretligt organiseret institution m. m., som varetager  

 opgaver, der normalt henregnes til den offentlige forvaltning, får tilskud  

 fra det offentlige, kan dette ikke antages at medføre, at institutionen må  

 siges at være en del af den offentlige forvaltning.
Kun hvis den  

 tilskudgivende myndighed har gjort det til en betingelse for ydelse af  

 tilskuddet, at virksomheden indordnes under mere eller mindre intensiv  

 regulering, tilsyn og kontrol fra det offentliges side, således at den  

 private råden i realiteten er bragt til ophør, må institutionen anses som en  

 del af den offentlige forvaltning.
 Optagelse på finansloven med driftsbevilling og personale vil normalt  

 indebære, at institutionen er en del af den offentlige forvaltning.
 Institutioner, der er oprettet ved lov , vil normalt altid være en  

 del af den offentlige forvaltning.
 For institutioner, som er oprettet ved aktstykke, dvs. ved  

 forelæggelse for Folketingets Finansudvalg, er formodningen, at de er en  

 del af den offentlige forvaltning.
