Indledning Retten til dagpenge for selvstændige er - som for lønmodtagere - betinget  

 af, at den selvstændige kan anses for ledig.
Det følger af § 57, stk. 3, i  

 lov om arbejdsløshedsforsikring m.v., at en selvstændig først kan anses for  

 ledig, når det personlige arbejde i virksomheden er ophørt mere end  

 midlertidigt.
 Nærmere regler herom er fastsat i bekendtgørelse nr. 937 af 25. oktober  

 1996. Til brug for anvendelsen af disse regler er denne vejledning  

 udarbejdet.
Det er en forudsætning for at godkende ophøret - og ledigheden - at  

 ophøret kan konstateres objektivt, og at medlemmet fremlægger dokumentation  

 herfor.
Dokumentationen er ikke kun nødvendig for at fastslå, at et medlem er  

 ophørt mere end midlertidigt, men også for at få fastslået fra hvilken dato,  

 at dette er tilfældet.
Det er nedenfor nærmere beskrevet, hvilken dokumentation der kan kræves i  

 de forskellige ophørssituationer.
Kravene er forskellige, alt efter om der er  

 tale om overdragelse, lukning eller bortforpagtning, jf. §§ 2 og 3.  

 Der stilles særlige dokumentationskrav til ophøret i tilfælde, hvor et medlem  

 er udtrådt af en virksomhed, der videreføres af ægtefælle eller  

 medejer, jf. §§ 4 og 4 a.
Endelig stilles der særlige krav til, at et medlem  

 kan anses for at have omdannet sin virksomhed fra hovedbeskæftigelse til  

bibeskæftigelse, jf. § 5.
Kravene til dokumentation ved overdragelse og lukning afhænger ikke kun af  

 ophørsmåden, men også af den konkrete situation i øvrigt, f.eks.  

 virksomhedens art.
Når betingelserne i det konkrete tilfælde anses for  

 opfyldt, kan der ikke kræves yderligere dokumentation.
Hvis virksomhedens afvikling og oprydning ikke er tilendebragt, når  

 ledigheden er anerkendt efter ovennævnte bestemmelser, vurderes medlemmets  

 ret til at modtage ydelser efter direktoratets regler om at være til rådighed  

 for arbejdsmarkedet.
Tilsvarende gælder, hvis medlemmet efter ophøret bliver  

 ansat i sin tidligere selvstændige virksomhed.
Af direktoratets bekendtgørelse nr. 1142 af 20. december 1995, om  

 optagelse i en anerkendt arbejdsløshedskasse for selvstændige  

 erhvervsdrivende, fremgår det, at personer, der er beskæftiget i  

samleverens selvstændige virksomhed, kun anses for selvstændige  

 erhvervsdrivende, hvis de selv er medejere.
I optagelsesbekendtgørelsen  

 findes dog en overgangsregel for de samlevere, der forud for den 1. september  

 1990 blev betragtet som selvstændige erhvervsdrivende.
Overgangsreglen har  

 følgende ordlyd, jf. optagelsesbekendtgørelsens § 9, stk. 2:
 »Personer, der forud for den 1. september 1990 har været optaget som  

 medlemmer af en arbejdsløshedskasse for selvstændige erhvervsdrivende på  

 grundlag af hovedbeskæftigelse i samleverens virksomhed, men uden formelt  

 medejerskab eller uden ansættelse på sædvanlige løn- og arbejdsvilkår, (. .  

 .), kan bevare deres rettigheder som selvstændige erhvervsdrivende«.
 Medlemmer, der er omfattet af overgangsordningen, er også omfattet af  

 denne bekendtgørelse.
Bekendtgørelsen omfatter ikke medlemmer, der midlertidigt er afskåret fra  

 fortsat at drive selvstændig virksomhed, og medlemmer, der under ledighed har  

 bibeskæftigelse ved selvstændig virksomhed.
Der er fastsat særlige regler  

 herom.
Til § 1 Ophør af selvstændig virksomhed § 1,  stk. 1 Det personlige arbejde anses for ophørt, når medlemmet ikke længere har  

 mulighed for at udføre egentlige arbejdsfunktioner i sin selvstændige  

 virksomhed.
Et medlem anses derfor ikke for at være ledig, hvis indstillingen  

 af driften er midlertidig.
Det kan f.eks. være sæsonsvingninger,  

 arbejdsmangel, materialemangel, vejrlig eller lignende, når det er hensigten,  

 at virksomheden skal genoptages.
Baggrunden for denne bestemmelse er, at  

 arbejdsløshedsforsikringen ikke må virke som erhvervsstøtte.
§ 1,  stk. 2 Offentlige registre Medlemmet skal være afmeldt offentlige registre som selvstændig  

 erhvervsdrivende.
Det kan f.eks. være:
- SE-registret (moms) - Erhvervs- og Selskabsstyrelsen.
 Kravet om momsafmeldelse kan ikke fraviges i tilfælde, hvor det på grund  

 af virksomhedens karakter (f.eks. konsulentvirksomheder o.l.) ikke er muligt  

 at fremlægge anden fyldestgørende dokumentation for ophøret.
I andre tilfælde vil manglende afmelding fra offentlige registre kunne  

 anerkendes, hvis medlemmet dokumenterer, at den manglende afmeldelse er  

 begrundet i efterfølgende ikke-erhvervsmæssige dispositioner.
Det kan f.eks.  

 være revisors regnskabsafslutning eller udbetaling af løn til fratrådte  

 medarbejdere med opsigelsesvarsel.
Manglende momsafmelding kan dog som  

 hovedregel kun anerkendes i op til 6 måneder fra ophørsdatoen.
 Efterfølgende frivillig registrering ved f.eks. udlejning og  

 bortforpagtning, hvor der ikke stilles krav om erhvervsmæssig indsats fra  

 medlemmets side, vil også kunne anerkendes.
Til § 2 Overdragelse eller lukning af virksomheden Det er hovedreglen, at et medlem anses for ophørt mere end midlertidigt,  

 når virksomheden endeligt er overdraget eller lukket.
Et medlem kan imidlertid i forbindelse med overdragelsen eller lukningen  

 være afskåret mere end midlertidigt fra at videreføre virksomheden på et  

 tidligere tidspunkt end den endelige overdragelsesdag eller lukning, jf. § 2,  

 stk. 2. Anerkendelse af ophøret vil i disse situationer afhænge af, om  

 medlemmet kan fremlægge dokumentation for, at medlemmet er mere end  

 midlertidigt afskåret fra fortsat at drive/deltage i driften af virksomheden.  

 En erklæring fra medlemmet eller medlemmets revisor, advokat eller  

 landbrugskonsulent kan også indgå i vurderingen af ophøret sammen med anden  

 dokumentation.
Efter afsnittene om overdragelse og lukning er der nævnt  

 eksempler herpå.
 Endvidere vil et medlem, når der er begæret tvangsauktion over  

 virksomheden, på visse betingelser kunne anses for ophørt på et tidligere  

 tidspunkt end ved salget på tvangsauktionen, jf. § 2, stk. 3.
 Der kan ikke opstilles faste, generelle dokumentationskrav til, hvornår et  

 medlem kan anses for ophørt efter bestemmelserne i § 2, stk. 1-2. Kravene til  

 dokumentationen afhænger af den konkrete virksomhed, og afgørelsen heraf vil  

 derfor altid bero på en samlet, konkret vurdering af den fremlagte  

 dokumentation.
Nedenfor nævnes eksempler på afviklingsskridt, der typisk vil kunne  

 dokumenteres.
Dokumentationen vil kunne indgå i kassens vurdering af, om  

 ophøret kan anerkendes, eller om der må stilles krav om yderligere  

 dokumentation.
§ 2,  stk. 1 Overdragelse Ved overdragelse anses medlemmet for ophørt mere end midlertidigt fra den  

 dato, hvor virksomheden ifølge en retlig bindende overdragelsesaftale er  

 overtaget af køber, således at medlemmet ikke længere - helt eller delvist -  

 har retlig eller faktisk rådighed over virksomheden.
 Dokumentationen vil normalt indebære krav om en skriftlig aftale, f.eks. i  

 form af købekontrakt, slutseddel, skøde eller - ved salg på tvangsauktion -  

 auktionsskøde/udskrift af protokol fra fogedretten eller lignende.
Aktie-/anpartsselskaber Udøver medlemmet selvstændig virksomhed i selskabsform, kan ophøret som  

 hovedregel først anses for at være mere end midlertidigt, når selskabet er  

 opløst, eller når medlemmet og/eller ægtefællen har overdraget samtlige  

 aktier eller anparter til andre end medlemmet, ægtefællen/samleveren eller  

 umyndige børn.
Hovedreglen kan kun fraviges, når det er anmeldt til Erhvervs- og  

 Selskabsstyrelsen, at formålet med selskabet er ændret til kun at være  

 formueadministration, og/eller det dokumenteres, at der ikke er  

 erhvervsaktiviteter i selskabet.
Det forudsættes dog, at de driftsmidler mv.  

 i selskabet, der har dannet grundlag for medlemmets erhvervsudøvelse, er  

 afhændet.
Reglerne i bekendtgørelsens § 1, stk. 2, om afmeldelse af selskabet  

 fra offentlige registre kan ikke fraviges med undtagelse af registreringen i  

 Erhvervs- og Selskabsstyrelsen.
 I tilfælde hvor virksomheden videreføres af selskabet, og hvor  

 medlemmet/ægtefællen ikke har overdraget sine aktier/anparter i selskabet,  

 eller hvor overdragelsen er sket til personkredsen i § 2, stk. 4, kan  

 medlemmet kun anses for ledig, hvis medlemmet opfylder en af betingelserne i  

 §§ 4 og 4 a.
Betingede aftaler Ved betingede aftaler vil medlemmet som hovedregel først kunne anses for  

 ophørt mere end midlertidigt fra det tidspunkt, hvor betingelserne, der er  

 knyttet til overdragelsen, er opfyldt.
Hovedreglen vil kunne fraviges, hvis  

 der er tale om standardbetingelser eller branchetypiske betingelser, som kun  

 sjældent medfører, at handlen går tilbage.
Det kan f.eks. være, at aftalen er  

 betinget af købesummens betaling eller af, at køber opnår de nødvendige  

 offentlige bevillinger og/eller tilladelser til at drive virksomheden.
Det er  

 en forudsætning, at medlemmet efterfølgende fremlægger dokumentation for, at  

 betingelserne er opfyldt.
Følger det af aftalen, at overdragelsen udskydes,  

 indtil betingelserne er opfyldt, vil hovedreglen dog ikke kunne fraviges.
Lukning Ved lukning anses medlemmet for at være ophørt mere end midlertidigt, når  

 afviklingen af virksomheden er så vidt fremskreden, at en eventuel resterende  

 del af virksomheden ikke kan danne grundlag for fortsat virksomhedsudøvelse.
Med hensyn til virksomheder, der har været drevet i form af  

 aktie-/anpartsselskaber, stilles der de samme dokumentationskrav.
Der  

 henvises også til vejledningen om overdragelse.
Virksomhedens lokaler Hvis virksomheden har været drevet fra egne lokaler, bør lokalerne som  

 hovedregel være solgt eller udlejet på ophørstidspunktet.
Har virksomheden  

 været beliggende i tilknytning til medlemmets privatbolig, og er det derfor  

 ikke muligt at afhænde virksomhedens lokaler uden en samtidig afhændelse af  

 privatboligen, kan det være nødvendigt med en erklæring om, at lokalerne ikke  

 længere vil blive anvendt af medlemmet til erhvervsformål fra  

 ophørstidspunktet, medmindre medlemmet fremlægger anden fyldestgørende  

 dokumentation for ophøret.
Erklæringen kan afgives skriftligt af medlemmets  

 advokat, revisor eller landbrugskonsulent.
Dokumentationen kan ved salg af lokalerne bestå af kopi af  

 slutseddel/skøde.
Ved udlejning af lokalerne kan fremlægges lejekontrakt  

 eller f.eks. en skriftlig bekræftelse fra lejer om indgåelse af lejemålet.
Har virksomheden været drevet fra lejede lokaler, bør lejemålet være  

 ophørt.
Kan lejemålet ikke umiddelbart bringes til ophør, vil det dog være  

 tilstrækkeligt, at lejemålet er opsagt.
Har medlemmets lejede privatbolig  

 været beliggende i tilknytning til virksomheden, og er det derfor ikke muligt  

 at opsige virksomhedens lokaler uden en samtidig opsigelse af privatboligen,  

 kan det yderligere være nødvendigt med en erklæring om, at lokalerne ikke  

 længere vil blive anvendt af medlemmet til erhvervsmæssige formål fra  

 ophørstidspunktet, medmindre medlemmet fremlægger anden fyldestgørende  

 dokumentation for ophøret.
Erklæringen kan afgives skriftligt af medlemmets  

 advokat, revisor eller landbrugskonsulent.
Dokumentation kan ved ophør af lejemålet bestå af kopi af lejekontrakten  

 eller medlemmets opsigelse af lejemålet.
Hvis opsigelsen af lejemålet indgår  

 som et væsentligt led i doku-mentationen for ophøret, kan det f.eks. være  

 nødvendigt med udlejers bekræftelse på, at lejemålet er ophørt/opsagt.
 Hvis virksomheden har været drevet fra en forpagtet virksomhed/ejendom, er  

 det som hovedregel en betingelse, at forpagtningsaftalen er opsagt og  

 forpagtningsforholdet ophørt.
 Dokumentation kan ved udløb af forpagtningstiden bestå af  

 forpagtningsaftalen og ellers af en bekræftelse fra bortforpagter af, at  

 forpagtningsforholdet er ophørt/opsagt.
Driftsmidler/inventar Hvis virksomheden har været drevet med egne driftsmidler/eget inventar,  

 skal driftsmidlerne/inventaret som hovedregel være solgt eller på anden måde  

 være endeligt afhændet på tidspunktet for ophøret.
Tilbageværende  

 driftsmidler/inventar, der kun udgør en mindre del af den samlede virksomhed,  

 og som efter art og antal er normale og sædvanlige i private hjem, vil f.eks.  

 kunne beholdes, hvis medlemmet skriftligt erklærer, at  

 driftsmidlerne/inventaret ikke længere bliver anvendt erhvervsmæssigt.
Dokumentation kan ved afhændelse af driftsmidler/inventar bestå af f.eks.  

 købekontrakt, faktura, kreditnota, regning eller skriftlig bekræftelse fra  

 køber.
Er det godtgjort, at driftsmidler/inventar, der kan danne grundlag for  

 udøvelse af selvstændig virksomhed, ikke længere bliver anvendt  

 erhvervsmæssigt, skal medlemmet være afmeldt momsregistret med virkning fra  

 ophørstidspunktet.
Hvis virksomheden har været drevet med lejede/leasede driftsmidler, bør  

 leje-/leasingaftalerne være bragt til ophør med virkning fra  

 ophørstidspunktet.
Udgør de lejede/leasede driftsmidler en mindre del af  

 virksomheden, og kan aftalerne ikke umiddelbart bringes til ophør, vil det  

 være tilstrækkeligt, at aftalerne er opsagt.
Indgår opsigelsen af leje-/leasingaftaler som et væsentligt led i  

 dokumentationen for ophøret, kan medlemmet fremlægge en skriftlig bekræftelse  

 fra udlejeren eller leasingselskabet på, at aftalerne er bragt til ophør, og  

 at driftsmidlerne f.eks. er tilbageleveret.
I andre tilfælde kan  

 dokumentationen f.eks. bestå af medlemmets skriftlige opsigelse af aftalerne.
Varelager Virksomhedens varelager skal som hovedregel være solgt, tilbageleveret til  

 leverandøren eller på anden måde endeligt afhændet på ophørstidspunktet.
 Dokumentationen kan ved afhændelse af varelager bestå af f.eks. kopi af  

 købekontrakt, kreditnota, regning eller skriftlig bekræftelse fra køber.
Salgsfuldmagter/kommission Salgsfuldmagter/kommissionsaftaler om hele eller dele af virksomheden kan  

 indgå i vurderingen af ophøret, men vil dog ikke i sig selv kunne medføre, at  

 medlemmmet kan anses for ophørt mere end midlertidigt. Årsagen hertil er, at  

 medlemmet i fuldmagts-/kommissionsperioden fortsat har ejendomsretten til  

 aktiverne, der er omfattet af aftalen.
Vedrører  

 salgsfuldmagten/kommissionsaftalen driftsmidler, inventar eller varelager,  

 der har været væsentlige for virksomheden, er det en betingelse, at medlemmet  

 i fuldmagts-/kommissionsperioden ikke har rådighed over aktiverne, der er  

 omfattet af aftalen.
Personale Virksomhedens personale skal være opsagt og fratrådt på  

 lukningstidspunktet.
På grund af reglerne om opsigelsesvarsler vil ophøret  

 kunne anerkendes, selv om der udbetales løn i opsigelsesperioden.
Dokumentationen kan bestå af medlemmets bekræftelse på blanket AR 256  

 (ledighedserklæring) om, at personalet er opsagt.
Hvis opsigelsen af  

 personalet indgår som et væsentligt led i dokumentationen, kan der f.eks.  

 fremlægges kopi af opsigelserne.
Øvrige tegn på drift af virksomhed Alle ydre tegn på drift af virksomhed, som f.eks. skiltning og  

 annoncering, skal som hovedregel være fjernet på ophørstidspunktet.
 Herudover skal virksomhedens/medlemmets status som selvstændig i relation  

 til andre myndigheder o.l. som udgangspunkt være bragt til ophør, herunder  

 f.eks. levnedsmiddelkontrol, transporttilladelse, autorisationer,  

 alkoholbevilling mv.
 Dokumentationen for ophøret kan bestå af medlemmets bekræftelse på blanket  

 AR 256 (ledighedserklæring) af, at alle ydre tegn på drift af virksomhed er  

 fjernet/opsagt/afmeldt.
Ikke-fysiske virksomheder For ikke-fysiske virksomheder (f.eks. konsulentvirksomheder o.l.) vil det  

 endvidere kunne være nødvendigt med dokumentation for annoncering af ophør i  

 aviser og fagblade, og opsigelse af firmatelefon,  

 reklame-/annonceabonnementer, erhvervsforsikringer og eventuel overgang til  

 passivt medlem af brancheorganisation o.l.
Offentlige registre Medlemmet skal som hovedregel være afmeldt offentlige registre som  

 selvstændig erhvervsdrivende.
Der henvises til vejledningen til § 1, stk. 2.
»Afskåret fra«, jf. § 2, stk. 2 Et medlem kan i forbindelse med overdragelse eller lukning være afskåret  

 mere end midlertidigt fra at videreføre virksomheden på et tidligere  

 tidspunkt end overdragelsesdagen eller den endelige lukning.
Anerkendelse af  

 ophøret vil i disse situationer afhænge af, om medlemmet kan fremlægge  

 dokumentation for, at medlemmet er mere end midlertidigt afskåret fra fortsat  

 at drive/deltage i driften af virksomheden.
En erklæring fra medlemmet eller  

 medlemmets revisor, advokat eller landbrugskonsulent kan også indgå i  

 vurderingen af ophøret sammen med anden dokumentation.
Nedenfor er nævnt eksempler på situationer, hvor det typisk vil kunne  

 dokumenteres, at et medlem er mere end midlertidigt afskåret fra fortsat at  

 drive/deltage i driften af virksomheden.
Gennemgangen er ikke udtømmende:
Konkurs Ved konkurs kan medlemmet anses for ophørt fra tidspunktet for  

 skifterettens afsigelse af konkursdekret.
Når der er afsagt konkursdekret,  

 kan medlemmet dog anses for ophørt senest ugedagen efter, at skifteretten har  

 modtaget konkursbegæringen.
Eksempel: Der indgives konkursbegæring mod et medlem.
Skifteretten  

 modtager konkursbegæringen mandag i uge 42 og afsiger konkursdekret i uge 44.  

 Medlemmet anses i dette tilfælde for ophørt fra og med ugedagen efter  

 skifterettens modtagelse af konkursbegæringen, dvs. mandag i uge 43. Da det  

 er en betingelse, at der afsiges konkursdekret, kan kassen dog først træffe  

 afgørelse om ledighedstidspunktet efter dekretets afsigelse i uge 44.
 Dokumentationen kan ved konkurs f.eks. bestå af kopi af konkursdekretet  

 (eventuelt meddelelsen herom i Statstidende). Hvis datoen for modtagelsen af  

 konkursbegæringen i skifteretten ikke fremgår af konkursdekretet, kan der  

 f.eks. indhentes en særskilt meddelelse herom fra skifteretten eller  

 bobestyreren.
Betalingsstandsning En betalingsstandsning er som hovedregel ikke en selvstændig ophørsgrund,  

 fordi formålet med reglerne om betalingsstandsning i konkursloven er at  

 forsøge at videreføre virksomheden, og fordi medlemmet til enhver tid kan  

 tilbagekalde anmeldelsen om betalingsstandsning.
Betalingsstandsning er dog i praksis ofte en forløber for virksomhedens  

 lukning/salg eller konkurs.
Medlemmet vil derfor kunne anerkendes som mere  

 end midlertidigt ophørt med udøvelse af selvstændig virksomhed under  

 betalingsstandsning fra det tidspunkt, hvor skifteretten har behandlet  

 anmeldelsen og beskikket et tilsyn.
Den, som skifteretten har beskikket som  

 tilsyn under betalingsstandsningen, skal fremlægge udskrift af retsbogen om  

 betalingsstandsningen og skriftligt bekræfte, at følgende betingelser er  

 opfyldt:
 - Hensigten med betalingsstandsningen er at afvikle virksomheden.
 - Virksomheden er lukket mere end midlertidigt, og der er ikke længere  

 erhvervsmæssige aktiviteter i virksomheden.
 - Afviklingen bliver forestået af tilsynet uden bistand fra medlemmet.
 - Tilsynet vil fortsat forestå virksomhedens afvikling uden medlemmets  

 bistand efter betalingsstandsningens eventuelle ophør i medfør af  

 konkurslovens regler, indtil virksomheden er endeligt afviklet, eller  

 medlemmet er erklæret konkurs.
Tvangsauktion efter brugeligt pant/kreditoradministration, jf. § 2,  

 stk. 3 Det er hovedreglen, at et medlem anses for ophørt mere end midlertidigt,  

 når virksomheden er solgt på tvangsauktion, jf. stk. 1.
 Desuden kan et medlem anses for ophørt fra et tidligere tidspunkt end  

 virksomhedens salg på tvangsauktion, når medlemmet dokumenterer af andre  

 grunde at være afskåret mere end midlertidigt fra at drive virksomheden, jf.  

 stk. 2.
 Herudover vil et medlem kunne anses for ophørt mere end midlertidigt, hvis  

 virksomheden sælges på tvangsauktion efter at have været overtaget til  

 brugeligt pant og/eller administration af panthaver, når der er indgivet  

 begæring om tvangsauktion, og det dokumenteres, at virksomheden drives uden  

 bistand fra medlemmet og/eller dennes ægtefælle, f.eks. ved at panthaver  

 skriftligt erklærer at forestå virksomhedens drift eller føre tilsyn med  

 virksomheden.
 I tilfælde, hvor medlemmets bolig har været beliggende på samme adresse  

 som virksomheden, skal medlemmet endvidere være fraflyttet på  

 ophørstidspunktet.
Endelig skal medlemmet skriftligt erklære sig indforstået med straks at  

 orientere kassen, hvis der sker ændringer i de nævnte forhold, herunder  

 indsende dokumentation, når virksomheden er solgt på tvangsauktion.
Sælges  

 virksomheden på tvangsauktionen til medlemmet, dennes ægtefælle/samlever  

 og/eller deres umyndige børn, eller sker der ændringer, således at en eller  

 flere af betingelserne ikke længere er opfyldt, bortfalder retten til  

 dagpenge.
Medlemmet har derfor en ubetinget oplysningspligt over for kassen.
Dokumentationen kan bestå af kopi af tvangsauktionsbegæring og erklæring  

 fra panthaver.
Har medlemmet haft bopæl på samme adresse som virksomheden,  

 vil der kunne indhentes en erklæring fra folkeregistret om  

 fraflytningsdatoen.
Når virksomheden er solgt på tvangsauktion, kan  

 dokumentationen bestå af auktionsskøde/udskrift af protokol fra fogedretten.  

 Medlemmet skal endvidere som hovedregel være afmeldt offentlige registre som  

 selvstændig erhvervsdrivende på ophørstidspunktet, jf. vejledningen til § 1,  

 stk. 2.
Til § 3 Bortforpagtning/udlejning § 3,  stk. 1 Ved bortforpagtning forstås i almindelighed en brugsret til en fast  

 ejendom mv., hvor der ydes vederlag for brugen, og hvor brugeren har retten  

 til udbyttet fra ejendommen.
Krav til forpagtningsaftalen Ved bortforpagtning har bortforpagteren fortsat den faktiske og retlige  

 rådighed over virksomheden med den begrænsning, der følger af  

 forpagtningsaftalen.
 Der stilles derfor strenge betingelser til indholdet af  

 forpagtningsaftalen/lejeaftalen, hvis den skal godkendes som dokumentation  

 for, at bortforpagteren er mere end midlertidigt ophørt med drift af  

 virksomheden:
 - Aftalen skal være skriftlig.
 - Aftalen skal omfatte hele virksomheden, og bortforpagter må ikke  

 forbeholde sig ret til delvis benyttelse af virksomheden eller dele af denne,  

 medmindre der alene er tale om en ret uden erhvervsmæssigt formål som f.eks.  

 en jagtret.
- Aftalen skal omfatte oplysning om forpagtningens omfang.
F.eks. skal der  

 ved bortforpagtning af en landbrugsvirksomhed fremgå oplysninger om afgiften  

 og arealets størrelse samt antal dyr mv.
 - Aftalen skal være gensidigt uopsigelig i mindst 5 år, jf. dog  

 vejledningen til § 3, stk. 3 og 6.
Dokumentationen skal ved bortforpagtning bestå af en skriftlig og  

 underskrevet kontrakt.
Ophøret kan tidligst anerkendes fra den dato,  

 kontrakten er underskrevet, og forpagteren har overtaget brugsretten til  

 virksomheden.
§ 3,  stk. 3 Påbegyndt lønarbejde Opfylder en bortforpagtning/udlejning ikke betingelsen om gensidig  

 uopsigelighed i 5 år efter § 3, stk. 1, kan medlemmet anses for mere end  

 midlertidigt ophørt med det personlige arbejde i virksomheden, hvis medlemmet  

 dokumenterer, at følgende betingelser er opfyldt:
 - Aftalen er uopsigelig i mindst 5 år fra medlemmets side.
 - Medlemmet har efter bortforpagtningen/udlejningen haft lønarbejde i en  

 tid, der sammenlagt svarer til arbejde i fagets fulde, sædvanlige arbejdstid  

 i mindst 26 uger inden for de seneste 35 uger, jf. § 5, stk. 2, nr. 2.
§ 3,  stk. 4 Forpagtnings-/lejeperiodens udløb Ved forpagtnings- eller lejeperiodens udløb er det en betingelse for  

 fortsat at kunne modtage ydelser fra arbejdsløshedskassen, at der fremlægges  

 dokumentation for, at medlemmet senest på udløbstidspunktet ved en skriftlig  

 aftale har forlænget kontrakten eller opfylder en af de øvrige  

 ophørsbetingelser i bekendtgørelsen.
Der stilles ikke særlige krav til  

 varigheden af en eventuel forlængelse af forpagtnings- eller lejeaftalen.
§ 3,  stk. 5 Forpagtnings-/lejeaftalens ophævelse Hovedreglen er, at medlemmets ret til ydelser fra arbejdsløshedskassen  

 straks bortfalder, hvis forpagtnings- eller lejeaftalen hæves før aftalt  

 udløbsdato.
 Hæves aftalen på grund af forpagters/lejers forhold, f.eks. fordi  

 forpagter/lejer væsentligt har misligholdt kontrakten, kan medlemmet dog  

 fortsat anses for ledig, hvis virksomhedens drift er indstillet, og medlemmet  

 snarest og senest efter 3 måneder igen bortforpagter/udlejer virksomheden ved  

 en gensidigt uopsigelig kontrakt af mindst 5 års varighed, jf. stk. 1, eller  

 medlemmet opfylder en af de øvrige ophørsbetingelser i bekendtgørelsen.
Virksomhedens egentlige drift skal være indstillet.
Medlemmet kan dog  

 foretage dispositioner med henblik på at få andre til at udføre uopsættelige  

 arbejdsopgaver i virksomheden, som f.eks. pasning af besætningen i  

 landbrugsvirksomheder.
Kassen kan til brug ved afgørelsen af, om kontraktbruddet skyldes  

 forpagters/lejers forhold f.eks. indhente en begrundet erklæring herom fra  

 medlemmets advokat.
Hvis der er taget retlige skridt i anledning af  

 ophævelsen, kan dokumentationen bestå af stævning eller andet relevant  

 sagsmateriale i forbindelse hermed.
Medlemmet skal endvidere fremlægge fyldestgørende dokumentation for, at  

 der ikke er egentlig erhvervsmæssig aktivitet i virksomheden.
Dokumentationen  

 kan f.eks. bestå af en erklæring herom fra medlemmets advokat, revisor eller  

 landbrugskonsulent.
§ 3,  stk. 6 Dispensation Direktøren for Arbejdsløshedsforsikringen kan for en branche godkende, at  

 der kræves mindre end 5 års uopsigelighed, hvis det er almindeligt inden for  

 branchen, at forpagter har et kortere opsigelsesvarsel.
 Dispensation fra kravet om 5 års uopsigelighed er fra den 1. august 1990  

 givet til medlemmer, der driver virksomheder omfattet af § 1, stk. 1, nr. 1  

 og nr. 2, i nugældende lov nr. 256 af 6. maj 1993, om restaurations- og  

 hotelvirksomhed m.v., og som efter lovens § 2 skal have næringsbrev, på  

 følgende vilkår:
 - Bortforpagter skal være bundet af en uopsigelighed på mindst 5 år i  

 forpagtningsperioden.
 - Bortforpagter skal give forpagter en forkøbsret til den bortforpagtede  

 virksomhed.
 - Forpagter skal være bundet af et opsigelsesvarsel på mindst 6 måneder.
Kapitlet omfatter situationer, hvor  

 medlemmet har drevet Kapitlet adskiller sig fra det foregående ved, at virksomheden fortsætter,  

 og at medlemmet bevarer en vis tilknytning til virksomheden på grund af  

 familierelationer eller i kraft af fortsat medejerskab.
 De opstillede muligheder for udtræden af virksomheden efter §§ 4 og 4 a er  

 udtømmende.
Til § 4 Udtræden af virksomhed, der videreføres af ægtefællen eller  

 medejere Der er til de enkelte forhold, som kan give anledning til udtræden af en  

 virksomhed, der helt eller delvist videreføres af ægtefællen eller medejere,  

 knyttet et krav om en vis samtidighed mellem årsagen til arbejdsophøret og  

 medlemmets personlige udtræden.
Det skyldes, at medlemmets fortsatte  

 tilknytning til virksomheden gør det særligt nødvendigt at sikre, at det  

 reelt er det/de forhold, som medlemmet angiver som årsag til udtræden af  

 virksomheden, der har begrundet arbejdsophøret.
 Bestemmelserne i § 4, stk. 1, nr. 1-3, finder også anvendelse på et  

 medlem, som udtræder af en virksomhed, der fortsættes af en samlever, selvom  

 medlemmet har overdraget sin del af virksomheden til samleveren før eller  

 samtidig med sin udtræden.
§ 4,  stk. 1, nr. 1 Påbegyndelse af lønarbejde Bestemmelsen bruges, når et medlem ved at påbegynde egentligt  

lønarbejde på over 30 timer i gennemsnit pr. uge tilkendegiver at være  

 mere end midlertidigt udtrådt af den selvstændige virksomhed.
Medlemmet kan  

 ikke anses for mere end midlertidigt ophørt, hvis aftalen - eventuelt  

 aftalerne - om lønarbejdet på forhånd er bestemt til at være af kortere  

 varighed.
 I princippet anses medlemmet for ophørt ved påbegyndelsen af lønarbejdet.  

 På grund af medlemmets fortsatte tilknytning til den selvstændige virksomhed  

 er det imidlertid en forudsætning, at lønarbejdet får en varighed, der i  

 relation til forsikringsstatus og en skærpet rådighedsbetragtning  

 dokumenterer medlemmets evne, vilje og beslutning om at skifte status fra  

 selvstændig erhvervsdrivende til lønmodtager.
 Arbejdet skal derfor som vejledende hovedregel mindst have en varighed,  

 der svarer til arbejdskravet for en ny dagpengeberegning for en lønmodtager.
 Hvis der er tvivl om, hvorvidt lønarbejdet på forhånd har været bestemt  

 til at være af kortere varighed, kan der rekvireres arbejdsgiveroplysninger  

 mv.
 Dokumentationen kan f.eks. bestå af kopi af ansættelsesbevis og eventuel  

 fyreseddel eller anden skriftlig opsigelse.
§ 4,  stk. 1, nr. 2 Arbejdsfunktionens bortfald Bestemmelsen bruges, når medlemmets arbejde i virksomheden bliver  

 overflødigt, fordi der i virksomheden sker faktiske ændringer af mere varig  

 karakter i tidsmæssig sammenhæng med medlemmets udtræden.
Det kan f.eks.  

 være, at en delvis lukning eller en driftsomlægning medfører, at der ikke  

 længere er behov for medlemmets arbejdskraft i virksomheden.
Udtræder medlemmet af virksomheden, fordi virksomhedens indtjening falder,  

 og arbejdsfunktionen i øvrigt helt eller delvist består, kan bestemmelsen  

 ikke anvendes.
Der henvises til § 4 a, stk. 1, nr. 2, i vejledningen om  

 udtræden på grund af indtægtsnedgang.
 Det er som hovedregel en betingelse, at medlemmets arbejdsfunktion har  

 været klart afgrænset og beskrevet, således at det er muligt at dokumentere  

 og konstatere, at det netop er medlemmets arbejdsfunktion, der er bortfaldet.
Bestemmelsen kan dog i særlige tilfælde finde anvendelse i mindre,  

 ægtefælledrevne virksomheder som for eksempel traditionelle landbrug, hvor  

 der almindeligvis ikke er en helt klar afgrænsning mellem ægtefællernes  

 arbejdsfunktioner.
Anvendelsen af bestemmelsen i disse tilfælde forudsætter,  

 at der i forbindelse med medlemmets udtræden er dokumenteret en så væsentlig  

 driftsomlægning, at det må anses for utvivlsomt, at der mere end midlertidigt  

 er sket et sådant fald i den samlede arbejdsmængde, at der kun er arbejde  

 tilbage i virksomheden til en person.
Kravene til dokumentationen afhænger af den konkrete virksomhed, og  

 afgørelsen vil altid bero på en samlet, konkret vurdering af den fremlagte  

 dokumentation.
En nedskæring af en virksomheds åbningstider vil ikke kunne  

 anses for tilstrækkelig dokumentation for en væsentlig driftsomlægning.
Eksempel: Medlemmet drev sammen med ægtefællen et landbrug.
Medlemmet  

 havde efter det oplyste været beskæftiget med pasning af malkekvæg, medens  

 ægtefællen havde passet svin, kødkvæg og markarbejdet.
Malkekvæget og svinene  

 blev solgt.
Uanset, at der fortsat var et mindre antal kødkvæg på ejendommen,  

 blev medlemmets arbejdsfunktion anset for bortfaldet.
 Ophør kan endvidere anerkendes, når det dokumenteres, at medlemmets  

 funktion har været enkeltstående, tidsmæssigt afgrænset og af ganske  

 kortvarig karakter.
 Har et medlem fremlagt dokumentation for, at arbejdsfunktionen er  

 bortfaldet, vil ophøret kunne anerkendes, selv om eventuelle resterende  

 arbejdsopgaver af ringe omfang i forhold til medlemmets hidtidige  

 samlede arbejdsopgaver - som f.eks. føring af en mindre kassekladde eller  

 tilfældig telefonpasning - overtages af ægtefællen/en medejer eller anden  

 arbejdskraft.
Eksempel: Medlemmet drev sammen med ægtefællen en vognmandsforretning.  

 Medlemmet havde passet virksomhedens kontor og telefon, ført regnskab og  

 lønninger.
Virksomhedens hovedindtægtskilde var renovationskørsel for  

 kommunen.
Kommunen opsagde kontrakten. 5 ansatte måtte opsiges, og 5 vogne  

 blev solgt. Ægtefællen fortsatte virksomheden med en ældre lastbil og kørte  

 containere for et årligt anslået beløb på kr. 60.000. Da den resterende  

 administration var af underordnet og ringe omfang, ansås medlemmet for  

 ophørt.
Dokumentationen kan f.eks. bestå af en fyldig beskrivelse af medlemmets  

 hidtidige arbejdsfunktioner samt bevis for den delvise lukning eller  

 driftsomlægningen, der ligger til grund for arbejdsfunktionens bortfald.
Se i  

 øvrigt vejledningen til § 2, stk. 1, vedrørende eksempler på  

 dokumentationsmuligheder ved lukning.
Fælles bemærkninger til § 4, stk. 1, nr. 3, litra a og b Arbejdsfunktionen overtages af anden arbejdskraft Bestemmelsen bruges i tilfælde, hvor medlemmets arbejdsfunktion fortsat  

 består, men hvor det dokumenteres, at anden arbejdskraft i virksomheden  

 overtager arbejdsfunktionen enten på grund af virksomhedens behov for særlige  

 faglige kvalifikationer, som medlemmet ikke besidder, eller på grund af  

 ændrede ejerforhold i virksomheden.
Arbejdsfunktionen kan ikke overtages af  

 medlemmets ægtefælle, samlever, umyndige børn eller anden selvstændig  

 erhvervsdrivende som f.eks. revisor.
§ 4,  stk. 1, nr. 3, litra a Faglige kvalifikationer Anvendelsen af reglen forudsætter, at der i forbindelse med medlemmets  

 udtræden er sket en driftsomlægning, anskaffelse af ny teknologi i  

 virksomheden eller lignende, der har gjort det nødvendigt for virksomheden at  

 erstatte medlemmet med anden, mere kvalificeret arbejdskraft til at overtage  

 medlemmets hidtidige arbejdsfunktioner.
Arbejdsfunktionen kan ikke overtages  

 af medlemmets ægtefælle, samlever, umyndige børn eller anden selvstændig  

 erhvervsdrivende som f.eks. revisor.
 Hvis medlemmets arbejdsfunktion i virksomheden har bestået af flere  

 forskellige arbejdsopgaver, forudsættes det, at virksomhedens behov for  

 særlige, faglige kvalifikationer vedrører hovedparten af medlemmets hidtidige  

 arbejdsopgaver.
 Ledigheden vil derfor kunne anerkendes, hvis den væsentligste del af  

 medlemmets arbejdsopgaver er overtaget af anden arbejdskraft på grund af  

 virksomhedens behov for særlige, faglige kvalifikationer, og det  

 dokumenteres, at de resterende arbejdsopgaver samtidig er overtaget af anden  

 arbejdskraft.
 Den, der overtager medlemmets arbejdsfunktion, skal have en særlig faglig  

 viden, almindeligvis baseret på et uddannelsesforløb, som medlemmet ikke har.  

 En praktisk uddannelse kan under særlige omstændigheder anerkendes i  

 tilfælde, hvor det er naturligt for arbejdsfunktionernes indhold, og hvor  

 virksomhedens behov for netop denne uddannelse sandsynliggøres.  

 Arbejdsfunktionen kan således overtages af nyansat eller allerede ansat  

 arbejdskraft i virksomheden eller af en medejer.
 Bestemmelsen er årsagsbetinget, og medlemmet skal derfor dokumentere, at  

 der i forbindelse med medlemmets udtræden af virksomheden er indtruffet  

 omstændigheder, som har gjort det nødvendigt for virksomheden at erstatte  

 medlemmet med anden arbejdskraft.
 Det tidsmæssige krav kan anses for opfyldt i tilfælde, dels hvor medlemmet  

 først fratræder efter en kortere periode, hvor medlemmet har forsøgt at  

 tilegne sig den nye teknologi/de nye arbejdsopgaver, dels hvor medlemmet  

 udtræder før tidspunktet for driftsomlægningen/anskaffelsen af ny teknologi,  

 når særlige grunde taler herfor.
Dokumentationen skal bestå af bevis for forholdene, der har nødvendiggjort  

 medlemmets udtræden.
Det kan f.eks. være kopier af fakturaer eller lignende  

 vedrørende virksomhedens anskaffelse og ibrugtagen af ny teknologi.
Endvidere  

 kan der f.eks. fremlægges eksamenspapirer, svendebrev eller lignende  

 vedrørende de faglige kvalifikationer hos medlemmet og den, der overtager  

 arbejdsfunktionen.
Hvis arbejdsfunktionen overtages af nyansat arbejdskraft,  

 kan der herudover fremlægges kopi af eventuelt ansættelsesbevis/kontrakt.
 Hvis der er tvivl om ophøret i forbindelse med, at arbejdsfunktionen  

 overtages af en medejer eller allerede ansat i virksomheden, kan der  

 yderligere stilles krav om dokumentation for, at medejerens eller den  

 ansattes hidtidige arbejdsfunktion er bortfaldet eller overtaget af ny  

 arbejdskraft.
§ 4,  stk. 1, nr. 3, litra b Ændret medejerskab Anvendelsen af reglen forudsætter, at der i forbindelse med medlemmets  

 udtræden sker ændringer i virksomhedens ejerforhold, og at dette medfører, at  

 medlemmet frigøres af anden arbejdskraft.
Arbejdsfunktionen kan ikke  

 overtages af medlemmets ægtefælle, samlever, umyndige børn eller anden  

 selvstændig erhvervsdrivende som f.eks. revisor.
 Kravet til den tidsmæssige sammenhæng kan i særlige tilfælde anses for  

 opfyldt, når perioden mellem ejerskiftet og ophøret har været af kortere  

 varighed.
Der stilles ikke krav om, at der skal være tale om indtræden af en ny,  

 udefrakommende medejer.
Hvis medlemmets udtræden skyldes, at der sker  

 forskydninger i ejerforholdet til en medejer eller medarbejder, som i  

 forvejen er beskæftiget i virksomheden, kan der ved tvivl om ophøret stilles  

 krav om dokumentation for, at der samtidig sker en driftsomlægning/lukning af  

 virksomheden eller erstatning for medejerens hidtidige arbejdsfunktion.
Dokumentationen kan f.eks. bestå af bevis for de ændrede ejerforhold,  

 eventuelt i form af skøde, købekontrakt, interessentskabskontrakt eller  

 lignende.
Hvis den nye medejer i forvejen er beskæftiget i virksomheden, kan  

 der tillige stilles krav om dokumentation for, at erstatningsarbejdskraftens  

 hidtidige arbejdsfunktion i det væsentligste er bortfaldet, jf. vejledningen  

 til § 4, stk. 1, nr. 2, eller er overtaget af anden arbejdskraft.
§ 4,  stk. 2 Dispensation Direktøren for Arbejdsløshedsforsikringen kan efter indstilling fra  

 arbejdsløshedskassen fravige kravet om mere end 30 timers lønarbejde i  

 gennemsnit pr. uge.
Dispensationsadgangen vil for eksempel kunne anvendes i tilfælde, hvor et  

 medlem igennem en længere periode har haft lønarbejde i et omfang på op imod  

 30 timer gennemsnitligt pr. uge.
Ved vurderingen af, om der kan gives  

 dispensation, vil det også kunne indgå, om der er sket en omlægning af  

 virksomhedsdriften i forbindelse med, at medlemmet påbegyndte lønarbejde.
 Bestemmelsen finder kun anvendelse ved udtræden af en virksomhed, der  

 videreføres af ægtefællen og kan således ikke anvendes ved udtræden af en  

 virksomhed, der videreføres af medejer(e).
Fælles bemærkninger til § 4, stk. 3 og stk. 4 Samlivsophævelse Bestemmelserne kan kun anvendes af medlemmer, som i forbindelse med  

 samlivsophævelse udtræder af en virksomhed, der videreføres af ægtefællen.
§ 4,  stk. 3 Separation/skilsmisse Bestemmelsen anvendes ved samlivsophævelse, hvor der indgives  

 begæring/stævning om separation eller skilsmisse.
Det forudsættes, at der  

 senere bevilges eller afsiges dom om skilsmisse.
 Dokumentationen, der skal fremlægges, er en bekræftelse fra folkeregistret  

 om medlemmets eller ægtefællens flytning fra den hidtidige fælles bopæl og en  

 kopi af begæringen/stævningen om separation eller skilsmisse samt den  

 efterfølgende separations-/skilsmissebevilling eller dom.
Genoptagelse af samlivet/ægteskabet medfører, at medlemmet anses for at  

 have genoptaget arbejdet i virksomheden.
Der stilles dog ikke krav om  

 tilbagebetaling af ydelser for den periode, hvor samlivet har været ophævet.
 Hvis der ikke er indgivet begæring/stævning om separation eller skilsmisse  

 på tidspunktet for medlemmets udtræden af virksomheden, henvises til  

 vejledningen til § 4, stk. 4.
§ 4,  stk. 4 Midlertidig dagpengeret ved samlivsophævelse Bestemmelsen bruges i tilfælde, hvor der på tidspunktet for  

 samlivsophævelsen endnu ikke foreligger en begæring/stævning om separation  

 eller skilsmisse.
Det betyder, at der i disse tilfælde vil kunne udbetales  

 dagpenge i indtil 3 måneder fra samlivsophævelsen, hvis følgende  

 dokumentation fremlægges:
 - Medlemmets skriftlige erklæring om at være ophørt mere end midlertidigt  

 i virksomheden i forbindelse med samlivsophævelsen.
 - Medlemmets advokats, revisors eller landbrugskonsulents attestation af  

 rigtigheden af medlemmets erklæring.
 - Folkeregisterets skriftlige bekræftelse på, at medlemmet eller  

 ægtefællen er fraflyttet den hidtidige fælles bopæl.
Genoptagelse af samlivet/ægteskabet medfører, at medlemmet anses for at  

 have genoptaget arbejdet i virksomheden.
Der stilles dog ikke krav om  

 tilbagebetaling af ydelser for den periode, hvor samlivet har været ophævet.
 Bestemmelsen kan ikke anvendes ved overgang til efterløn.
§ 4,  stk. 5 Ophør af status som medarbejdende ægtefælle Det er en betingelse for at kunne anses for ledig ved udtræden af en  

 virksomhed, der videreføres af ægtefællen, at medlemmet ophører med at være  

 skattemæssigt registreret som medarbejdende ægtefælle.
 Dokumentationen kan f.eks. bestå af medlemmets bekræftelse på blanket AR  

 256 (ledighedserklæring) om ikke længere at være skattemæssigt registreret  

 som medarbejdende ægtefælle.
Til § 4 a Udtræden af mindre virksomhed, der videreføres af ægtefællen Fælles bemærkninger til § 4 a, stk. 1, nr. 1 og 2 Reglen kan kun bruges ved udtræden af mindre, ægtefælledrevne  

 virksomheder, hvor lønudbetalingen i hvert af de 2 seneste, hele regnskabsår  

 har været mindre end et beløb, der svarer til 2 gange mindstesatsen for  

 selvstændige erhvervsdrivende, jf. lovens § 51, stk. 5 (pr. 1. januar 1996:  

 223.080 kr.). Ved opgørelsen af virksomhedens lønudbetaling ses der bort fra  

 eventuel løn til vikar for ægtefællerne ved sygdom o.l.
Ved et helt regnskabsår forstås en regnskabsperiode, der omfatter 12  

 måneder.
Regnskabsperioder på mere eller mindre end 12 måneder omregnes til  

 perioder på 12 måneder efter retningslinierne i direktoratets bekendtgørelse  

 om fremgangsmåden ved beregning af arbejdsfortjenesten for selvstændige  

 erhvervsdrivende.
§ 4  a, stk. 1, nr. 1 og stk. 2 Nyansat arbejdskraft Bestemmelsen forudsætter, at der ansættes ny arbejdskraft udefra, og at  

 den nye arbejdskraft fuldt ud overtager medlemmets hidtidige arbejdsfunktion.  

 Den nye arbejdskraft kan ikke være medlemmets eller ægtefællens umyndige  

 børn.
Ophører den arbejdskraft, der er ansat som erstatning for medlemmet, inden  

 for 6 måneder, anses medlemmet for at have genoptaget arbejdet i ægtefællens  

 virksomhed fra det tidspunkt, hvor erstatningsarbejdskraften ophører.
Retten  

 til ydelser fra arbejdsløshedskassen bortfalder derfor, medmindre stillingen  

 straks genbesættes, eller medlemmet opfylder en af de øvrige muligheder for  

 ægtefælleudtræden i § 4 og § 4 a på tidspunktet for  

 erstatningsarbejdskraftens ophør.
 For så vidt angår retten til efterløn ved genoptagelse af arbejdet i  

 virksomheden, jf. stk. 2, henvises til § 8, stk. 3, i direktoratets  

 bekendtgørelse om arbejde i efterlønsperioden.
 Dokumentationen for, at virksomheden er tilført ny arbejdskraft, skal være  

 et underskrevet ansættelsesbevis eller en kontrakt.
§ 4  a, stk. 1, nr. 2, litra a Væsentlig nedgang i indtjeningen over 2 år Bestemmelsen bruges, når medlemmets beslutning om at udtræde af  

 virksomheden er begrundet i en væsentligt faldende indtjening over en længere  

 periode.
Det er således ikke tilstrækkeligt, at indtjeningen i virksomheden  

 generelt har været lav.
Medlemmet vil kunne anses for ophørt mere end midlertidigt i virksomheden,  

 når det dokumenteres, - at medlemmet har deltaget i driften af virksomheden som sin  

 hovedbeskæftigelse i de 3 seneste, hele regnskabsår, og - at virksomhedens omsætning er faldet i hvert af de 2 seneste, hele  

 regnskabsår og med mindst 40% i hele perioden.
 Faldet i omsætningen beregnes i forhold til det regnskabsår, der ligger  

 umiddelbart forud for den samlede periode på de 2 hele regnskabsår.
Dokumentationen er derfor virksomhedens driftsregnskaber for de seneste 3  

 hele regnskabsår, der ligger i forlængelse af hinanden, samt alle væsentlige  

 bilag hertil.
Selvangivelser med tilhørende virksomhedsskema kan kun  

 anerkendes, hvis ligningsmyndighederne har godkendt angivelserne, f.eks. ved  

 foreløbige godkendelser i form af årsopgørelser.
§ 4  a, stk. 1, nr. 2, litra b Væsentlig nedgang i indtjeningen over 1 år Bestemmelsen bruges, når medlemmets beslutning om at udtræde af  

 virksomheden er begrundet i en faldende indtjening over en periode på et år  

 samt en konstaterbar driftsomlægning af varig karakter i en vis tidsmæssig  

 sammenhæng med medlemmets udtræden, og som har gjort medlemmets arbejdskraft  

 overflødig.
Det kunne f.eks. være en delvis lukning med salg af væsentlige  

 driftsmidler mv.
Det er således ikke tilstrækkeligt, at indtjeningen i  

 virksomheden generelt har været lav.
Medlemmet vil kunne anses for ophørt mere end midlertidigt i virksomheden,  

 når det dokumenteres, - at medlemmet har deltaget i driften af virksomheden som sin  

 hovedbeskæftigelse i de 3 seneste, hele regnskabsår, og - at virksomhedens omsætning er faldet i det seneste, hele regnskabsår og  

 med mindst 40%.
 Faldet i omsætningen beregnes i forhold til det regnskabsår, der ligger  

 umiddelbart forud for det hele regnskabsår, hvori omsætningsfaldet er sket.
Dokumentationen for omsætningsnedgangen er derfor virksomhedens  

 driftsregnskaber for de seneste 2 hele regnskabsår, der ligger i forlængelse  

 af hinanden, samt alle væsentlige bilag hertil.
Selvangivelser med tilhørende  

 virksomhedsskema kan kun anerkendes, hvis ligningsmyndighederne har godkendt  

 angivelserne, f.eks. ved foreløbige godkendelser i form af årsopgørelser.
Til § 5 Påbegyndt lønarbejde uden ophør af selvstændig virksomhed Kapitlet bruges, når et medlem, der har udøvet selvstændig virksomhed som  

 hovedbeskæftigelse, sideløbende er påbegyndt lønarbejde.
Lønarbejdet  

 medfører, at virksomheden får karakter af bibeskæftigelse ved selvstændig  

 virksomhed, når betingelserne i § 5, stk. 2 og stk. 3, er opfyldt.
 Kapitlet adskiller sig fra kapitlerne 1 og 2 ved, at virksomheden drives  

 videre af medlemmet.
§ 5,  stk. 1 Hovedregel Ved ledigmeldelse fra lønarbejdet vil medlemmet som hovedregel ikke være  

 dagpengeberettiget, før betingelserne i kapitel 1 og 2 er opfyldt, medmindre  

 virksomheden har ændret karakter til at være bibeskæftigelse ved selvstændig  

 virksomhed efter § 5, stk. 2 og stk. 3.
§ 5,  stk. 2 Ændring fra hoved- til bibeskæftigelse Hovedreglen i stk. 1 kan fraviges, når medlemmet gennem lønarbejde  

 samtidig med den fortsatte drift af virksomheden dokumenterer at være til  

 rådighed for arbejdsmarkedet som lønmodtager i fuldt, normalt omfang.  

 Arbejdet i virksomheden vil dermed have taget karakter af bibeskæftigelse ved  

 selvstændig virksomhed.
 Medlemmets ret til dagpenge som lønmodtager vil dog være betinget af, at  

 medlemmet opfylder betingelserne i direktoratets bekendtgørelse om retten til  

 arbejdsløshedsdagpenge for medlemmer, som under ledighed har bibeskæftigelse  

 ved selvstændig virksomhed.
Kravet til lønarbejdets omfang Kravet til omfanget af lønarbejdet afhænger af, om der i forbindelse med  

 medlemmets påbegyndelse af lønarbejdet er sket væsentlige ændringer i  

 virksomhedens driftsform, der reducerer arbejdsmængden i virksomheden.
Hvis der ikke er sket væsentlige ændringer i virksomhedens driftsform,  

 skal medlemmet have haft lønarbejde i en tid, der sammenlagt svarer til  

 fagets fulde, sædvanlige arbejdstid i mindst 52 uger inden for de seneste 65  

 uger.
Hvis arbejdskravet er opfyldt, anses medlemmet for at have  

 dokumenteret, at virksomheden ikke længere drives som hovedbeskæftigelse.
Kravet til lønarbejdets omfang er mindre, når der dokumenteres en  

 væsentlig omlægning af virksomhedens drift, der reducerer arbejdsmængden i  

 virksomheden.
Omlægningen skal være foretaget i umiddelbar tilknytning til  

 medlemmets påbegyndelse af lønarbejdet.
Medlemmet skal i dette tilfælde have  

 udført lønarbejde i en tid, der sammenlagt svarer til fagets fulde,  

 sædvanlige arbejdstid i 26 uger inden for de seneste 35 uger.
§ 5,  stk. 3 Opgørelsen af lønarbejdet Opgørelsen af medlemmets lønarbejde foretages efter reglerne om beregning  

 af det almindelige arbejdskrav i lovens § 53, jf. direktoratets  

 bekendtgørelse om beskæftigelseskravet, dagpengeperioden og aktivperioden.
Til opgørelsen kan kun medregnes lønarbejde.
Det betyder, at anden  

 selvstændig virksomhed og de forhold, der er nævnt i lovens § 56 (f.eks.  

 uddannelse og værnepligt), ikke kan medregnes.
Perioder med f.eks. fritstilling, barsel og sygdom samt ferie kan  

 medregnes, hvis arbejdsgiveren udbetaler løn.
Lønarbejdet kan udføres i  

 forskellige arbejdsforhold.
 Med en ugentlig arbejdstid på 37 timer inden for pågældendes fag skal  

 medlemmet have haft 1924 løntimer inden for de seneste 65 uger eller - hvis  

 virksomhedens driftsform er blevet væsentligt omlagt - 962 løntimer inden for  

 de seneste 35 uger.
