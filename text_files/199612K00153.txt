Nr LSF 153 Forslag til Lov om ændring af ligningsloven(Skattefritagelse af beløb, som  

 afholdes af det offentlige eller Oliebranchens Miljøpulje til oprensning af  

 forurenede ejendomme) Fremsat af skatteministeren (Carsten Koch) den 29. januar 1997 Vedtaget ved tredjebehandling den 18. marts 1997 Lov nr. 239 af 02/04/1997 § 1 I lov om påligningen af indkomstskat til staten (ligningsloven), jf. lovbekendtgørelse nr. 869 af 15. november 1995, som ændret bl.a. ved § 1 i lov nr. 399 af 22. maj 1996 og § 10 i lov nr. 1209 af 27. december 1996 og senest ved § 23 i lov nr. 1223 af 27. december 1996, foretages følgende ændring:
 1. I § 7 F, stk. 1, ændres i nr. 10 ».«  

 til: »,», og efter nr. 10 indsættes som nr. 11 og 12:
»11) beløb, der i henhold til miljølovgivningen udbetales af det  

 offentlige til oprensning m.v. af forurenede ejendomme, 12) beløb, der udbetales af Oliebranchens Miljøpulje i henhold til aftale  

 af 21. december 1992 til oprensning m.v. af forurenede ejendomme.« § 2 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. Loven har virkning fra og med den 29. januar 1997.
Oprindeligt fremsat forslag § 1 I lov om påligningen af indkomstskat til staten  

 (ligningsloven), jf. lovbekendtgørelse nr. 869 af 15. november 1995, som ændret bl.a.
 ved § 1 i lov nr. 399 af 22. maj 1996 og § 10 i lov nr. 1209 af 27.
december 1996 og senest ved § 23 i lov nr. 1223 af 27. december 1996, foretages følgende ændring:
 1. I § 7 F, stk. 1, ændres i nr. 10 ».«  

 til: »,», og efter nr. 10 indsættes som nr. 11 og 12:
»11) beløb, der i henhold til miljølovgivningen udbetales af det  

 offentlige til oprensning m.v. af forurenede ejendomme, 12) beløb, der udbetales af Oliebranchens Miljøpulje i henhold til aftale  

 af 21. december 1992 til oprensning m.v. af forurenede ejendomme.«.
 § 2 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. Loven har virkning fra og med den 29. januar 1997.
Bemærkninger til lovforslaget Almindelige bemærkninger Indledning Forslaget har til formål at skabe klarhed over de skattemæssige  

 konsekvenser for grundejere, når der gennemføres en offentligt finansieret  

 oprensning af en forurenet ejendom.
 Den skattemæssige vurdering af, hvordan en offentligt finansieret  

 oprensning påvirker grundejerens skattepligtige indkomst i forbindelse med  

 oprensningen, baserer sig på en fortolkning af statsskattelovens §§ 4 og 5,  

 idet de skattemæssige konsekvenser ikke er reguleret ved særlig lovgivning.  

 Det har givet anledning til fortolkningstvivl om den gældende skattemæssige  

 retsstilling på området.
Dertil kommer, at de skattemæssige konsekvenser af en offentligt  

 finansieret oprensning, som disse hidtil er beskrevet af Skatteministeriet,  

 forudsætter stillingtagen til en række subjektive kriterier bl.a. spørgsmålet  

 om, hvilken økonomisk værdi en offentligt bekostet oprensning medfører for  

 grundejeren på oprensningstidspunktet.
En sådan skattemæssig retsstilling må  

 i praksis vurderes som vanskelig administrerbar med heraf følgende  

 retsusikkerhed for grundejerne.
I et vist omfang kan en beskatning på  

 oprensningstidspunktet sammenholdt med de skattemæssige regler om beskatning  

 ved afståelse af ejendommen endvidere føre til usammenhængende  

 beskatningsmæssige situationer.
Offentligt finansierede oprensninger gennemføres for at varetage generelle  

 miljø- eller sundhedsmæssige hensyn, hvor den enkelte grundejer principelt  

 ingen indflydelse har på hvilke foranstaltninger, der skal gennemføres, eller  

 hvornår de gennemføres.
I nogle tilfælde er sådanne oprensninger helt uden  

 interesse for grundejeren, for eksempel ved afværgeforanstaltninger, der  

 gennemføres for at fjerne en grundvandstruende dybtliggende forurening.
I  

 sådanne tilfælde kan det have urimelige økonomiske konsekvenser for den  

 enkelte grundejer, såfremt der sker beskatning på oprensningstidspunktet.
 På baggrund af disse forhold - og fordi forureningsproblematikken må  

 forventes at blive stadig mere aktuel - foreslås det, at der fastsættes et  

 mere klart, enkelt og overskueligt regelsæt vedrørende de skattemæssige  

 konsekvenser for grundejere af offentligt finansierede oprensninger.
 I tilknytning hertil stilles der endvidere forslag om at indføre  

 tilsvarende regler for oprensninger, der finansieres af Oliebranchens  

 Miljøpulje.
Gældende regler De skattemæssige konsekvenser for grundejere af offentligt finansierede  

 oprensninger baserer sig på en fortolkning af statsskattelovens §§ 4 og 5,  

 idet de rejste beskatningsspørgsmål ikke er reguleret ved særlig lovgivning.  

 Det har givet anledning til fortolkningstvivl om den skattemæssige  

 retsstilling på området, hvorfor en beskrivelse af gældende ret ikke lader  

 sig gøre med fornøden sikkerhed.
 De skattemæssige konsekvenser for grundejere af offentligt finansierede  

 oprensninger af forurenede ejendomme er hidtil beskrevet af Skatteministeriet  

 i Miljø- og Energiministeriets betænkning nr. 1 1995 »Lovgivning og  

 praksis - forurenet jord« samt Miljø- og Energiministeriets betænkning  

 nr. 2 1996 »Forurenet jord«.
 Skatteministeriets heri beskrevne opfattelse af den gældende skattemæssige  

 retsstilling gengives kort nedenfor, idet det bemærkes, at det må anses for  

 tvivlsomt, om beskrivelsen af beskatningen af selve oprensningen i sin helhed  

 kan tages som udtryk for gældende ret, jf. den nævnte fortolkningstvivl.
Det fremgår af beskrivelsen i de to nævnte betænkninger, at der i  

 skattemæssig henseende skal sondres mellem på den ene side, grundejere, der  

 er forurenere, på den anden side grundejere, hvor ejendommen allerede på  

 erhvervelsestidspunktet var forurenet.
For den sidstnævnte kategori sondres  

 der igen mellem, om grundejeren ved erhvervelsen af ejendommen må antages at  

 have været vidende eller ikke-vidende om forureningen, hvilket vurderes på  

 grundlag af anskaffelsesprisen for ejendommen.
Er grundejeren selv forurener, fremgår det, at denne skal beskattes af det  

 af det offentlige faktisk afholdte beløb til oprensningen.
Pålægges  

 grundejeren efterfølgende selv at afholde oprensningsudgifterne, skal der dog  

 ikke ske beskatning.
Er grundejeren ikke forurener, sondres der som nævnt mellem, om  

 grundejeren må antages at have været vidende om forureningen eller ej ved  

 erhvervelsen af ejendommen, hvilket som udgangspunkt vurderes på grundlag af  

 anskaffelsesprisen for ejendommen.
I de tilfælde, hvor grundejeren har  

 erhvervet den forurenede ejendom til markedsprisen for en forurenet ejendom  

 antages oprensningen at medføre en skattepligtig værdiforøgelse for  

 grundejeren, svarende til den varige forbedring af ejendommen.
I de tilfælde,  

 hvor grundejeren har erhvervet den forurenede ejendom til markedsprisen for  

 en ikke-forurenet ejendom, antages værdistigningen som følge af oprensningen  

 at dække et formuetab, og dermed for at være skattefri efter  

 statsskattelovens § 5a.
 I de tilfælde, hvor der skal ske beskatning, indtræder beskatningen på det  

 tidspunkt, hvor oprensningen fuldføres.
Som nævnt hersker der imidlertid tvivl om denne fortolkning af  

 statsskattelovens §§ 4 og 5. Særlig for så vidt angår beskrivelsen af de  

 skattemæssige konsekvenser for grundejere, der ikke selv er forurenere, må  

 det anses for tvivlsomt, om grundejerens kendskab til forureningen eller ej  

 ved erhvervelse af ejendommen med rette kan anvendes som det afgørende  

 kriterie for den skattemæssige kvalifikation, ligesom der i øvrigt kan sættes  

 spørgsmålstegn ved hensigtsmæssigheden heraf og rimeligheden heri.
Der  

 hersker endvidere tvivl om, hvorvidt en offentligt betalt oprensning i disse  

 tilfælde - hvis der i øvrigt bortses fra grundejerens kendskab til  

 forureningen eller ej - som udgangspunkt medfører en skattepligtig økonomisk  

 værdi for grundejeren på oprensningstidspunktet, eller om en eventuel  

 værdistigning som følge af den offentligt betalte oprensning er skattefri på  

 oprensningstidspunktet, og dermed først får skattemæssig betydning i  

 forbindelse med avanceopgørelsen, der skal foretages på  

 afståelsestidspunktet.
 Uklarheden om den gældende skattemæssige retsstilling på  

 oprensningstidspunktet får endvidere en afsmittende effekt på de  

 skattemæssige konsekvenser på afståelsestidspunktet, idet disse er afhængig  

 af, om der er sket beskatning eller ej på oprensningstidspunktet.
 Beskatningsreglerne ved en senere afståelse af en fast ejendom, hvorpå der  

 er foretaget en oprensning efter en forurening, indeholder ikke specifikke  

 regler for forurenede ejendomme.
 Beskatningsreglerne indebærer, uanset om beskatningen sker efter reglerne  

 i ejendomsavancebeskatningsloven, lov om beskatning af fortjeneste ved  

 førstegangsafståelse af visse ejerlejligheder eller statsskatteloven, at en  

 eventuel fortjeneste eller et eventuelt tab som følge af, at ejendommen er  

 forurenet eller er oprenset efter en forurening, integreres i den øvrige  

 avanceopgørelse.
Hvis der ikke er sket en beskatning ved oprensningen af den forurenede  

 ejendom, indgår værdistigningen som følge af oprensningen i avanceopgørelsen.  

 Beskatningen udskydes således fra oprensningstidspunktet til  

 afståelsestidspunktet.
Udskydelsen af beskatningen har den betydning, at en  

 eventuel fortjeneste ikke beskattes som personlig indkomst hos personer, men  

 som kapitalindkomst, når ejendommen beskattes efter reglerne i  

 ejendomsavancebeskatningsloven.
Fortjenesten vil i øvrigt på grund af de  

 særlige avanceopgørelsesregler i ejendomsavancebeskatningsloven blive  

 reduceret som følge af forskellige tillæg til anskaffelsessummen og nedslag  

 som følge af ejertiden.
 For ejendomme, der beskattes efter reglerne i statsskatteloven eller lov  

 om beskatning af fortjeneste ved førstegangsafståelse af visse  

 ejerlejligheder m.v., vil der primært være tale om en udskydelse af  

 beskatningstidspunktet.
 Fritagelsesreglerne i ejendomsavancebeskatningslovens §§ 8 og 9 angående  

 ejerboliger og § 11 om skattefrihed ved ekspropriation, frivillige aftaler,  

 der træder i stedet for ekspropriation og opkøb efter værditabslovens § 11  

 betyder endvidere, at beskatningen helt bortfalder, når den udskydes til  

 afståelsestidspunktet.
 Der er efter ejendomsavancebeskatningslovens regler mulighed for i visse  

 tilfælde også at udskyde beskatningen på afståelsestidspunktet til et endnu  

 senere tidspunkt ved at anvende ejendomsavancebeskatningslovens  

 genanbringelsesregler i §§ 6 A og 6 C eller henstandsreglen i lovens § 12.
Er der derimod sket en beskatning hos grundejeren af en offentligt  

 finansieret oprensning på oprensningstidspunktet, kan det beskattede beløb  

 tillægges anskaffelsessummen, og beskatningen er dermed gennemført på  

 oprensningstidspunktet.
Det vil alene være en værdistigning på ejendommen,  

 der ligger ud over det beskattede beløb, der beskattes ved afståelsen af  

 ejendommen.
 I visse situationer sker der således beskatning på oprensningstidspunktet,  

 og i andre situationer udskydes beskatningen til afståelsestidspunktet.
Når der sker en beskatning ved oprensningen, kan det beskattede beløb  

 tillægges ejendommens anskaffelsessum.
Som udgangspunkt burde der således i  

 stort omfang være neutralitet mellem beskatningsreglerne på  

 oprensningstidspunktet og afståelsestidspunktet, idet forskellen primært er  

 beskatningstidspunktet.
Den skattemæssige neutralitet mellem beskatningen ved  

 oprensningen og den senere beskatning ved afståelse af ejendommen er  

 imidlertid ikke så entydig og uproblematisk, når der foretages en samlet  

 vurdering af de skattemæssige konsekvenser på oprensningstidspunktet  

 henholdsvis afståelsestidspunktet.
Der er for det første ikke nødvendigvis en sammenhæng mellem udgifternes  

 størrelse ved oprensningen og den værdistigning, der kan konstateres som  

 følge af oprensningen.
På visse områder må det antages, at der endda kun  

 vanskeligt kan konstateres en værdiforøgelse umiddelbart efter en oprensning.
Når der ikke er sammenhæng mellem udgifterne til oprensningen og  

 værdiforøgelsen, som de gældende regler i et vist omfang forudsætter, kan der  

 således, hvis der sker beskatning af de faktisk afholdte udgifter til  

 oprensning på oprensningstidspunktet, forekomme tab ved en efterfølgende  

 afståelse af ejendommen, der alene er fradragsberettiget, hvis ejendommen er  

 en næringsejendom.
I andre tilfælde kan tab kun fratrækkes i anden  

 ejendomsgevinst, uanset at grundejeren er blevet beskattet ved oprensningen.
I de tilfælde, hvor der eventuelt skal ske en beskatning af  

 værdistigningen på oprensningstidspunktet, vil det i praksis være forbundet  

 med vanskelighed og usikkerhed at foretage en værdiansættelse heraf.
På visse  

 områder må det antages, at der endda kun vanskeligt kan konstateres en  

 værdiforøgelse umiddelbart efter en oprensning, hvorfor der reelt heller ikke  

 vil være noget beskatningsgrundlag på dette tidspunkt.
Generelt må det vurderes, at der kan være så dårlig sammenhæng mellem en  

 beskatning på oprensningstidstidpunktet sammenholdt med beskatningsreglerne  

 på afståelsestidspunktet, at det ikke kan udelukkes, at skattemæssige regler,  

 hvorefter der i visse tilfælde sker en beskatning på oprensningstidspunktet,  

 kan påvirke adfærden for at undgå, bekæmpe og løse forureningssager.
Der  

 foreligger ingen oplysninger om, hvorvidt de skattemæssige regler rent  

 faktisk påvirker grundejeres adfærd.
Det kan dog ikke udelukkes, at nogle  

 grundejere vil afholde sig fra eller vente med at gøre miljømyndighederne  

 opmærksom på en forurening på grund af et eventuelt skattemæssigt krav, som  

 en offentligt finansieret oprensning kan udløse allerede på  

 oprensningstidspunktet.
 Hertil kommer, at det er vanskeligt for grundejerne at forudse de  

 skattemæssige konsekvenser af en offentligt finansieret oprensning, idet  

 sammenhængen mellem de skattemæssige konsekvenser på oprensningstidpunktet og  

 de skattemæssige konsekvenser på afståelsestidspunktet er vanskelig  

 gennemskuelige.
Forslaget Det foreslås, at der indføres generel skattefritagelse af beløb, der i  

 henhold til miljølovgivningen udbetales af det offentlige til oprensning m.v.  

 af forurenede ejendomme.
En fritagelse for beskatning af beløb, der afholdes  

 af det offentlige til oprensning af forurenede ejendomme indebærer i  

 princippet, at beskatningsspørgsmålet, der således udelukkende relaterer sig  

 til en eventuel værdistigning på ejendommen som følge af den offentligt  

 betalte oprensning, udskydes til afståelsestidspunktet.
En eventuel  

 værdistigning på ejendommen som følge af en offentligt betalt oprensning  

 integreres således i den almindelige avanceopgørelse, som der i henhold til  

 gældende skatteregler, skal foretages ved afståelse af ejendommen.
Der  

 henvises til beskrivelsen heraf i afsnittet om de gældende regler.
Efter forslaget skal skattefritagelsen ved oprensningen gælde i alle  

 tilfælde, hvor der sker en offentligt betalt oprensning.
Spørgsmålet om,  

 hvornår og i hvilke situationer det offentlige skal betale for oprensninger  

 af forurenede ejendomme, afgøres af de miljømæssige regler, og de  

 skattemæssige regler bør i denne sammenhæng være ensartede.
Efter forslaget skal der således ikke i skattemæssig henseende sondres  

 mellem grundejere, der er forurenere og grundejere, der ikke er forurenere.  

 En sådan sondring synes overflødig, idet det er usandsynligt, at  

 miljøreglerne vil begunstige forureneren selv, hvis det på nogen måde kan  

 pålægges denne at gennemføre og afholde udgifterne til oprensningen.
I de  

 ekstraordinære situationer, hvor miljøreglerne eventuelt skulle yde nogen  

 økonomisk støtte til en forurener, d.v.s. hvor denne ikke i henhold til  

 miljøreglerne eller almindelige erstatningsretlige regler kan gøres retligt  

 forpligtet til at afholde oprensningsudgifterne, må det ud fra en almindelig  

 lighedsbetragtning anses for at give et mere sammenhængende system, at også  

 disse holdes udenfor beskatning på oprensningstidspunktet.
Efter forslaget  

 skal der heller ikke sondres mellem, om grundejeren må antages at have været  

 vidende eller ej om forureningen på erhvervelsestidspunktet.
En sådan  

 sondring vil i praksis være meget vanskelig administrerbar og blot give  

 anledning til en unødig komplicering af regelsættet.
Fritagelsen for beskatning ved oprensningen skal efter forslaget endvidere  

 gælde, hvad enten der er tale om næringsejendomme eller ejendomme omfattet af  

 ejendomsavancebeskatningsloven eller lov om beskatning af fortjeneste ved  

 førstegangsafståelse af visse ejerligheder.
Det har ingen betydning for  

 offentligt betalte oprensninger at anlægge en sådan sondring.
 Som følge af forslaget om, at udgifter til oprensning betalt af det  

 offentlige generelt fritages fra beskatning, foreslås det i overensstemmelse  

 med, hvad der i dag gælder for lignende skattefritagelsesbestemmelser i  

 Ligningslovens § 7 F, stk. 1, om tilskud, der udbetales af staten, at der  

 ikke skal være adgang til at medregne udgifter til oprensninger, der er  

 betalt af det offentlige, til ejendommens afskrivningsgrundlag eller  

 anskaffelsessum, ligesom sådanne udgifter heller ikke skal kunne fradrages  

 ved indkomstopgørelsen, jf. den gældende bestemmelse i ligningslovens § 7 F,  

 stk. 2.
 Det foreslås endvidere, at der fastsættes en tilsvarende  

 skattefritagelsesbestemmelse for beløb, der betales af Oliebranchens  

 Miljøpulje til oprensning m.v. af forurenede ejendomme.
Begrundelsen herfor er, at oprensninger finansieret af Oliebranchens  

 Miljøpulje på mange områder kan sidestilles med offentligt finansierede  

 oprensninger efter affaldsdepotloven, ligesom de skattemæssige konsekvenser  

 for grundejeren hidtil er vurderet at basere sig på de samme principper som  

 anført vedrørende offentligt betalte oprensninger.
Oliebranchens Miljøpulje  

 er nærmere omtalt i de specielle bemærkninger.
Skematisk oversigt over beskatningsforholdene efter forslaget I nedenstående oversigt er sammenfattet beskatningsforholdene efter  

 forslaget ved offentligt betalte oprensninger af forurenede ejendomme.  

 Oprensninger betalt af Oliebranchens Miljøpulje sidestilles i den forbindelse  

 med offentligt betalte oprensninger.
 I oversigten er ejendomme omfattet af parcelhusreglen i  

 ejendomsavancebeskatningsloven og landbrugets stuehuse m.v. alene anført  

 særskilt på grund af fritagelsen for ejendomsavancebeskatning.
Beskatningen efter offentligt finansieret oprensning af forurening Provenumæssige konsekvenser Der findes ingen holdepunkter for at  

 vurdere provenutabet af forslaget nærmere.
Miljø- og Energiministeriet har  

 skønnet over det offentliges forventede samlede fremtidige udgifter af den  

 nævnte art.
Det er dog ikke ud fra de foreliggende oplysninger muligt at  

 skønne over, hvor stor en andel af dette beløb, der til sin tid vil blive  

 afholdt til oprensning af ejendomme ejet af skattepligtige, ligesom der ikke  

 er grundlag for at skønne over fordelingen af en sådan andel på de  

 forskellige beskatningssituationer.
Der er således ikke grundlag for en nærmere vurdering af det provenutab,  

 der følger af, at beskatningen efter forslaget generelt flyttes fra  

 oprensningstidspunktet til afståelsestidspunktet.
Det skønnes dog at være af  

 begrænset omfang.
Erhvervsøkonomiske konsekvenser Forslaget vurderes ikke at have  

 nævneværdige erhvervsøkonomiske konsekvenser.
I et vist omfang kan forslaget  

 dog muligvis have en afledet positiv effekt på omsætningen af forurenede  

 erhvervsejendomme, idet virksomhedsejere fremover ikke ved erhvervelse af  

 forurenede ejendomme skal kalkulere med et efter omstændighederne  

 likviditetskrævende skattekrav i oprensningsåret som følge af en  

 efterfølgende oprensning betalt af det offentlige eller Oliebranchens  

 Miljøpulje.
 Forholdet til EU-retten Forslaget skønnes ikke at være i strid med  

 EU's statsstøtteregler, idet forslaget indebærer en helt generel  

 skattefritagelse for grundejere af beløb, som det offentlige eller  

 Oliebranchens Miljøpulje afholder til oprensning af forurenede ejendomme.
Miljømæssige konsekvenser Der foreligger ingen oplysninger om,  

 hvorvidt de skattemæssige regler påvirker grundejeres adfærd.
Det kan dog  

 ikke udelukkes, at de gældende skatteregler, hvorefter grundejerne har måtte  

 kalkulere med, at en oprensning finansieret af det offentlige eller  

 Oliebranchens Miljøpulje kan udløse et skattekrav på oprensningstidspunktet,  

 har fået nogle grundejere til at vente med eller helt afholde sig fra at  

 orientere miljømyndighederne om forureninger.
Såfremt skattereglerne har et  

 sådan adfærdsregulerende element, skønnes forslaget at kunne få en afledet  

 positiv effekt på miljøet, idet det så må antages, at der i et vist omfang  

 vil blive iværksat forureningsforanstaltninger på et tidligere tidspunkt end  

 i dag.
 Forslaget vurderes ikke i øvrigt at få miljømæssige konsekvenser.
 Administrative konsekvenser Lovforslaget skønnes ikke umiddelbart  

 at have administrative konsekvenser for staten eller kommunerne, hvilket skal  

 ses i sammenhæng med, at antallet af sager om de omtalte  

 forureningsoprensninger vurderes at være af begrænset omfang.
Bemærkninger til lovforslagets enkelte bestemmelser Til § 1 Det foreslås, at der indsættes en bestemmelse i ligningslovens § 7  

 F, stk. 1, nr. 11, hvorefter der generelt ikke skal ske beskatning på  

 oprensningstidspunktet af grundejere af beløb, der i henhold til  

 miljølovgivningen udbetales af det offentlige til oprensning m.v. af  

 forurenede ejendomme.
Forslaget indebærer i princippet, at  

 beskatningsspørgsmålet udskydes til afståelsestidspunktet, således at en  

 eventuel værdistigning på ejendommen som følge af en offentligt betalt  

 oprensning integreres i den almindelige avanceopgørelse, der i henhold til  

 gældende skatteregler skal foretages ved afståelse af ejendommen.
 Efter forslaget skal skattefritagelsen ved oprensningen gælde i alle  

 tilfælde, hvor der sker en offentligt betalt oprensning, uanset om  

 grundejeren er forureneren eller ej, og uanset om grundejeren har været  

 vidende eller ikke vidende om forureningen på erhvervelsestidspunktet.
 Fritagelsen for beskatning ved oprensningen vil efter forslaget endvidere  

 gælde, hvad enten der er tale om næringsejendomme eller ejendomme omfattet af  

 ejendomsavancebeskatningsloven eller lov om beskatning af fortjeneste ved  

 førstegangsafståelse af visse ejerligheder.
Ved »beløb, der i henhold til miljølovgivningen udbetales af det  

 offentlige til oprensning m.v. af forurenede ejendomme«, forstås sådanne  

 udgifter, som det offentlige med hjemmel i gældende og fremtidig  

 miljølovgivning kan afholde til oprensning af forurenet jord, herunder  

 udgifter til undersøgelse af forureningens art og omfang,  

 afværgeforanstaltninger, oprensning og bortskaffelse af forurenet jord samt  

 efterfølgende kontrolforanstaltninger etc.
Med den foreslåede formulering er  

 det tilsigtet, at skattefritagelsesbestemmelsen så vidt muligt skal matche  

 fremtidige ændringer i miljølovgivningen om det offentliges  

 oprensningsforpligtelse uden, at det skal være nødvendigt at efterregulere  

 den foreslåede skattefritagelsesbestemmelse i tilsvarende omfang.
 De gældende regler i miljølovgivningen om det offentliges  

 oprensningsforpligtelse fremgår af affaldsdepotloven, værditabsloven og  

 miljøbeskyttelsesloven.
 Oprensningsforpligtelsen efter affaldsdepotloven omfatter kemikalie- og  

 olieaffaldsdepoter fra tiden indtil midten af 1970'erne og nu nedlagte  

 lossepladser, der var taget i brug før 1. oktober 1974.
 Det offentliges oprensningsforpligtelse efter miljøbeskyttelsesloven  

 omfatter nyere forureninger, såfremt forureningen medfører en overhængende  

 fare for sundheden, og tilfælde, hvor hurtige indgreb er nødvendige for at  

 afværge forurening eller dens udbredelse, jf. lovens § 70. Derudover har det  

 offentlige i forbindelse med håndhævelse af ulovlige forhold en ret til at  

 lave afværgeforanstaltninger, jf. lovens § 69, stk. 1, nr. 3. Efter lovens §  

 84 a har det offentlige endvidere med grundejerens samtykke mulighed for at  

 rense op efter forureninger på fremmed grund.
Oprensningsforpligtelsen efter værditabsloven omfatter hovedsageligt  

 helårsbeboelser, men dog også blandede ejendomme, såfremt mindre end 50 %  

 anvendes erhvervsmæssigt.
Oprensningsforpligtelsen omfatter ejendomme, der er  

 forurenet i en sådan grad, at de typisk vil være omfattet af  

 oprensningsforpligtelsen efter affaldsdepotloven.
Med loven er der åbnet  

 mulighed for, at grundejere, der uforvarende er blevet ejer af sådanne  

 ejendomme - mod en egenbetaling -, kan få fremrykket oprensningstidspunktet,  

 hvis forureningen har en skadelig virkning på mennesker og miljø, eller  

 indebærer en fare herfor.
Ved beløb, der udbetales af »det offentlige« forstås udgifter  

 til oprensning m.v., der afholdes af staten, amterne eller kommunerne.
Det er  

 ikke alene staten, der afholder midler til oprensning af forurenede grunde.  

 En del af den opgave, som Miljøstyrelsen indtil 1996 har varetaget efter  

 affaldsdepotloven, er ved lov nr. 396 af 22. maj 1996 om ændring af lov om  

 affaldsdepoter overført til amterne.
Derudover består der efter  

 miljøbeskyttelsesloven både en ret og en pligt for tilsynsmyndighederne  

 (amter og kommuner) til under visse betingelser at iværksætte  

 afværgeforanstaltninger.
Skattefritagelsen omfatter udgiftsbeløb, som endeligt afholdes af det  

 offentlige.
I det omfang, det offentliges afholdelse af udgifterne til  

 oprensningen har karakter af udlæg, fordi det efterfølgende pålægges  

 grundejeren endeligt at afholde udgifterne, vil det offentlige derimod have  

 en fordring mod grundejeren, svarende til det beløb, som grundejeren er  

 retligt forpligtet til selv endeligt at afholde.
 Det foreslås endvidere, at der i ligningslovens § 7 F, stk. 1, nr. 12,  

 indføres en tilsvarende skattefritagelsesbestemmelse for beløb, der udbetales  

 til oprensning m.v. af forurenede ejendomme af Oliebranchens Miljøpulje i  

 henhold til aftalen af 21. december 1992.
Aftalen af 21. december 1992 blev indgået mellem Oliebranchens  

 Fællesrepræsentation, Miljøstyrelsen, Amtsrådsforeningen, Kommunernes  

 Landsforening samt Københavns- og Frederiksberg kommuner om oprensning af  

 ejendomme, hvor der har været detailsalg af benzin.
Formålet med aftalen er  

 inden for en overskuelig årrække at gennemføre miljøprioriterede oprensninger  

 af forurenede ejendomme, hvor der har ligget detailsalgsanlæg for benzin- og  

 mineralolieprodukter - i et vist omfang omfattes dog også igangværende  

 detailsalgsanlæg, der var i drift den 1. oktober 1991, og som forventes  

 nedlagt i løbet af de kommende år.
For disse sidstnævnte igangværende  

 detailsalgsanlæg er det en betingelse, at de er tilmeldt Oliebranchens  

 Miljøpulje inden udgangen af 1995.
Oliebranchens Miljøpulje finansierer oprensningerne samt de i tilknytning  

 hertil foretagne undersøgelser.
Oliebranchens Miljøpuljes midler  

 tilvejebringes ved løbende indbetalinger fra de tilmeldte olieselskaber, som  

 for tiden udgør 5 øre pr. liter solgt benzin.
I det omfang Oliebranchens  

 Miljøpulje ophører, anvendes eventuelle midler i Oliebranchens Miljøpulje  

 efter miljøministerens bestemmelse.
 Der henvises til aftalen af 21. december 1992 samt Miljøstyrelsens notat  

 af 12. oktober 1992 om aftale om oprydninger på nedlagte og eksisterende  

 detailsalgsanlæg for benzin- og mineralolieprodukter, vedlagt lovforslaget  

 som bilag 1.
I tilknytning til aftalen af 21. december 1992 har de tilsluttede  

 olieselskaber ved en særskilt aftale oprettet Oliebranchens Miljøpulje.
Denne  

 aftale er bindende overfor Industriministeriet, Energiministeriet og  

 Miljøministeriet.
På tilsvarende måde som ved offentligt finansierede oprensninger foreslås  

 det, at de grundejere, som får oprenset deres ejendomme af Oliebranchens  

 Miljøpulje i henhold til aftalen af 21. december 1992, fritages for  

 beskatning af det afholdte beløb på oprensningtidspunktet.
En eventuel  

 værdistigning som følge af oprensningen integreres i den almindelige  

 avanceopgørelse, hvorfor beskatningspørgsmålet også i disse tilfælde udskydes  

 til afståelsestidspunktet.
Det følger af forslaget, at eventuelle efterfølgende ændringer i aftalen  

 bag Oliebranchens Miljøpulje i forhold til den foreliggende aftale af 21.  

 december 1992 ikke vil være omfattet af den foreslåede  

 skattefritagelsesbestemmelse.
Spørgsmålet om, hvorvidt sådanne eventuelle  

 ændringer medfører, at den foreliggende aftale af 21. december 1992 må anses  

 for bortfaldet og de heraf følgende konsekvenser for den foreslåede  

 skattefritagelsesbestemmelse, må bero på en nærmere vurdering af indholdet af  

 sådanne eventuelle ændringer.
 I henhold til de gældende regler i ligningslovens § 7 F, stk. 2, kan den  

 del af udgifterne til oprensning m.v., som svarer til tilskud m.v., der er  

 skattefri efter stk. 1, ikke fradrages ved indkomstopgørelsen eller medregnes  

 ved opgørelsen af grundlaget for skattemæssige afskrivninger og medregnes  

 ikke til anskaffelsessummen ved opgørelse af skattepligtig fortjeneste ved  

 afståelse af fast ejendom.
 Der vil således ikke for grundejeren være mulighed for at fradrage  

 udgiften til en oprensning, som er endeligt afholdt af det offentlige eller  

 Oliebranchens Miljøpulje, ved indkomstopgørelsen eller at medregne udgiften  

 til ejendommens afskrivningsgrundlag eller anskaffelsessum.
 Til § 2 Det foreslås, at loven skal træde i kraft dagen efter  

 bekendtgørelsen i Lovtidende og have virkning fra og med den 29. januar 1997.  

 De foreslåede nye regler finder således anvendelse på oprensninger, der  

 fuldføres fra og med den 29. januar 1997.
Skriftlig fremsættelse Skatteministeren (Carsten Koch):
 Jeg skal herved tillade mig at fremsætte:
 Forslag til lov om ændring af ligningsloven. (Skattefritagelse af  

 beløb, som afholdes af det offentlige eller Oliebranchens Miljøpulje til  

 oprensning af forurenede ejendomme).
(Lovforslag nr.
L 153).
 Lovforslaget har til formål at skabe et mere klart, enkelt og  

 administrerbart regelsæt vedrørende de skattemæssige konsekvenser for  

 grundejere, når der gennemføres en offentligt finansieret oprensning af en  

 forurenet ejendom.
 Offentligt finansierede oprensninger gennemføres for at varetage generelle  

 miljø- eller sundhedsmæssige hensyn, hvor den enkelte grundejer principelt  

 ingen indflydelse har på, hvilke foranstaltninger, der skal gennemføres,  

 eller hvornår de gennemføres, ligesom sådanne oprensninger i nogle tilfælde  

 kan være helt uden interesse for grundejeren.
 Den skattemæssige vurdering af, hvordan en offentligt finansieret  

 oprensning efter gældende skatteregler påvirker grundejerens skattepligtige  

 indkomst, baserer sig på en fortolkning af de generelle regler i  

 statsskattelovens §§ 4 og 5. Det har givet anledning til fortolkningstvivl om  

 den gældende skattemæssige retsstilling, ligesom der i øvrigt er stillet  

 spørgsmålstegn ved hensigtsmæssigheden af den af Skatteministeriet hidtil  

 beskrevne skattemæssige retsstilling på området.
Det foreslås derfor, at der i ligningslovens § 7 F indføres en  

 bestemmelse, hvorefter der generelt ikke skal ske beskatning på  

 oprensningstidspunktet af grundejere af beløb, der afholdes af det offentlige  

 til oprensning m.v. af forurenede ejendomme.
Forslaget indebærer i  

 princippet, at beskatningsspørgsmålet som følge af en offentligt finansieret  

 forureningsoprensning udskydes til tidspunktet for afståelse af ejendommen,  

 således at en eventuel værdistigning på ejendommen som følge af en offentligt  

 betalt oprensning integreres i den almindelige avanceopgørelse, der i henhold  

 til gældende skattelovgivning skal foretages ved afståelse af ejendommen.
 En tilsvarende bestemmelse foreslås indført for oprensninger af forurenede  

 ejendomme, der finansieres af Oliebranchens Miljøpulje, idet sådanne  

 oprensninger på mange områder kan sidestilles med offentligt finansierede  

 oprensninger efter affaldsdepotloven, ligesom de skattemæssige konsekvenser  

 for grundejere af oprensninger finansieret af Oliebranchens Miljøpulje hidtil  

 er vurderet at basere sig på de samme principper som for offentligt  

 finaniserede oprensninger.
 Idet jeg i øvrigt skal henvise til bemærkningerne til lovforslaget skal  

 jeg anbefale lovforslaget til Folketingets velvillige behandling.
Bilag 1 Oliebranchens Miljøpulje - aftalen af 21. december 1992 AFTALE Miljøstyrelsen, Oliebranchens Fællesrepræsentation, Kommunernes  

 Landsforening, Amtsrådsforeningen i Danmark, Københavns Kommune og  

 Frederiksberg Kommune har indgået følgende aftale om oprydning på grunde,  

 hvor der har været detailsalg af benzin:
 § 1 Formålet med aftalen er at gennemføre miljøprioriterede  

 oprydninger af forurenede grunde med nuværende eller tidligere  

 detailsalgsanlæg for benzin- og mineralolieprodukter.
 Aftalen baseres på gældende lovgivning, herunder også den gældende  

 kompetencefordeling de offentlige myndigheder imellem.
Den nærmere beskrivelse af aftalens gennemførelse, herunder en nærmere  

 beskrivelse af hvilke grunde, der er omfattet af aftalen, myndighedernes  

 opgaver og den administrative procedure fremgår af vedlagte notat af 12.  

 oktober 1992 »om aftale om oprydninger på nedlagte og eksisterende  

 detailsalgsanlæg for benzin- og mineralolieprodukter«.
Aftaleparterne  

 har forhandlet og tilslutter sig dette notat.
 § 2 Miljøministeren nedsætter et råd, Miljøpuljerådet.  

 Miljøpuljerådet rådgiver Miljøstyrelsen om den endelige prioritering af  

 undersøgelser og oprydninger, der skal finde sted på de grunde, der er  

 omfattet af Oliebranchens Miljøpulje.
 Rådets formandsskab varetages af Miljøstyrelsen, og herudover består  

 Miljøpuljerådet af 1 medlem fra hver af de nedenstående organisationer:
1) Oliebranchens Fællesrepræsentation, 2) Amtsrådsforeningen i Danmark, 3) Kommunernes Landsforening, 4) Københavns Kommune og 5) Frederiksberg Kommune.
 Rådets administration varetages af et sekretariat, der tillige bistår med  

 forberedelsen og udførelsen af rådets beslutninger.
§ 3 Oliebranchens Fællesrepræsentation etablerer Oliebranchens  

 Miljøpulje ved særskilt aftale mellem samtlige de selskaber, der idag sælger  

 benzin i Danmark.
Oliebranchens Miljøpulje finansierer undersøgelserne og  

 oprydningerne.
 Oliebranchens Miljøpulje etablerer et sekretariat, som administrerer de  

 midler, der indbetales til Miljøpuljen.
 Sekretariatet for Oliebranchens Miljøpulje forestår samtidig den konkrete  

 udførelse af undersøgelser og den endelige oprydning af grundene.
 § 4 Amtsrådene og Københavns Kommune og Frederiksberg Kommune kan  

 to gange årligt indgive forslag til Miljøpuljerådets sekretariat om  

 prioritering af oprydning på de nedlagte detailsalgsanlæg, der hører under  

 amtsrådenes kompetence.
 Kommunalbestyrelserne kan to gange årligt indgive forslag til  

 Miljøpuljerådets sekretariat om prioritering af oprydning på de nedlagte  

 detailsalgsanlæg, der hører under kommunalbestyrelsens kompetence.
 Sekretariatet for Oliebranchens Miljøpulje kan ligeledes to gange årligt  

 indgive en indstilling til Miljøpuljerådets sekretariat om prioritering af  

 oprydning på de detailsalgsanlæg, som er tilmeldt ordningen og som ønskes  

 nedlagt.
Miljøpuljerådets sekretariat afgiver herefter to gange årligt forslag til  

 en samlet prioritering af oprydning på samtlige detailsalgsanlæg til  

 Miljøpuljerådet.
På baggrund af Rådets udtalelse om forslaget meddeler  

 Miljøstyrelsen den endelige prioritering til sekretariatet for Oliebranchens  

 Miljøpulje.
 § 5 Aftalen kan opsiges af en af parterne med 6 måneders varsel.
 § 6 Underskrevne parter forpligter sig hermed til aktivt at virke  

 for aftalens gennemførelse:
 Tiltrådt af parterne, København den 21. december 1992.
NOTAT Om aftale om oprydninger på nedlagte og eksisterende detailsalgsanlæg for  

 Benzin- og mineralolieprodukter.
Resume Notatet giver en beskrivelse af den administrative del af en aftale om  

 oprydninger på benzin og olieanlæg imellem oliebranchen og de offentlige  

 myndigheder.
Aftalen baseres på gældende logvining, herunder også den  

 gældende kompetencefordeling de offentlige myndigheder imellem.
Formålet med  

 aftalen er en hurtigere oprydning på nedlagte og eksisterende  

 detailsalgssteder, som skal nedlægges.
Aftalen omfatter tillige en  

 finansiering af oprydningsudgifterne.
1. Baggrund Oliebranchens Fællesrepræsentation (OFR) foreslog Miljøministeriet og  

 Energiministeriet at indgå en aftale med branchen om at etablere en særlig  

 pulje, Oliebranchens Miljøpulje (OM). OM skal iværksætte miljøprioriterede  

 oprydninger og finansieringen heraf på forurenede grunde med detailsalgsanlæg  

 for benzin- og mineralolieprodukter, hvad enten anlæggene er nedlagt eller  

 skal nedlægges.
 Miljøministeren har på denne baggrund bedt Miljøstyrelsen søge at  

 tilvejebringe en aftalebaseret løsning for oprydning på disse grunde.
Formålet med den af OFR-forslåede aftale er at skabe en økonomisk sikring  

 for oprydning af forureninger på de omfattede detailsalgsanlæg, uanset, hvem  

 der ejer grunden.
Oprydningen planlægges gennemført indenfor en 10 årig  

 periode.
Aftalen skal indgås mellem selskaber, der foretager engrossalg af  

 benzin og olieprodukter i Danmark, Amtsrådsforeningen, Kommunernes  

 Landsforening, Københavns kommune, Frederiksberg kommune og Miljøstyrelsen.
Finansieringen af oprydningerne skal ske ved løbende indbetaling til OM  

 fra selskaberne.
Indbetalingen fastsættes til et beløb pr. kubikmeter solgt  

 benzin som rapporteret til Energistyrelsen.
Ifølge OFR vil et beløb på 2-4  

 øre pr. liter benzin ved engrossalg betyde, at OM vil kunne operere med  

 50-100 mio. kr. årligt.
OM etableres ved en særskilt aftale mellem samtlige  

 de selskaber, der idag sælger benzin i Danmark.
2. Retsstillingen idag Nedlagte detailsalgssteder a.
Grunde, der er registreret som affaldsdepoter.
Grundene indgår i oprydninger efter affaldsdepotloven, hvorefter  

 amtskommunen en gang årligt skal indsende forslag til Miljøstyrelsen om  

 prioritering af oprydninger.
Ordningen vil betyde, at Miljøstyrelsen og  

 amtskommunerne kan få dækket udgifter til undersøgelser og oprydning af OM i  

 stedet for af depotmidlerne, samt at oprydninger vil få en vis lighed med de  

 frivillige oprydninger.
b.
Grunde, der ikke er registreret som affaldsdepoter.
Forureningsforholdene reguleres efter miljøbeskyttelseslovens almindelige  

 regler.
Disse sager er ofte vanskelige at tackle, da den nuværende ejer af  

 ejendommen ofte ikke er identisk med forurener og det iøvrigt kan være  

 vanskeligt at finde en ansvarlig forurener, som påbud om oprydning kan rettes  

 til.
De påbud, der kan komme på tale, er påbud efter §§ 19 og 24, § 72 eller  

 efter olietankbekendtgørelsen til den nuværende grundejer/lejer eller  

 tidligere grundejer/lejer.
 Kommunerne må dog ofte foretage oprydninger som en selvhjælpshandling og  

 selv bære omkostningerne herved.
Eksisterende detailsalgsanlæg Kommunerne kan meddele påbud om undersøgelser/oprydning efter Miljølovens  

 §§ 19, 24 og § 42 og § 72 eller olietankbekendtgørelsen.
De største problemer  

 herved er antageligt, at detailsalgsanlæggets ejer/bruger ikke har de  

 fornødne midler til en forsvarlig oprydning og at kommunerne derfor også i  

 disse tilfælde kan risikere selv at måtte foretage oprydning som en  

 selvhjælpshandling.
Også her vil OM i forbindelse med detailsalgsanlæggets  

 ophør påtage sig oprydningen og udgifterne hertil.
 Forudsætningen for iværksættelse af disse nærmere undersøgelser og  

 oprydninger er, at de er miljømæssigt begrundede, på samme måde som når der  

 efter affaldsdepotloven vil ske en registrering efter  

 registreringsbekendtgørelsen eller, at de efter miljøbeskyttelsesloven ville  

 give anledning til påbud.
3. Principskitse til oprydning via Oliebranchens Miljøpulje Oliebranchens Miljøpulje etablerer et sekretariat OM-sekretariatet.  

 Sekretariatet administrerer de midler, der indbetales til OM-puljen, forestår  

 den konkrete udførelse af undersøgelser og oprydninger, herunder entrering  

 med rådgivere og entreprenører.
Herudover varetager sekretariatet kontakt til  

 amtet og kommuner under undersøgelses- og oprydningsarbejdet.
Endelig  

 foretager sekretariatet to gange årligt indstilling til Miljøpuljerådets  

 sekretariat (Rådssekretariatet) om den indbyrdes prioritering af de  

 igangværende anlæg, der har tilmeldt sig ordningen.
Der etableres et råd, Miljøpuljerådet med repræsentanter fra de  

 kommunale organisationer, Københavns- og Frederiksberg kommuner, branchen og  

 Miljøstyrelsen (Formandskab). Miljøpuljerådet rådgiver Miljøstyrelsen om den  

 endelige miljømæssige prioritering af de undersøgelser og oprydninger, der  

 skal finde sted på allerede nedlagte og igangværende anlæg.
På baggrund heraf  

 meddeler Miljøstyrelsen OM-sekretariatet og de berørte amter og kommuner den  

 endelige prioritering.
Miljøpuljerådets sekretariat Råds-sekretariatet foretager to gange  

 årligt indstilling til Miljøpuljerådet om en prioritering af undersøgelser og  

 oprydninger, dels af nedlagte detailsalgsanlæg, som amtskommunerne eller  

 kommunerne har indstillet til Miljøstyrelsen, jf. under pkt. 4, dels af  

 indstillinger fra OM-sekretariatet.
Rådssekretariatet står endvidere for  

 udarbejdelse af den første prioritering af alle detailsalgsstederne, som  

 amter og kommuner kan anvende i det videre arbejde.
Denne første prioritering tilvejebringer Råds-sekretariatet med  

 udgangspunkt i oliebranchens oplysninger om benzinsalgssteder og  

 myndighedernes oplysninger om arealanvendelses- eller grundvandsmæssige  

 konflikter.
Herudover tilvejebringer sekretariatet det vejledningsmateriale,  

 som er nødvendigt for prioriteringen og oprydningen.
4. Myndighedernes opgaver i forhold til OM Det foreslås, at myndighedernes opgaver i forhold til OM bliver følgende:
A.
Nedlagte detailsalgsanlæg A.1. Nedlagte detailsalgsanlæg, der er registreret som affaldsdepoter Amtsrådet skal ifølge affaldsdepotloven § 4, stk. 3 en gang om året  

 indsende forslag til Miljøstyrelsen om den tidsmæssige rækkefølge for  

 udførelse af undersøgelser og afværgeforanstaltninger efter loven.
Det foreslås, at amtsrådene kan indgive et særskilt forslag til  

 Råds-sekretariatet to gange årligt om prioritering af de nedlagte  

 detailsalgsanlæg.
Råds-sekretariatet vurderer disse forslag sammen med  

 kommunernes anmeldelser om behov for undersøgelser og oprydninger af nedlagte  

 detailsalgsanlæg, der ikke er registrerede som affaldsdepoter efter  

 affaldsdepotloven.
Herefter afgiver Råds-sekretariatet to gange årligt  

 forslag til en samlet prioritering af nedlagte detailsalgsanlæg til  

 Miljøpuljerådet.
På baggrund af rådets udtalelse om forslaget meddeler  

 Miljøstyrelsen den endelige prioritering af undersøgelser og  

 afværgeforanstaltninger til OM-sekretariatet.
OM-sekretariatet udfører herefter de nødvendige undersøgelser på vegne af  

 amtsrådene, udarbejder afværgeprojekter og gennemfører oprydninger.
Amtsrådet  

 godkender afværgeprojekter, fører tilsyn samt godkender den foretagne  

 oprydning.
Det foreslåes derfor, når ordningen har fundet sin endelige  

 udformning herunder udarbejdet vejledningsmateriale, at amtsrådet står for  

 frigivelse, respektive afmelding som affaldsdepot.
En betingelse herfor er,  

 at miljøministeren med hjemmel i affaldsdepotloven § 21, stk. 2 bemyndiger  

 amtsrådene til at godkende sådanne oprydningsprojekter.
Selv om en oprydning efter OM ikke i affaldsdepotlovens forstand er at  

 sidestille med en frivillig oprydning, jf. affaldsdepotlovens § 5, stk. 2, er  

 der mange lighedspunkter.
Det må imidlertid være en forudsætning for  

 oprydning efter OM, at den nuværende ejer eller bruger af ejendommen har  

 afgivet accept til, at der udføres de nødvendige foranstaltninger.
Det  

 bemærkes, at der stiles efter en oprydningsperiode på 10 år, hvilket betyder  

 en hurtigere takt end efter affaldsdepotloven.
Grunde der kan komme i betragtning til en oprydning efter OM, er grunde  

 der er registreret efter affaldsdepotloven.
De forhold der skal vægtes i  

 prioriteringen er de miljømæssige; planlægningsmæssige hensyn kan tillægges  

 vægt ved fastlæggelse af rækkefølgen for oprydninger som er ensartet  

 miljømæssigt begrundede, dvs. i samme omfang som ved oprydninger efter  

 affaldsdepotloven.
A.2. Nedlagte detailsalgssteder, der ikke er registrerede som  

 affaldsdepoter Forudsætningen for at OM kan anvendes er, at der er konstateret en  

 forurening af grunden, der hidhører fra driften af detailsalgsanlægget, og at  

 det er miljømæssigt påkrævet at fjerne forureningen.
Såfremt tidspunktet for  

 forureningen betyder, at grunden retteligt skulle have været registreret  

 efter affaldsdepotloven, overgår sagen til amtskommunen der herefter  

 foretager indstillingen til Råds-sekretariatet.
Såfremt der ikke er tale om  

 en forurening der hører under affaldsdepotloven indsender kommunen sit ønske  

 om en OM-finansieret oprydning til Rådssekretariatet.
I kommunens anmeldelse  

 bør der indgå en vurdering af arealets miljøtilstand i forhold til  

 arealanvendelsen, grundvandsinteresser og evt. recipientforhold.  

 Råds-sekretariatet foretager på grundlag af indstillingerne forslag til  

 prioritering til Miljøpuljerådet jf.
A.1. OM-sekretariatet og de berørte  

 kommuner orienteres om den endelige prioritering og OM-sekretariatet udfører  

 herefter undersøgelser, udarbejder afværgeforslag og gennemfører  

 afværgeforanstaltninger.
 I lighed med situationen ved de registrerede affaldsdepoter, hvor  

 amtskommunen fører tilsyn, forudsættes det, at det er den pågældende kommune,  

 der godkender og fører tilsyn med gennemførelsen af afværgeprojektet.
 Planlægningsmæssige hensyn kan indgå i prioriteringen på samme måde som  

 for de registrerede affaldsdepoter, dvs. ved oprydninger som iøvrigt er  

 miljømæssigt begrundede.
B.
Eksisterende detailsalgssteder Oprydninger efter OM forudsætter, at detailsalgsanlæggene har tilmeldt sig  

 ordningen og ønskes lukket indenfor en bestemt frist.
OM skal således ikke  

 benyttes til oprydning af detailsalgsanlæg, der agtes fortsat.
 Da der vil blive fastsat en frist for anmeldelse til OM, vil der relativt  

 hurtigt blive skabt et overblik over, hvor mange anlæg der ønskes nedlagt og  

 evt. ryddet op efter OM.
Detailsalgsanlæggets anmeldelse skal indgives til OM-sekretariatet, som  

 herefter orienterer den pågældende kommune om anmeldelsen og beder om en  

 udtalelse om, hvilke oplysninger kommunen ligger inde med m.h.t. en eventuel  

 forurening og risikoen herved.
Kommunen må, evt. i samråd med amtskommunen og  

 Miljøstyrelsen, afgøre, om der er behov for undersøgelser og evt. oprydning,  

 og meddele OM-sekretariatet sin vurdering.
På baggrund af de modtagne  

 udtalelser fra kommunen og sekretariatets egne vurderinger foretager  

 OM-sekretariatet en prioriteret indstilling til Råds-sekretariatet for i  

 hvilken rækkefølge, der skal ske undersøgelser og oprydninger af de  

 igangværende detailsalgsanlæg.
Råds-sekretariatet udarbejder på baggrund af  

 en miljømæssig prioritering forslag til samlet priritering, der forelægges  

 Miljøpuljerådet parallelt med indstillingen af nedlagte salgssteder.
Indstillingen til prioritering af de eksisterende anlæg udarbejdes af  

 branchen på basis af de enkelte detailsalgsejers ønsker samt de  

 strukturmæssige hensyn.
Afværgeprojekterne skal have miljømæssig begrundelse.
5. Hvornår er en grund omfattet af ordningen Nedlagte og eksisterende detailsalgssteder er omfattet af OM, når:
1. En indledende risikovurdering peger på en risiko ved en evt. forurening  

 eller anlægget er registreret som affaldsdepot efter affaldsdepotloven, eller 2. der er miljømæssigt grundlag for at give påbud om undersøgelser eller  

 oprydning efter miljøbeskyttelsesloven, eller 3. et detailsalgsanlæg, der er tilmeldt OM, indgiver anmeldelse til OM om  

 ophør og nedlæggelse.
 Som nævnt ovenfor fastlægges oprydningsrækkefølgen ved en halvårlig  

 prioritering.
 Den oprydnings rækkefølge, som fastlægges, ventes ikke ændret ved påbud  

 til enkelt anlæg.
 Såfremt en allerede prioriteret grund ønskes tidsmæssigt opprioriteret,  

 sker dette ved, at der ved næste halvårlige prioritering tages stilling til  

 begrundelsen for opprioriteringen.
Såfremt der uden for prioriteringen opstår akutte forureningsproblemer,  

 der ikke tidligere er erkendt, og hvor en selvhjælpshandling af hensyn til  

 akut fareafvigelse er påkrævet, skal myndighederne, hvis omkostningerne  

 bagefter ønskes dækket af OM-puljen, straks kontakte OM-sekretariatet med  

 information om arbejdets igangsættelse, og OM-sekretariatet kan herefter  

 kræve det videre arbejde med oprensningen overdraget.
Såfremt  

 OM-sekretariatet ikke overtager sagen, kan myndighederne, som foretager  

 selvhjælpshandlingen, aftale omkostningsdækning med OM-sekretariatet eller  

 efterfølgende søge rimelige omkostninger dækket svarende til hvad der efter  

 gældende lovgivning kan søges, idet OM-puljen i denne sammenhæng vil være at  

 sidestille med forurener.
6. Hvornår overtager OM oprydningerne nævnt under 4.A Dette punkt henlægges mest hensigtsmæssigt til det efterfølgende  

 vejledningsarbejde, hvor der tages udgangspunkt i en oversendelse til  

 OM-sekretariatet, allerede efter den indledende risikovurdering, indeholdende  

 en vurdering af areal, grundvand og recipientmæssige interesser.
Dette svarer  

 til at OM herfra står for fremskaffelse af den resterende del af den tekniske  

 dokumentation, der er nødvendig for en beslutning om registrering eller  

 påbud.
7. Opgavens omfang og det administrative grundlag Hvad angår opgavens omfang er myndighedernes overblik over antallet af  

 potentielt forurenede tidligere eller nuværende detailsalgssteder for benzin  

 og mineralolieprodukter idag begrænset.
Der foreligger, i det omfang  

 kortlægningen og registreringen i de enkelte amter er tilendebragt, et skøn  

 over potentielle og registrerede affaldsdepoter.
Af de imellem 9000-10.000 steder, hvor der enten drives eller har været  

 drevet detailsalg af benzin og mineralolieprodukter, skønnes ca. 3000, at  

 være i drift i dag.
Hvor mange af disse, der p.g.a. struktur omlægninger i  

 branchen, vil blive nedlagt, findes der pt. ikke noget skøn over.
Med hensyn til det administrative grundlag vil Råds-sekretariatet i første  

 omgang udarbejde vejledningsmateriale i samarbejde med de kommunale  

 organisationer og branchen.
Som udgangspunkt herfor foreslås det eksisterende  

 udkast til »branchevejledning« for Benzin- og olieanlæg.
I sin  

 foreliggende form ligger der ikke et prioriteringsmæssigt grundlag i denne.  

 Dette skal derfor tilvejebringes; Et udgangspunkt herfor kunne være  

 Miljøstyrelsens prioriteringsvejledning samt eksisterende udkast til  

 prioriteringssystemer for forurenede grunde, eksempelvis det af  

 N&R-Consult tidligere udarbejdede.
 Hovedpunkterne i denne kommende vejledning skal være:
 1. Prioriteringssystemet.
 2. Undersøgelser og afværgeforanstaltninger.
 3. Den administrative procedure.
 Herudover har Miljøstyrelsen i forbindelse med arbejdet med vejledningen  

 om »Acceptkriterier for anvendelse af mikrobiologisk renset olie- og  

 benzinforurenet jord« tilvejebragt et udgangspunkt for fastsættelse af  

 kvalitetskriterier i forbindelse med konkrete afværgekriterier.
Som nævnt vil det for en opnåelse af en 10 årig oprydningsperiode, være  

 væsentligt at amter og kommuner efter en kortlægning, bl.a. på basis af  

 oplysninger fra OFR, hurtigt indsender projekter til prioritering og  

 efterfølgende oprydning efter OM, således at manglen på velbegrundede  

 oprydninger ikke bliver et problem ved starten af OM-puljen.
I perioden, mens  

 vejledningen færdiggøres, baseres oprydningsarbejdet derfor primært på  

 allerede nedlagte salgssteder, registrede depoter og tilsvarende.
Bilag 2 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om påligningen af indkomstskat til staten  

 (ligningsloven), jf. lovbekendtgørelse nr. 869 af 15. november 1995, som  

 ændret bl.a. ved § 1 i lov nr. 399 af 22. maj 1996 og § 10 i lov nr. 1209 af  

 27. december 1996 og senest ved § 23 i lov nr. 1223 af 27. december 1996,  

 foretages følgende ændring:
 1. I § 7 F, stk. 1, ændres i nr. 10 ».«  

 til: »,», og efter nr. 10 indsættes som nr. 11 og 12:
»11) beløb, der i henhold til miljølovgivningen udbetales af det  

 offentlige til oprensning m.v. af forurenede ejendomme, 12) beløb, der udbetales af Oliebranchens Miljøpulje i henhold til aftale  

 af 21. december 1992 til oprensning m.v. af forurenede ejendomme.«.
§ 7 F.
Til den skattepligtige indkomst medregnes ikke:
1) boligstøtte ydet efter lov om individuel boligstøtte samt efter § 19 i  

 lov om boliger for ældre og personer med handicap, 2) tilskud efter § 37, stk. 1-2 og 4, § 40, stk. 1-2, § 44, stk. 2, § 44  

 a, stk. 2, § 45, stk. 1, § 46, stk. 1-2, § 47, stk. 1, § 62, stk. 2-3, og §  

 74 a i lov om byfornyelse og boligforbedring, 3) tilskud efter lov om statstilskud til forbedringsarbejder m.v. i  

 helårsboliger og fritidsboliger, 4) tilskud efter § 64, stk. 3, i lov om social bistand, 5) tilskud efter lov om statstilskud til omstilling af ældre boliger til  

 kraftvarme, 6) tilskud efter lov om statstilskud til energibesparende foranstaltninger  

 i pensionisters boliger, 7) Tilskud efter lov om statstilskud til omstilling af elopvarmede  

 bygninger, 8) Tilskud, som i medfør af § 9, stk. 4, i lov om jordfordeling mellem  

 landejendomme ydes til udgifter, som afholdes af lodsejerne.
9) tilskud til bygningsejere til installationsarbejder som nævnt i § 4,  

 stk. 1, nr. 1, i lov om Elsparefonden, 10) tilskud til forbrugere ved køb af nye energieffektive apparater og  

 udstyr som nævnt i § 4, stk. 1, nr. 3, 2. pkt., i lov om Elsparefonden.
Stk. 2-4. - - - § 2 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. Loven har virkning fra og med den 29. januar 1997.
