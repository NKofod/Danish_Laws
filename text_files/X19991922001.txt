 Voldgiftssag afgjort af Voldgiftsnævnet  

 for Bygge- og Anlægsvirksomhed.
 Vedrører AB 92 §§ 27 og 36, stk. 2.
I 1993 udbød indklagede arbejdet med renovering og  

 ombygning af en svømmehal i offentlig licitation.
Arbejdet med  

 entreprise 1, der omfattede nedrivningsarbejdet, gartnerarbejdet,  

 jordarbejdet, vej- og terrænarbejdet, kloakarbejdet, beton- og  

 jernbetonarbejdet samt murerarbejdet, blev udført af klageren.
Denne  

 kendelse afsiges til afgørelse af en lang række tvistigheder  

 mellem parterne, som licitationen og byggeriet gav anledning til.
I påkendelsen har deltaget projektleder,  

 civilingeniør T.
Boe Larsen, stadsarkitekt Ole Østergaard og  

 som formand   landsdommer Peter Rørdam.
 1. Regulering af kontraktssummen.
 Klagerens tilbud på arbejdet blev afgivet den  

 23. august 1993 og angav en tilbudssum på 6.709.800 kr. ekskl. moms  

 (bilag 5). Der var 5 andre tilbudsgivere, hvis tilbud lå fra 9.300.000  

 kr. til 9.907.500 kr. ekskl. moms.
 Den 24. august 1993 (bilag 7) meddelte klageren, " at  

 vi har gennemgået vore kalkulationer efter licitationen og kan  

 konstatere, at der er åbenlyse fejl i disse." Under henvisning  

 hertil anmodede klageren det rådgivende ingeniørfirma, der stod  

 for licitationen, om at se bort fra tilbudet, eventuelt ved at annullere  

 licitationen og snarest afholde en ny licitation.
Den 26. august 1993 afholdtes der et møde mellem  

 parterne.
I det referat af mødet, der er udarbejdet af  

 ingeniørfirmaets repræsentant (bilag 8), oplyste klagers  

 repræsentant at der var tre væsentlige fejl i tilbudet :  

 Vedrørende murerarbejdet at der manglede ca. 50 % af murstenene,  

 vedrørende betonarbejdet at der manglede en del armering,  

 forskallingsforme og afretningslag og vedrørende prissætningen  

 at der manglede risikotillæg, dækningsbidrag og  

 fastpristillæg.
I referat anføres det videre :
 " Klagers repræsentant mener, at fejlene er  

 åbenlyse, og at bygherren med baggrund heri bør se bort fra  

 klagers tilbud, eventuelt ved afholdelse af ny licitation.
 Pkt. 3.0 Bygherren samt teknikerne, mener, at der  

 ikke er åbenlyse fejl i tilbudet.
 På forespørgsel fra ingeniørfirmaets  

 repræsentant oplyste klager, at der ikke foreligger en komplet udfyldt  

 tilbudsliste, idet side 3 til side 21 ikke var medsendt tilbudet, og at denne  

 ikke vil blive udleveret.
 Klagers repræsentant oplyste, at der foreligger en  

 komplet udfyldt tilbudsliste for et reguleret tilbud og tilbød at  

 udlevere denne.
 Bygherren ønskede ikke at modtage dette regulerede  

 tilbud.
 Pkt. 4.0 Indklagedes repræsentant oplyste, at  

 der er kutyme for, at indklagede fastholder den lavestbydende og  

 foreslår, at klager udfører arbejdet til den tilbudte pris.
 Klagers repræsentant kender ikke til  

 fortilfælde, hvor man har fastholdt den lavestbydende med en forskel  

 på 38,6 % op til næstlaveste og foreslår, at man regulerer  

 tilbudet med de efter hans mening åbenlyse fejl.
 Indklagedes repræsentant er af den opfattelse, at  

 "bordet fanger", og at bygherren vil fastholde klagers tilbud.  

 Alternativt vil man antage næstlaveste tilbud og afkræve klager  

 differencebeløbet mellem laveste og næstlaveste tilbud.
Klager vil godt udføre arbejdet, men vil så  

 sideløbende hermed anlægge sag mod bygherren for at få  

 betaling for de åbenlyse fejl." Af et referat af samme møde, som blev lavet af  

 klagerens afdelingsleder (bilag 14), fremgår, at der også og  

 især manglede beton ved tilbudets udregning.
Det blev i øvrigt  

 ifølge dette referat anført over for klageren, at det ikke  

 specielt var murer- og betonarbejdet, der var billigst, men at det gjaldt  

 alle de delarbejder, som tilbudet omfattede.
Mødet endte med, at forskellige  

 løsningsmuligheder skulle overvejes.
Resultatet blev, at indklagede  

 fastholdt klageren på det afgivne tilbud, som indklagede accepterede  

 den 7. september 1993 (bilag 13). Den 14. september 1993 (bilag 17) meddelte  

 klagerens advokat, at klageren var villig til at udføre entreprisen  

 for det tilbudte beløb, men således at klageren forbeholdt sig  

 efter entreprisens afslutning ved voldgiftssag at gøre gældende,  

 at tilbudet var ugyldigt i medfør af aftalelovens § 32, stk. 1, og at  

 arbejdet derfor skulle betragtes som regningsarbejde, dog med en maksimering  

 af den samlede pris til 8.500.000 kr. ekskl. moms.
Dette beløb var  

 efter klagerens angivelse det korrekt udregnede beløb for entreprise  

 1. Det er dog supplerende oplyst, at beløbet rettelig udgjorde  

 8.800.000 kr., som blev nedrundet til 8.500.000 kr.
Den 15.september 1993  

 (bilag 19) tiltrådte indklagede klagerens forslag.
Under den sag , der herefter er rejst, og hvori  

 klageskrift er indgået den 16. februar 1995, har klageren på  

 dette punkt påstået indklagede tilpligtet at betale 1.894.000 kr.  

 + moms, i alt 2.367.500 kr., med procesrenter fra den 19. november 1994.  

 Beløbet udgør differencen mellem de 8.500.000 kr. og  

 tilbudssummen på 6.709.800 kr. med fradrag af udgiften til  

 vinterforanstaltningen på 103.800 kr. + moms.
Klageren har   som i  

 skrivelsen af 14 september 1993   til støtte for kravet  

 påberåbt sig, at tilbudet af 23. august 1993 var uforbindende for  

 klageren efter aftalelovens § 32, stk. 1, og at klageren derfor må have  

 krav på betaling af det beløb, som tilbudet korrekt udregnet  

 skulle have lydt på.
Indklagede har påstået frifindelse og har  

 gjort gældende, at det ikke er bevist, at der overhovedet er  

 begået fejl.
Indklagede har endvidere for det tilfælde, at der  

 må antages at være begået fejl, bestridt, at der foreligger  

 omstændigheder, det har kunnet medføre ugyldighed.
 Parterne har i øvrigt begge henvist til de  

 synspunkter, som blev fremført på mødet den 26. august  

 1993. Klageren har oplyst, at klagerens kostpris er opgjort til mere end 12.  

 mill. kr.
 Der er under den mundtlige forhandling afgivet forklaring  

 om spørgsmålet fra forskellige personer.
Klagers repræsentant har forklaret, at han er  

 teknisk direktør hos klageren med sæde i hovedafdelingen.  

 Tilbudet blev beregnet i en anden afdeling, men han havde afstukket  

 retningslinierne for kalkulationerne.
Han blev gjort bekendt med tilbudet,  

 inden det blev afgivet, men han gjorde sig ikke på det tidspunkt tanker  

 om, at der var noget galt.
Det skyldtes nok, at arbejdsopgaven var  

 usædvanlig.
Man kunne f.eks. ikke sammenligne med normale  

 kvadratmeterpriser.
Han blev imidlertid straks da han blev bekendt med  

 licitationsresultaterne, klar over, at der måtte være sket en  

 fejl.
En af arkitekterne på byggeriet har  

 forklaret, at han var til stede, da tilbudene blev læst op.
Han  

 kontrollerede, om der var fejl i klagerens tilbud, men fandt ingen.
Han  

 fæstnede sig i øvrigt ved, at klagerens tilbud var lavere end de  

 andre bydendes på alle delposter, og det faldt ham ikke ind, at der ved  

 beregningen af tilbudet kunne være begået fejl fra klagerens  

 side.
 Den anden arkitekt, indklagedes repræsentant og  

 ingeniørfirmaets repræsentant har forklaret i overensstemmelse  

 hermed.
 Indklagedes repræsentant har yderligere  

 forklaret, at det var udelukket at afholde ny licitation, fordi det hastede  

 meget at komme i gang med byggeriet.
Ingeniørfirmaets repræsentant har  

 yderligere forklaret, at han inden licitationen havde lavet et overslag over  

 omkostningerne ved byggeriet.
Det var ikke muligt at sammenligne  

 licitationsresultatet på entreprise 1 med overslaget, der ikke var  

 fagopdelt, men som var udarbejdet med sigte på de enkelte  

 bygningsdele.
 Voldgiftsrettens afgørelse.
Voldgiftsretten finder det tilstrækkelig  

 sandsynliggjort, at klagerens tilbud på grund af fejl i forbindelse med  

 beregningerne blev lavere, end det skulle have været, hvis fejl ikke  

 havde foreligget.
Klagerens undladelse af at fremlægge sine  

 kalkulationer bevirker imidlertid, at voldgiftsretten ikke har mulighed for  

 at tage stilling til klagerens oplysning om, at den korrekte beregning  

 førte til en samlet pris på 8,8 mill. kr. ekskl. moms.
Der er  

 således ikke mulighed for størrelsesmæssigt at  

 fastslå konsekvenserne af de begåede fejl.
Den omstændighed, at klagerens tilbud afveg så  

 markant fra de øvrige tilbud, som tilfældet var, findes ikke i  

 sig selv at give grundlag for at statuere, at indklagede eller indklagedes  

 repræsentanter burde have indset, at klagerens tilbud ved en  

 fejltagelse havde fået et andet indhold end tilsigtet.
Der findes  

 heller ikke i øvrigt at være oplyst omstændigheder, der  

 kan føre til, at klagerens tilbud kendes ugyldigt efter aftalelovens §  

 32, stk. 1. Klageren er derfor bundet af sit tilbud, og som følge  

 heraf frifindes indklagede for kravet om regulering af kontraktssummen.
 2. Merydelser.
 Klageren har på en række punkter rejst  

 krav om betaling for ekstraarbejder.
 Kravene er specificeret således (beløbene  

 angives ekskl. moms) :
 1) Ekstramængder til betonrenovering  

                           48.793 kr.
 Indklagede har taget bekræftende til genmæle  

 over for dette beløb, som voldgiftsretten derfor tilkender  

 klageren.
 2) Ekstraudgifter i forbindelse med en  

 oversvømmelse den 3.december 1993        4.502 kr.
Oversvømmelsen skyldtes, at regnvandsafledningen  

 var koblet på spildevandsledningen.
Klageren var ikke blevet gjort  

 bekendt hermed og blev heller ikke af sig selv opmærksom herpå i  

 forbindelse med opgravningen og havde derfor ikke afproppet  

 regnvandsledningen.
 Voldgiftsretten finder ikke, at der foreligger forhold,  

 som kan bebrejdes klageren, og da risikoen for kloakforholdene må  

 påhvile bygherren, giver retten på dette punkt klageren medhold i  

 kravet, der ikke er bestridt størrelsesmæssigt.
 3) Nedbrydning af murværk for  

 stålsøjler                                           56.700  

 kr.
Der er enighed mellem parterne om, at den  

 pågældende mur ifølge projektet skulle nedbrydes delvis  

 for at skaffe plads til stålsøjler.
Der er endvidere enighed om,  

 at klageren faktisk nedbrød og genopmurede hele muren.
Klageren  

 gør gældende, at grunden hertil var, at det, da nedbrydningen  

 blev påbegyndt, viste sig, at der var trængt vand ind i muren,  

 således at isoleringslaget var ødelagt og murbinderne rustet  

 over.
Der er afgivet modstridende forklaringer på dette punkt.
Der er  

 ligeledes modstridende forklaringer om, hvorvidt arbejdet blev aftalt med  

 tilsynet, og hvilken betalingsaftale der i såfald skulle være  

 indgået.
Voldgiftsretten må herefter henholde sig til, at  

 klageren rent faktisk har udført et arbejde, der gik udover, hvad  

 klageren kunne påregne på grundlag af projektet.
Retten tilkender  

 derfor klageren det afkrævede beløb, som ikke er bestridt  

 størrelsesmæssigt.
 4) Nedbrydning af gammelt fundament i modullinie K  

                               43.015 kr.
Indklagede har anerkendt at skulle betale for dette  

 arbejde med 5.000 kr.
Tvisten mellem parterne går således  

 på arbejdets omfang, og også på dette punkt er der  

 modstridende forklaringer.
Indklagede har påberåbt sig, at en del  

 af det arbejde, klageren kræver betaling for, er omfattet af en  

 aftaleseddel på 40.000 kr., som indklagede har betalt.
Voldgiftsretten  

 finder imidlertid ikke, at indklagede har påvist, at der er sammenfald  

 mellem de arbejder, som klageren kræver betalt, og de arbejder, som  

 omfattes af aftalesedlen.
Når hertil kommer, at krav har været  

 rejst gentagne gange af klageren på byggemøder, uden at det blev  

 afklaret under byggeriet, findes klagerens opgørelse af kravet ikke at  

 være blevet anfægtet på en sådan måde, at der  

 grundlag for en nedsættelse.
 Voldgiftsretten tilkender derfor klageren det under punkt  

 4 krævede beløb.
 5) Afstivning af murværk  

                                                          3.960 kr.
og 6) Nedbrydning og opmuring af murværk for  

 stålmontage                                16.000 kr.
Klageren har gjort gældende, at smeden havde glemt  

 indstøbning af stål i den pågældende mur.
Klageren  

 måtte derfor foretage en afstivning, og da stålsøjlerne  

 skulle monteres, måtte muren de pågældende steder nedrives  

 og genopføres.
Det er indklagedes standpunkt, at klageren burde have  

 været opmærksom på, at der var foreskrevet en  

 stålmontage, og at det således falder tilbage på klageren  

 selv, at det ekstra arbejde blev nødvendigt.
 Det fremgår af referatet af byggemøde nr. 23  

 (bilag 1.22) under punkt 9.5, at klagerens repræsentant gjorde  

 opmærksom på problemet og forbeholdt sig at kræve  

 ekstrabetaling.
 Ingeniøren der havde byggeledelsen, har forklaret,  

 at det var hans hensigt at få den situation, der var opstået,  

 løst ved en forhandling med klageren og  

 stålentreprenøren, men at det bl.a. på grund af det  

 tidspres, der konstant hvilede over byggeriet, ikke blev til noget.
Det er voldgiftsrettens opfattelse, at der, hvis det  

 påtænkte møde havde fundet sted, ville være blevet  

 tilvejebragt en afklaring af det passerede og en løsning.
Den  

 fornødne afklaring har ikke kunnet ske under den mundtlige forhandling  

 i voldgiftssagen, der har fundet sted længe efter byggeriet.
Den  

 bevismæssige usikkerhed, der følger heraf, må falde  

 tilbage på byggeledelsen.
Når hertil kommer, at det måtte  

 påhvile byggeledelsen at koordinere de forskellige entrepriser, findes  

 der ikke grundlag for at pålægge klageren et ansvar eller et  

 medansvar, og retten tilkender derfor klageren det krævede  

 beløb, som ikke er bestridt størrelsesmæssigt.
 7) Armering børnebassin m.v.  

                                                              11.712 kr.
Det er klagerens standpunkt, at armeringen i  

 børnebassinet, der blev foretaget, efter at rør var monteret,  

 måtte omgøres flere gange, fordi trykprøvninger af  

 rørene viste, at de ikke var tætte.
Dette standpunkt er efter  

 voldgiftsretten opfattelse ikke afgørende blevet  

 imødegået under sagen, og retten tilkender derfor klageren det  

 krævede beløb, som ikke er bestridt  

 størrelsesmæssigt.
 8) Opbrydning af beton for kloakarbejde  

                                                4.200 kr.
Parterne er enige om, at dette var et ekstraarbejde.  

 Indklagede gør imidlertid gældende, at klageren og en  

 medarbejder hos indklagede, traf aftale om, at klageren ikke skulle have  

 særskilt vederlag herfor, men til gengæld vederlagsfrit skulle  

 foretage en mangelsafhjælpning på en anden del af klagerens  

 arbejde.
Dette standpunkt er blevet bestridt fra klagerens side.
Da  

 indklagedes medarbejder ikke er blevet ført som vidne under  

 voldgiftssagen, og da indklagede heller ikke på anden måde har  

 bevist grundlaget for sin indsigelse, tager voldgiftsretten klagerens krav,  

 som ikke er bestridt størrelsesmæssigt, til følge.
 9) Oprydning i rum 100  

                                                            1.080 kr.
Oprydningen skete efter elektrikeren, og klageren  

 gør gældende, at byggeledelsen var blevet opfordret til at  

 foranledige, at elektrikeren ryddede op, men da intet skete, måtte  

 klageren selv foretage oprydningen.
Byggeledelsen har bestridt at have  

 fået denne opfordring.
Voldgiftsretten lægger afgørende vægt  

 på, at det er klageren, der har foretaget oprydningen, og at  

 oprydningen skete efter en af de andre entreprenører.
Det har derfor  

 formodningen for sig, at klageren skal have vederlag for dette arbejde, og  

 retten giver som følge heraf klageren medhold i kravet, som ikke er  

 bestridt størrelsesmæssigt.
 10) Udfræsning af fuger i dameafdeling modul 12  

                                                     4.193 kr.
 Klageren gør gældende, at klageren direkte  

 blev bedt om at udskifte nogle dårlige fuger i noget gammelt  

 murværk.
En af arkitekterne har forklaret, at omfugningen skete i  

 en nyopført mur.
Grunden var, at fugerne havde fået en anden  

 form end på det øvrige murværk.
Da han forlangte  

 fugearbejdet omgjort, blev der ikke taget noget forbehold om  

 ekstrabetaling.
 Voldgiftsretten finder på denne baggrund ikke, at  

 klageren har godtgjort grundlaget for sit krav og frifinder derfor  

 indklagede.
 11) Efterreparation af fliser ved elevator  

                                                           1.700 kr.
 Indklagede har taget bekræftende til genmæle  

 over for dette krav, som voldgiftsretten derfor tager til følge.
 12) Udskiftning af fliser på trappe og bassinbund  

                                                           2.016 kr.
 Klageren har påberåbt sig, at det her drejer  

 sig om fliseudskiftning, som var affødt af, at dem der lagde  

 rør havde boret huller i nogle fliser, hvor der ikke skulle være  

 huller.
Indklagede har bestridt, at der var blevet boret huller i  

 de pågældende flisepartier, hvor det aldrig havde været  

 meningen, at der skulle bores huller.
Når det blev nødvendigt at  

 udskifte fliser på trappen og i bassinbunden, skyldtes det, at en del  

 fliser var blevet beskadiget under omstændigheder, som klageren var  

 ansvarlig for.
 Voldgiftsretten finder ikke, at klageren har bevist  

 grundlaget for sit krav på dette punkt og frifinder derfor  

 indklagede.
 13) Ændring af dørhuller i rum 115  

                                                                   5.184  

 kr.
 Klageren har gjort gældende, at en af arkitekterne  

 havde bedt klageren om at ændre fliseopsætningen i 4  

 døråbninger.
 Indklagede har anerkendt at have beordret en ændring  

 af fliseopsætningen ved én dør og har på dette  

 grundlag anerkendt, at klageren har krav på en merbetaling på  

 1.800 kr.
 Som sagen i øvrigt er oplyst, findes klageren ikke  

 at have bevist at have krav ud over det af indklagede anerkendte.
 14) Nedlægning af slidlag i styrketræning  

                                                                  7.800  

 kr.
 Klageren har anført, at der var foreskrevet  

 grovbeton, men at det på det pågældende sted ikke var  

 muligt at opnå den tilstrækkelige nøjagtighed med  

 grovbeton, og at der derfor måtte pålægges et slidlag.  

 Tilsynet accepterede, at der var tale om ekstraarbejde, og klagerens krav  

 blev også fremsat i et byggemøde, men der blev aldrig skriftlig  

 taget stilling til det.
En af arkitekterne har forklaret, at pålægning  

 af et slidlag blev aftalt med klagerens medarbejder, og at grunden hertil  

 var, at det indtil da udførte grovbetonlag lå for lavt.
Der  

 forelå således en fejl i udførelsen af klagerens arbejde,  

 og krav om ekstrabetaling er da også først blevet rejst  

 efterfølgende.
 Voldgiftsretten finder ikke, at klageren har bevist at  

 have noget krav på dette punkt og frifinder derfor indklagede.
 15) Ændring af fliser i høj mur modul 5  

                                                                   7.200  

 kr.
 Klageren har anført, at det på grund af den  

 hidtidige leverandørs konkurs blev nødvendigt at udføre  

 arbejdet i to omgange, hvilket trak ekstra stilladsudgifter med sig.
 Indklagede har ikke anfægtet rigtigheden heraf, men  

 har bestridt kravet med henvisning til, at der først  

 efterfølgende blev krævet ekstrabetaling.
 Voldgiftsretten giver klageren medhold i dette krav, som  

 ikke er bestridt størrelsesmæssigt.
 16) Opbrydning af afløbsrender for  

 membranforløb ved afløb  

 171.750 kr.
I projektet var foreskrevet placering af en speciel  

 membran under afløbsrenden.
Dette blev under byggeriet ændret  

 til en anden membran, som klageren anbragte over slidlaget, under fliserne.  

 Denne placering blev kasseret af ingeniørfirmaets repræsentant  

 som værende i strid med projektet, og det er klagerens arbejde med den  

 heraf følgende opbrydning af det allerede udførte arbejde, som  

 klageren kræver betalt med 171.750 kr.
Klageren gør  

 gældende, at der var tale om et ekstraarbejde, medens indklagede  

 gør gældende, at der var tale om en  

 mangelsafhjælpning.
 Voldgiftsrettens afgørelse.
Det ligger efter oplysningerne i sagen klart, at  

 ændringen fra den specielle membran til den anden membran blev aftalt  

 mellem parterne, og at det endvidere blev aftalt, at monteringen skulle ske  

 efter leverandørens anvisninger, jf. bl.a. byggemøde nr.29,  

 pkt. 9.1. (bilag 59). Klageren har til støtte for, at monteringen  

 faktisk skete efter leverandørens anvisninger henvist til et  

 produktblad (bilag 123) og til, at leverandøren var til stede ved  

 monteringen.
Om leverandørens tilstedeværelse foreligger der  

 imidlertid ikke andre oplysninger i sagen, og produktbladet findes ikke med  

 sikkerhed at angive placeringen i forhold til afløbsrenderne.  

 Når hertil kommer, at klageren uden at forelægge  

 spørgsmålet for tilsynet fraveg den placering af membranen, som  

 var klart tilkendegivet i projektet, findes klageren i nogen grad selv at  

 have bragt sig i den situation, der nødvendiggjorde ophugning af det  

 hidtil udførte arbejde.
Den aftale, der var indgået med tilsynet om en  

 placering af membranen efter leverandørens anvisninger, burde  

 imidlertid have givet tilsynet anledning til at sætte sig ind i,  

 hvilken placering leverandøren ville anvise, og ved at undlade dette  

 har tilsynet pådraget sig et vist medansvar.
Det falder desuden tilbage  

 på tilsynet, at der først blev grebet ind over for klagerens  

 arbejde med membranmontagen, efter at klageren havde lavet en betydelig del  

 af arbejdet.
 Efter en afvejning af disse omstændigheder over for  

 hinanden findes ansvaret for det skete at burde fordeles med halvdelen til  

 hver af parterne, således at der tilkendes klageren 85.875 kr. af det  

 krævede beløb, som ikke er bestridt  

 størrelsesmæssigt.
 17) Fliser og klinker i grotte udført to gange  

                                                                 9.125 kr.
Det drejer sig om en flisebelægning, der efter  

 indklagedes opfattelse burde have været udført med  

 tilskårne fliser for at undgå, at fugerne fik kileform.
Et krav  

 herom fremgår imidlertid ikke af flisetegningerne, og der er heller  

 ikke andet grundlag for at bebrejde klageren, at arbejdet blev udført  

 som sket.
Klageren har derfor krav på ekstra betaling for den forlangte  

 omlægning, og da heller ikke kravet på dette punkt er bestridt  

 størrelsesmæssigt, tager voldgiftsretten kravet til  

 følge.
 18-19) Oprydning efter andre håndværkere i  

 forbindelse med indflytning og ibrugtagning 10.937 kr.
Der er tvist mellem parterne om, hvorvidt klageren er  

 blevet bedt om at foretage oprydningen, eller om klageren har gjort det  

 på eget initiativ.
Da det må have formodningen for sig, at  

 klageren kun har foretaget denne oprydning, fordi man blev bedt om det, giver  

 voldgiftsretten klageren medhold i kravet, som ikke er bestridt  

 størrelsesmæssigt.
 20) Specialmaling i stedet for standard  

                                                           9.576 kr.
 Klageren har oplyst at have baseret sit tilbud på  

 standardfarver, og at tilsynets forlangende om anvendelse af en specialmaling  

 trak en fordyrelse med sig.
 Indklagede har henvist til, at specialmalingen efter  

 udbudsmaterialet frit kunne vælges efter bygherrens ønsker, og  

 voldgiftsretten finder derfor ikke, at klageren kan få medhold i sit  

 krav.
 21-23) Kravene herunder behandles samlet.
 21) Udskæring m.v. af armeringsjern ved  

 udløbskasser i børnebassiner                          4.500  

 kr.
 I en skrivelse fra klageren til det rådgivende  

 ingeniørfirma af 19. september 1994 (bilag 79) anføres det  

 herom :
"   børnebassiner   udløbskasser og  

 riste i gulve og vægge var placeret forkert eller skulle ændres i  

 størrelsen.
Disse ændringer medførte en del ekstra  

 flisearbejde og hugning i underliggende beton og armeringsjern i uge  

 35-36." 22) Eftergåelse af skimmeriste i familie- og  

 varmtvandsbassin                                          7.600 kr.
 I klagerens skrivelse af 19. september 1994 anføres  

 det om dette spørgsmål :
 "   skimmeriste (18-20 stk.), eftergåelse af  

 udligningskasser for tredje gang.
 1. gang i uge 20 : Udligningskasserne var placeret forkert  

 i forskallingen af firma AA, her blev enkelte flyttet efter  

 støbningen.
 2. gang i uge 25 : Blev mange flyttet sideværts  

 på grund af, at tilsynet ønskede andre riste, samt at det skulle  

 gå op med hele fliser, på dette tidspunkt var flisearbejdet  

 afsluttet i bassinerne.
3. gang i uge 34 : Skulle hullernes finish være  

 pænere, samt at vi skulle afslutte med sort epoxymaling i hullet.
Dette  

 blev senere diskuteret med Dem og en af arkitekterne tirsdag i uge 36, hvor  

 vi igen tog forbehold for tid og økonomi i alle omgørelser.  

 Torsdag i uge 36 blev hullerne igen vurderet, denne gang af  

 ingeniørfirmaets repræsentant og en anden.
Hver gang med en ny  

 holdning til godkendelseskriteriet.
Vor formand havde gjort opmærksom  

 på, at epoxymalingen krævede adskillige døgns  

 hærdetid inden vandpåfyldningen.
Denne løsning blev  

 således annulleret torsdag i uge 36.
 23) Eftergåelse af blænddæksler i  

 familiebassin efter firma AA                                       1.375  

 kr.
 I skrivelse af 19.september 1994 anføres det om  

 dette spørgsmål :
"   blænddæksler (2 stk.) i væg i  

 familiebassin, frithugget af firma AA torsdag i uge 35, klar til  

 efterreparation af ca. 12 stk. klinker incl. underlag i uge 36." Ad 21- 23 ) Der er ikke enighed mellem parterne om, hvem  

 klageren eller firma AA   der havde ansvaret for placering af riste m.v., og  

 spørgsmålet er ikke blevet belyst på en måde, der  

 har givet voldgiftsretten et klart grundlag for sin afgørelse.
Retten  

 finder imidlertid, at det har formodningen for sig, at arbejdet hørte  

 under firma AA´s entreprise, og indklagede, der ikke reagerede på  

 klagerens skrivelse af 19. september 1994, findes ikke at have påvist,  

 at der er forhold, som kan bebrejdes klageren, der medførte de  

 pågældende ekstraarbejder.
Retten giver derfor klageren medhold i  

 disse krav, som ikke er størrelsesmæssigt bestridt.
 23-24) Gulvklinker ødelagt af entreprise 6 og af  

 gæster                                                   17.100 kr.
 Som sagen er forelagt, tilkender voldgiftsretten klageren  

 det krævede beløb, som ikke er størrelsesmæssigt  

 bestridt.
 Under punktet merydelser tilkendes der herefter klageren  

 følgende beløb :
1) 48.793 kr.
2) 4.502 kr.
3) 56.700 kr.
4) 43.015 kr.
5-6) 19.960 kr.
7) 11.712 kr.
8) 4.200 kr.
9) 1.080 kr.
11) 1.700 kr.
13) 1.800 kr.
15) 7.200 kr.
16) 85.875 kr.
17) 9.125 kr.
18-19) 10.937 kr.
21-22) 13.475 kr.
23-24) 17.100 kr.
I alt ekskl. moms 337.174 kr.
 3. Særligt vedrørende  

 mellembygningen.
En del af murerarbejdet i denne bygning måtte  

 omgøres, fordi der opstod en skævhed som følge af forkert  

 afsætning.
Der blev lavet en aftaleseddel om et beløb på  

 100.000 kr., hvoraf indklagede har betalt de 50.000 kr.
Klagerens krav  

 på dette punkt angår de resterende 50.000 kr., mens indklagede  

 på sin side kræver tilbagebetaling af de betalte 50.000 kr.  

 Tvisten mellem parterne angår placeringen af ansvaret for den forkerte  

 afsætning og spørgsmålet, om der ved aftalesedlen er  

 indgået en bindende aftale.
Landinspektørfirmaet har den 11.  

 marts 1994 udfærdiget et notat om grunden til den fejlagtige  

 afsætning, men dette notat ses ikke at have skabt klarhed over  

 ansvarsproblematikken.
 Aftalesedlen, der er dateret den 29. marts 1994   efter at  

 klageren havde påbegyndt ommuringen   har følgende ordlyd :
 " Ændring af kloak, beton, murværk m.v. i  

 forbindelse med skævt murværk i mellembygning rum 102, 104, 105  

 og 107, som det fremgår af landinspektørfirmaets notat dateret  

 11.3.1994. Merpris foreløbig anslået til kr. 100.000,00 kr.  

 Klager udarbejder endelig prisoverslag forud for ændringsarbejdet.
 Følgende forudsætninger er gældende for  

 aftalen :
1. Landinspektørens notat af 11.3.1994 opfattes af  

 klager og bygherren som en uvildig opmåling, der i fuldt omfang  

 redegør for placering af vægge der skal nedbrydes og opmures i  

 ny position.
Notatet danner nødvendigt grundlag for en  

 efterfølgende udredning af skyldsspørgsmålet om  

 fejlafsætningen og efterfølgende udførelsesfejl.
 De fysiske forhold er ved notatet velbelyste, og der  

 findes ikke behov for yderligere klarlæggelse ved syn og  

 skøn.
2. Der er enighed om, at murværket er i en  

 uacceptabel stand, og at arbejdet skal omgøres.
Der er kun uenighed om  

 skyldsspørgsmålet og hermed  

 betalingsspørgsmålet." Uanset anførelsen i aftalesedlen om, at der ikke  

 findes behov for yderligere klarlæggelse ved syn og skøn, har  

 forholdet været inddraget i det under sagen afholdte syn og skøn  

 ved en civilingeniør og en murermester som skønsmænd.
I  

 erklæringen fra november 1996 hedder det herom som konklusion :
 " Konklusion :
 Det har efter skønsmændenes opfattelse  

 været muligt at foretage en korrekt afsætning ud fra de givne  

 oplysninger.
 Den ovennævnte difference i målene på  

 tegningen på 4,5 cm. mellem modul K og M, ville ved samme lejlighed  

 have vist sig, og en løsning på dette lille  

 spørgsmål kunne være fundet.
Ligeledes har den af landinspektøren ansatte  

 markering af modul 14 + 70,5 kunnet anvendes." Det er et yderligere tvistepunkt under sagen, om der kan  

 tages hensyn til skønserklæringen, idet det er klagerens  

 standpunkt, at indklagede ved aftalesedlen har afskåret sig fra syn og  

 skøn om spørgsmålet.
Herom skal voldgiftsretten udtale,  

 at bemærkningerne i aftalesedlen om syn og skøn ikke findes at  

 have en sådan karakter, at indklagede herved kan siges at have givet  

 bindende afkald på at få foretaget syn og skøn.  

 Skønserklæringen kan derfor indgå i rettens vurdering af  

 oplysningerne på dette punkt.
Voldgiftsretten finder ikke, at sagens oplysninger giver  

 et klart grundlag for at placere ansvaret for den fejlagtige afsætning.  

 Aftalesedlen holder efter sit indhold i nogen grad spørgsmålet  

 åbent.
Skønserklæringen peger i retning af, at der kan  

 pålægges klageren et vist ansvar, men det må også  

 tages i betragtning, at indklagede rent faktisk gik med til at lave en  

 aftaleseddel, og trods aftalesedlens indhold må den i hvert fald  

 være udtryk for, at indklagede selv har følt en usikkerhed over  

 for ansvarsspørgsmålet.
Det har efter de foreliggende  

 oplysninger heller ikke været nogen nem opgave for entreprenøren  

 at foretage afsætningen korrekt, og i betragtning af opgavens  

 kompleksitet kunne der nok have været behov for en effektiv bistand fra  

 tilsynets side ved afsætningen.
Retten finder derfor, at begge parter  

 har et ansvar, der passende kan fordeles med halvdelen til hver.
Retten  

 frifinder derfor parterne for de gensidigt rejste krav.
 4. Indklagedes modkrav, bortset fra mellembygningen  

 og fra dagbøder.
 1) Fejludført betonslidlag og armering i  

 svømmehal                                                   820.000  

 kr.
 Klageren har anerkendt kravet med 55.000 kr.
 Omstændighederne omkring dette  

 spørgsmål er belyst i en skrivelse fra klageren til det  

 rådgivende ingeniørfirma af 8. juni 1994 (bilag 1.56), hvori det  

 bl.a. anføres :
" Der er 2. juni 1994 udlagt ca. 700 m2 slidlagsbeton  

 i svømmehallen, altså ca. 70 %. Af disse 700 m2 er ca. 500 m2  

 belagt med klinker, som er fuget færdig.
Resten er udlagt med B45.
 Problemet med anvendelsen af en beton C100/400 i stedet  

 for en Beton 45, blev konstateret af Dem torsdag den 2. juni 1994,  

 altså for ca. 1 uge siden.
Årsagen til misforståelsen er, at klagers  

 formand og entrepriseleder ved opstarten af gulvstøbningen ikke var  

 opmærksom på opdelingen af slidlagene i Beskrivelsen, hvor alle  

 slidlagene er beskrevet under murerarbejdet (arkitekt) undtagen dele af  

 slidlaget i svømmehal og badeland, som er beskrevet under  

 betonarbejdet (ingeniør). Ved møder med konsulenterne, den 3.  

 maj 1994, hvor tilsynet (arkitekt og ingeniør) også deltog, var  

 deltagerne heller ikke opmærksom på denne opdeling.
Man  

 diskuterede ud fra, at det var det samme slidlag i hele byggeriet.
 Forvirringen i beskrivelsen er yderligere forværret  

 af, at arkitekten bruger rumnumre, og det gør ingeniøren ikke  

 så det entydige forsvinder.
Allerede den 16.maj 1994 påbegyndte vi  

 udlægningen af slidlaget i svømmehallen, og ingen af  

 parterne incl. tilsynet har været opmærksom på, at dette  

 var beskrevet to forskellige steder.
Alle har fulgt arbejdet visuelt uden at  

 have erkendt problemet.
 Med hensyn til den manglende armering, som ikke  

 fremgår under slidlag i murerbeskrivelsen, blev vi først  

 opmærksom på, da tilsynet ønskede armeringsnet ilagt   da  

 havde vi udført ca. 250 m2.
 Tilsynet har sammen med os gennemgået det udlagte  

 slidlag   alder ca. 3 uger   og fundet én svindrevne, som er  

 udbedret, og vi laver en dilatationsfuge i klinkerne over reparationen.
 Viser der sig senere en enkelt revne på grund af den  

 manglende armering, er det relativt let at udbedre denne uden indvirkning  

 på driften.
Nu tror vi ikke, at det udførte arbejde (metoden)  

 er dårligere end den oprindelig tænkte.
C100/400 er bedre at  

 arbejde med, og dens tendens til svind er mindre, hvilket De også har  

 konstateret på det udførte arbejde, hvorimod B45 giver store  

 vanskeligheder ved udlægningen og giver en dårlig overflade.
De  

 bør nok overveje, om ikke også badelandet burde lægges i  

 C100/400.
Konfronteret med misforståelsen, tog klager straks  

 kontakt til to betonleverandører, der begge udarbejdede et brev, som  

 beskrev C100/400, som absolut anvendelig til slidlag i svømmehal og  

 badeland.
Det udstøbte slidlag svarer til ca. en Beton 25, der i  

 uhærdet tilstand normalt ligger omkring en Beton 40. Den ene  

 betonleverandør har udtaget prøver til konstatering af 28  

 døgns styrken.
Klager har foretaget afrivningsprøver  

 (Bond-test) på slidlaget i overværelse af Dem.
Disse  

 prøver viste tilfredsstillende værdier af 9 døgns  

 styrken.
Den anden betonleverandør har beskrevet, at  

 C100/400 er anvendt i mange andre svømmebade uden, der er konstateret  

 problemer i de efterfølgende år.
Det udførte arbejde er  

 omhyggeligt udført og den efterfølgende afdækning af  

 slidlaget er bibeholdt efter forskrifterne." I skønserklæringen fra november 1996 udtales  

 det bl.a. :
"spørgsmål 2 :      (b) ..
 Svar :
Slidlaget i rum 101 er forlangt udført af beton  

 B-45-SA/1 som opfylder kravene til særlig aggressiv miljøklasse.  

 Der er i beskrivelsen anført en række detailbestemmelser for  

 opnåelse af denne kvalitet.
Det er desuden forlangt, at slidlaget i  

 svømmehal skal armeres.
 Det bemærkes, at der i beskrivelsen  

 vedrørende murerarbejdet er anført den afvigende bestemmelse,  

 at slidlaget generelt skal udføres af cementmørtel  

 C100/400.
 Parterne er enige om, at slidlaget i svømmehallen  

 er udført således :
 Kortside mod S : betontype B-45-SA/1. armeret.
 Langside mod V : Mørtel C100/400, armeret.
 Langside mod Ø : Mørtel C100/400,  

 uarmeret.
 Kortside mod N : Mørtel C100/400, uarmeret med  

 undtagelse af yderste bræmme mod N, som er armeret.
 Kun kortsiden mod S er således med hensyn til  

 betontype og armering udført i overensstemmelse med projektet for  

 beton- og jernbetonarbejdet.
 Revnedannelse i gulvet redegøres der for i svar  

 på spørgsmål 3.
Spørgsmål 2 :        (c) Syns- og skønsmændene anmodes om, ved en  

 eventuel benægtende besvarelse af spørgsmål 2 (a) at  

 oplyse, hvorledes udførelsen kan bringes i overensstemmelse med det,  

 der er anført i den under spørgsmål 2 (a) omhandlede  

 fagbeskrivelse m.v. samt i denne forbindelse oplyse, hvad  

 afhjælpningsudgifterne, herunder vedrørende udførelse,  

 tilsyn og administration, ekskl. moms, må antages at udgøre.
 Svar :
Udførelsen kan kun bringes i overensstemmelse  

 med fagbeskrivelsen for beton- og jernbetonarbejdet ved ophugning og korrekt  

 genudførelse af de dele af gulvet, som ikke er forskriftsmæssigt  

 udført.
Prisen for dette arbejde incl. klinker vil  

 skønsmæssigt beløbe sig til 820.000,00 kr.
Skønsmændene kan imidlertid ikke anbefale  

 en generel omlægning.
Der henvises i den forbindelse til svar på  

 klagers advokats spørgsmål ad. 2." På supplerende spørgsmål fra klagerens  

 advokat har skønsmændene udtalt :
 " Skønsmændene har vurderet de fremlagte  

 prøvningsresultater således :
- det anvendte sand opfylder ikke de stillede krav til  

 særlig aggressiv miljøklasse, men rigeligt kravene til aggressiv  

 miljøklasse.
Der skønnes kun at være mindre  

 forøget risiko for, at der fremover af denne grund vil opstå  

 skadelige alkalikiselreaktioner i gulvet.
 - Luftindholdet er mindre end forlangt, men forholdet  

 skønnes af mindre betydning.
 - Betonstyrken er næsten som foreskrevet.
 - Anvendelse af basiscement skønnes i  

 overensstemmelse med det forlangte.
- V/C-tallet er 0,45 mod det forlangte 0,40. Dette  

 medfører en mere åben betonstruktur og større tendens til  

 svind.
Med hensyn til konsekvensen heraf henvises til nedenstående.
- Den maksimale kornstørrelse er angivet at  

 være 4 mm.
Dette er væsentlig mindre end projektets krav om  

 anvendelse af størst mulig stenstørrelse, dog max. 1/3  

 lagtykkelse.
Anvendelse af sand i stedet for betongrus medfører  

 et væsentligt større svind ved udtørring.
Det  

 skønnes, at svind i perioden fra støbning til hallens  

 ibrugtagning har været medvirkende årsag til revnedannelserne.  

 Efter ibrugtagning må slidlaget skønnes at være konstant  

 fugtigt, og at der derfor ikke forekommer eller vil forekomme  

 svindbevægelser i dette af betydning.
I tilfælde af, at hallen  

 lukkes i en længere periode (af størrelsesordenen ½ år  

 eller mere), og gulvet derfor tørrer ud, skønnes der dog at  

 være risiko for større svindbevægelser, end  

 tilfældet ville være, såfremt udførelsen havde  

 været forskriftsmæssigt.
 - Den manglende armering i dele af slidlaget  

 skønnes at have bidraget til dannelsen af revner.
På grundlag af ovennævnte konkluderes,  

at gulvet ikke er udført i overensstemmelse med beton-  

 og jernbetonprojektet, at gulvet har ringere kvalitet end det  

 foreskrevne, men at  kvaliteten ikke er så ringe, at det  

 ud fra en offergrænsebetragtning kan anbefales generelt at  

 omlægge dette.
Der foreslås i stedet en partiel reparation af  

 gulvet, hvor der optræder revner jf. svar på  

 spørgsmål 3 ( c)." Skønsmændene har under den mundtlige  

 forhandling uddybet deres erklæring.
Det er herunder bl.a. oplyst, at  

 betonstyrken er en mindre væsentlig parameter, da konstruktionen ikke  

 vil blive udsat for særlige styrkemæssige påvirkninger.  

 Uden udbedring vil der kunne opstå revner, der kræver reparation.  

 Det er ikke muligt at udtale noget sikkert om omfanget af kommende  

 revnedannelser, men med en vis sandsynlighed vil der komme 2 pr. langside og  

 1 pr. kortside.
Hver revne vil koste ca. 10.000 kr. at reparere.
I overensstemmelse med klagerens erkendelse må  

 voldgiftsretten fastslå, at klageren har begået fejl ved  

 arbejdets udførelse, og klageren er derfor som udgangspunkt forpligtet  

 til at betale, hvad det koster at bringe arbejdet i kontraktmæssig  

 stand.
Som anført af klageren forekommer det imidlertid  

 uforholdsmæssigt at pålægge klageren en betaling på  

 820.000 kr. for en mangel, hvis praktiske betydning er så forholdsvis  

 beskeden, som det fremgår af skønsmændenes udtalelser.  

 Voldgiftsretten finder i stedet at burde tilkende indklagede et beløb  

 til kompensation for generne ved at bibeholde konstruktionen, som den er, og  

 som giver sikker dækning for kommende reparationer.
Dette beløb  

 ansættes skønsmæssigt til 100.000 kr., således at  

 der tilkendes indklagede 45.000 kr. ud over det af klageren anerkendte  

 beløb på 55.000 kr.
 2) Mangelfuld overfladebehandling af publikumstribuner i  

 svømmehal                       176.000 kr.
 I skønserklæringen fra november 1996 udtales  

 der herom :
 " Det er oplyst, at der overalt er svummet med et  

 andet materiale end det forlangte materiale.
Det er konstateret, at en meget stor del af epoxymalingen  

 er afskallet.
Et undersøgende institut har foretaget 3  

 aftræksforsøg på intakt maling.
Der henvises til vedlagte  

 rapport af 19.08.1996 ERKLÆRINGSBLAD 3, aftræksforsøg nr.  

 2, som viser, at aftræksstyrken ikke er tilstrækkelig.
Det er  

 konstateret, at vedhæftningssvigtet sker i overgangen mellem  

 svummelaget og underliggende afretningslag.
Skønsmændene kan  

 ikke udtale sig om, hvorvidt årsagen til den ringe vedhæftning er  

 udførelses- eller materialefejl.
 Udover ovennævnte vedhæftningssvigt har  

 skønsmændene enkelte steder konstateret brud i elastiske fuger  

 mellem elementer. Årsagen hertil kan ikke angives.
Spørgsmål 4 :         ( c ) Syns- og skønsmændene anmodes om, ved en  

 eventuel benægtende besvarelse af spørgsmål 4 (a) at  

 oplyse, hvorledes udførelsen kan bringes i overensstemmelse med det  

 der er anført under fagbeskrivelse og projektgennemgangsmødet,  

 omhandlet under spørgsmål 4 (a) samt i denne forbindelse oplyse,  

 hvad afhjælpningsudgifterne vedrørende udførelse, tilsyn  

 og administration ekskl. moms, må antages at udgøre.
Svar Det foreslås at omgøre  

 overfladebehandlingen på hele tribuneområdet.
Eksisterende  

 behandling incl. svummelag fjernes ved højtryksspuling eventuelt  

 tilsat sand, partielle fastsiddende belægninger afhugges, fuger  

 opskæres.
Efter en grundig afrensning af overfladen, primes/spartles  

 overfladen med egnede materialer hvorefter den afsluttende  

 overfladebehandling udføres jf. fagbeskrivelsen, og fuger etableres  

 med egnet fugemasse.
Prisen for dette arbejde vil skønsmæssigt  

 beløbe sig til 176.000,00 kr." En ansat hos klager har forklaret, at en konsulent fra  

 leverandøren af overfladebehandlingspræparatet anbefalede et  

 andet produkt end det foreskrevne.
Byggetilsynet må have været  

 inddraget i beslutningen om at følge konsulentens anbefaling, for han  

 ville ikke have foretaget ændringen på egen hånd.
Ingeniøren med byggeledelse har forklaret, at det  

 er rigtigt, at han fik forelagt ændringsforslaget, men han har ikke  

 accepteret ændringen, som han tværtimod udtrykkeligt afviste.
Han  

 har fået foreholdt et notat af 14. juni 1994 fra en af klagers  

 medarbejdere (bilag 122), hvorefter " ingeniøren har d.d.  

 godkendt brugen af materiale X (følgelig udgår materiale  

 Y)". Han har heroverfor fastholdt sin forklaring og har bestridt  

 notatets rigtighed.
 Voldgiftsrettens afgørelse.
Det må påhvile klageren at bevise, at en  

 projektændring af den her omhandlede karakter er blevet aftalt med  

 tilsynet, og de foreliggende oplysninger giver ikke tilstrækkelig  

 grundlag for at statuere, at dette bevis er ført.
Hvad enten der har  

 været tale om et uegnet produkt eller om udførelsesfejl,  

 anerkender voldgiftsretten derfor indklagedes modkrav, som ikke er  

 størrelsesmæssigt bestridt.
 Der er ved denne afgørelse set bort fra, at arealet  

 efterfølgende er blevet flisebelagt, således at indklagede  

 på denne måde selv har afhjulpet manglen.
 3) Betonrenoveringer  

                                                         75.750 kr.
 Kravet har relation til Fællesbestemmelsernes punkt  

 1.6.6.1., hvor det angives :
" Udbedring af skader på  

 flisebeklædninger.
Udhugning og reparation af betonskader i  

 støbeskel og på vægge og bund." Klageren har i en skrivelse af 5. juli 1994 (bilag 103)  

 oplyst at have afleveret delpriser den 9.september 1993 og har videre  

 anført :
"Delpriser kan anvendes til mer- eller mindrepriser  

 på grund af eventuelle ændringer i projektet." Delpriser på bassinrenoveringen blev angivet til  

 75.750 kr., og det er dette beløb, indklagede påstår bragt  

 i modregning under anbringende af, at arbejdet ikke er udført.  

 Indklagede har endvidere gjort gældende, at parternes aftale skal  

 forstås som en aftale om stipulerede mængder, ikke om faste  

 mængder.
 Klageren gør gældende, at aftalen skal  

 forstås som en aftale om faste mængder, og at det i øvrigt  

 ikke er godtgjort, at der er udført arbejde i mindre omfang end  

 forudsat, da der ikke er foretaget opmåling.
 Voldgiftsrettens afgørelse :
De bestemmelser i udbudsmaterialet, som kunne give  

 grundlag for en afgørelse af tvisten om faste mængder contra  

 stipulerede mængder, er ikke blevet særligt indgående  

 behandlet af nogen af parterne under sagen, og retten har derfor selv  

 forsøgt at sætte sig ind i bestemmelserne.
Det er på dette  

 grundlag rettens opfattelse, at indklagede har ret i, at der er tale om  

 stipulerede mængder.
Der er imidlertid som af klageren anført  

 ikke blevet foretaget nogen opmåling, og indklagede findes heller ikke  

 på andet grundlag at have bevist, at de af klageren anvendte  

 mængder kan begrunde et nedslag.
Voldgiftsretten frifinder derfor  

 klageren for dette modkrav.
 4) Flise- og klinkearbejde  

                                                            45.000 kr.
 Klageren har anerkendt dette beløb, jf. nedenfor  

 under 6.
 5-8) Klageren har anerkendt modkrav vedrørende  

 membran i overløbsrende, vedrørende foringsrør og  

 vedrørende følgeskader med i alt 25.500 kr.
 Der tilkommer herefter indklagede følgende modkrav  

 :
 1)  

                                                                       100.000  

 kr.
 2)  

                                                                       176.000  

 kr.
 4)  

 45.000 kr.
 5-8)  

                                                                        25.500  

 kr.
 Øvrige anerkendte modkrav  

                                                              21.451  

 kr.
 367.951 kr.
 5. Indklagedes selvstændige påstand  

 1.
 Påstanden har følgende indhold :
"Såfremt indklagede ikke tilkendes et af  

 voldgiftsretten fastsat afslag i entreprisesummen for mangelfuldt  

 udført betonslidlag og armering i svømmehal på ca.  

 765.000,00 kr. ekskl. moms, tilpligtes klager at anerkende, at klagers ansvar  

 for eventuelle mangler ved udførelse af de nævnte arbejder er 20  

 år regnet fra indgåelsen af entrepriseaftalen mellem klager og  

 indklagede jf.
AB 92 § 36, stk. 2." Påstanden knytter sig således til det punkt,  

 der er behandlet foran under 4.1.
Den fejl, der er begået fra klagerens side,  

 udspringer af en tvetydighed i projektet, som gør det noget  

 undskyldeligt, at klageren har misforstået sin opgave.
Voldgiftsretten  

 finder det klart, at betingelserne for at fastsætte en forlænget  

 ansvarsperiode ikke er opfyldt, og påstanden tages derfor ikke til  

 følge.
 6. Indklagedes selvstændige påstand  

 2.
Ved denne påstand har indklagede  

 påstået klageren tilpligtet at anerkende, at klagerens ansvar for  

 eventuelle mangler ved udførelse af flise- og klinkearbejde i  

 svømmehal er 20 år regnet fra indgåelsen af  

 entrepriseaftalen, jf.
AB 92 § 36, stk. 2.
 I skønserklæringen fra november 1996 udtales  

 det om flise- og klinkearbejdet :
"3. Flise- og klinkearbejde Spørgsmål 3 :   (a) Syns- og skønsmændene anmodes om at  

 oplyse, om klagerens udførelse af flise- og klinkearbejde er i  

 overensstemmelse med fagbeskrivelsen (bilag 2) side 111 punkt 1.7.3.8. og  

 indklagedes anvisninger under projektgennemgangsmødet den 11.10.1993  

 (bilag 22) punkt 2.16.
Svar Gulvklinkearbejdet er ikke i overensstemmelse med  

 projektet, således som der redegøres for i svar på  

 spørgsmål 3 (b). Det bemærkes, at de udførte flise-  

 og klinkearbejder visuelt fremtræder håndværksmæssigt  

 pænt.
Spørgsmål 3 :   (b) Syns- og skønsmændene anmodes ved en  

 benægtende besvarelse af spørgsmål 3 (a) om at registrere,  

 i hvilket omfang den under spørgsmål 3 (a) omhandlede  

 udførelse ikke er overensstemmende med omhandlede fagbeskrivelse samt  

 indklagedes anvisninger og samtidig angive, hvorledes udførelsen  

 faktisk er sket.
 Svar :
I fagbeskrivelsen for murerarbejdet er angivet, at  

 vedhæftningsstyrken for gulvklinker skal være 1,2 MPa.
Der er  

 intet anført om målebetingelser mm, men  

 skønsmændene opfatter denne værdi som den karakteristiske  

 værdi målt ved arbejdets aflevering, d.v.s. for en tør  

 samling.
Et undersøgende institut har gennemført 3  

 aftræksforsøg ved hver 3 positioner i svømmehal og  

 badeland.
Der henvises til vedlagte rapport af 19.08.1996,  

 aftræksforsøg 1, 3 og 4.
Når henses til, at de målte værdier er  

 vådværdier, som kan være op til 50 % lavere end de  

 tilsvarende tørværdier, skønnes det, at den  

 karakteristiske tørværdi af vedhæftningsstyrken i det  

 store og hele overholder det krævede.
Ved 2  

 aftrækningsforsøg er værdierne dog klart for lave som  

 følge af små vedhæftningsarealer, som kan tilskrives  

 mindre omhyggelig udførelse.
Ved 1 års eftersynet er konstateret gulvklinker  

 på "klaprende" underlag.
Dette må tilskrives den  

 dobbelte plastfolie, idet skønsmændene ikke har konstateret  

 løse gulvklinker undtagen i tilknytning til revner i slidlaget.
Der  

 skønnes ikke at være større risiko for, at klinker  

 går løse (bliver skruk) som følge af utilstrækkelig  

 vedhæftning.
 Der er i kortsiden mod N konstateret en række  

 revner, som tydelig viser sig i klinkebelægningen, og i kortsiden mod S  

 en enkelt finere revne.
Den væsentligste årsag til disse revner  

 skønnes at være, at der ikke er korrespondance mellem fuger i  

 flisebelægning og underliggende konstruktions-/dilatationsfuger i  

 slidlaget.
Bevægelser i slidlaget vil derfor uundgåeligt give  

 anledning til revner i klinkebelægningen.
Udførelsen  

 skønnes i strid med god håndværksskik og med rettelsesblad  

 nr. 1, pkt. 1.6.5.21 samt mødereferat af 11.10.1993 og 02.05.1994  

 BILAGENE 19 (2), 4 (22) og A 11 (59).
 Det bemærkes, at skønsmændene ikke har  

 undersøgt forholdene ved fliser i bassiner.
Spørgsmål 3 : ( c ) Syns- og skønsmændene anmodes om, ved en  

 eventuel benægtende besvarelse af spørgsmål 3 (a) at  

 oplyse, hvorledes udførelsen kan bringes i overensstemmelse med det,  

 der er anført under fagbeskrivelse og projektgennemgangsmøde,  

 omhandlet under spørgsmål 3 (a) samt i denne forbindelse oplyse,  

 hvad afhjælpningsudgifterne, herunder vedrørende  

 udførelse, tilsyn og administration ekskl. moms, må antages at  

 udgøre.
 Svar :
Det foreslås, at der foretages en  

 forskæring med efterfølgende ophugning og omstøbning af  

 gulvet i en stribe omkring de konstruktions-/dilatationsfuger, hvor der  

 optræder revner i klinkebelægningen, idet der drages omsorg for  

 at der etableres gennemgående fuger i hele gulvopbygningen.
Der vil  

 således komme til at optræde to tætplacerede fuger i  

 klinkebelægningen disse steder.
 Revner, som ikke har relation til fuger, ophugges og  

 udstøbes, og klinkebelægning retableres.
Prisen for dette arbejde vil skønsmæssigt  

 beløbe sig til Kr. 45.000,00 " Klageren har anerkendt indklagedes modkrav på de  

 45.000 kr. jf. foran under 4.4. Indklagede har imidlertid ikke fundet dette  

 tilstrækkeligt, men ønsker yderligere en forlængelse af  

 ansvarsperioden under anbringende af, at klageren har handlet groft  

 uforsvarligt ved udførelsen, og at den aftalte kvalitetssikring er  

 svigtet væsentligt.
 Voldgiftsretten finder ikke, at der under  

 bevisførelsen er fremkommet oplysninger, der giver grundlag for  

 indklagedes påstand 2 og frifinder derfor klageren på dette  

 punkt.
 7. Forsinkelse.
Under dette punkt behandles 1) Indklagedes krav mod klageren på dagbøder  

                                                         885.204 kr.
 2) Klagerens krav på forlænget byggepladsdrift  

                                                         596.200 kr.
 3) Klagerens krav på forceringsudgifter  

                                                       1.009.185 kr.
 4) Klagerens krav på yderligere udgifter til  

 vinterforanstaltninger                             318.703 kr.
 5) Klagerens krav om betaling af renter før  

 sagsanlæg                                                293.603kr.
Der er under sagen fremlagt et omfattende materiale og  

 afgivet forskellige forklaringer til belysning af forsinkelsesproblematikken.  

 Det fremgår bl.a. heraf, at det oprindelige  

 færdiggørelsestidspunkt   udgangen af uge 11/1994   på  

 grund af forhandlingerne om entrepriseaftalen blev ændret til udgangen  

 af uge 14/1994 (bilag 80). Byggeriet blev afleveret til bygherren ved  

 udgangen af uge 38/1994, altså med en forsinkelse på 24 uger  

 svarende til 168 kalenderdage.
Det er indklagedes standpunkt, at forsinkelsen  

 i alt overvejende grad skyldes klagerens forhold, men indklagede har i den  

 endelige opgørelse over for klageren godskrevet klageren 8  

 kalenderdage ud over, hvad der løbende er blevet givet  

 tidsfristforlængelse for.
Der er desuden givet klageren fradrag i  

 opgørelsen af de 168 dage med 5 dage på grund af  

 entreprenør 5´s manglende færdiggørelse af  

 stålarbejdet, 7 dage på grund af entreprenør 8´s  

 forsinkelse af arbejdet i badeland med placering af indstøbningsdele  

 og trykprøvning samt 14 dage på grund af entreprenør 4´s  

 betalingsstandsning.
 Dagbodskravet er herefter opgjort til 134 dage á  

 0,1 % af 6.606.000 kr.
Klageren har bestridt at være ansvarlig for de  

 indtrufne forsinkelser og har påberåbt sig, at klageren  

 løbende har fremsat krav om tidsfristforlængelse.
Ud over de  

 dage, indklagede har godskrevet klageren, gør klageren gældende  

 at have krav på tidsfristforlængelse med 188 kalenderdage,  

 altså et større antal dage end det antal, som indklagede  

 kræver dagbøder for.
Klageren påstår derfor  

 frifindelse for dagbodskravet.
Voldgiftsretten finder det ikke muligt i enkeltheder at  

 tage stilling til, hvem der er ansvarlig for de mange forsinkelser, og det  

 tjener ikke noget formål detaljeret at referere de oplysninger, der  

 foreligger herom.
Rettens afgørelse vil derfor blive truffet på  

 grundlag af et overordnet skøn.
Følgende hovedelementer  

 indgår i dette skøn :
 1) Der kan næppe være tvivl om, at klageren  

 har et vist forsinkelsesansvar ud over, hvad klageren selv har erkendt.
 2) Det fremstår heller ikke som tvivlsomt, at  

 også andre entreprenører har et ansvar for de opståede  

 forsinkelser og dermed   ud over, hvad indklagede har erkendt   et ansvar for  

 en del af de forsinkelser, der opstod hos klageren.
3) Klagerens forceringsomkostninger, som udgør et  

 selvstændigt krav under sagen, jf. nedenfor under 7.3, må antages  

 i det væsentlige at være afholdt for at indhente forsinkelsen,  

 som klageren ellers ville være ansvarlig for.
Selv om klagerens krav  

 på forceringsudgifter således ikke kan tages til følge,  

 får udgifterne den betydning for forsinkelsesproblematikken, at  

 klageren   bl.a. ved konstant at have haft et meget betydeligt antal folk  

 på pladsen   har indhentet en del af den forsinkelse, som klageren  

 ellers ville være ansvarlig for.
 4) Det har givetvis påvirket hele byggeriets  

 forløb, at der har været arbejdet under et stort tidspres og  

 under meget hektiske forhold, og dette har bevirket, at byggeledelsen i nogen  

 grad har sluppet styringen og koordineringen af de mange fagentrepriser, som  

 i vidt omfang greb ind i hinanden.
 5) Byggeledelsen har nærmest konsekvent undladt  

 løbende at tage stilling til klagerens krav om  

 tidsfristforlængelser og har derved i høj grad medvirket til den  

 uklare bevismæssige situation, der nu foreligger.
 6) Bygherren har været så fikseret på  

 det oprindeligt forudsatte færdiggørelsestidspunkt, at det har  

 været vanskeligt for byggeledelsen at trænge igennem med  

 synspunkter om forsinkende momenter, som der burde være taget  

 højde for.
 På dette grundlag indrømmer voldgiftsretten  

 skønsmæssigt klageren tidsfristforlængelse med så  

 mangedage, at dagbodskravet helt bortfalder.
 Dette får følgende konsekvenser for parternes  

 opgørelse :
 1) Dagbodskravet bortfalder som anført.
 2) Forlænget byggepladsdrift.
Klageren har opgjort den forlængede byggepladsdrift  

 til 22 uger og kravet pr. uge til 27.100 kr.
Indklagede har bestridt  

 både grundlaget for kravet og kravets berettigelse.
Voldgiftsretten finder, at hverken bestemmelserne i AB 92  

 § 27 eller punkt 2.2.3. i Fællesbestemmelserne er til hinder for at  

 tilkende klageren erstatning for de udgifter ved forlænget  

 byggepladsdrift, som skyldes indklagedes eller andre entreprenørers  

 forhold.
Både fastsættelsen af periodens længde og den  

 talmæssige opgørelse af kravet er imidlertid behæftet med  

 usikkerhed, og voldgiftsretten fastsætter skønsmæssigt den  

 klageren tilkommende erstatning til 300.000 kr.
 3) Forceringsudgifter.
 Som foran anført har voldgiftsretten ikke fundet  

 det bevist, at klageren har afholdt forceringsudgifter, som kan  

 overvæltes på indklagede.
 4) Vinterforanstaltninger.
Klagerens samlede krav på dækning af udgifter  

 til vinterforanstaltninger udgør 543.379 kr.
Heraf har indklagede  

 anerkendt og betalt 224.676 kr., hvorved klagerens restkrav på 318.703  

 kr. fremkommer.
Her gør sig det specielle gældende, at det er  

 forbundet med særlig vanskelighed at fastslå, i hvilket omfang  

 henholdsvis klagerens forsinkelse og de forsinkelser, som indklagede og andre  

 entreprenører er ansvarlige for, falder i perioder, der har  

 nødvendiggjort vinterforanstaltninger.
Voldgiftsretten tilkender  

 skønsmæssigt klageren et beløb på 250.000 kr.
 5) Klagerens krav om betaling af renter før  

 sagsanlæg.
 Rentekravet er sammensat således :
 a) 111.056,79 kr. for tilbageholdelser som følge af  

 modregning af dagbøder.
 Det følger af det foran anførte, at denne  

 tilbageholdelse har været uberettiget, og voldgiftsretten giver derfor  

 klageren medhold i dette krav, som ikke er bestridt  

 størrelsesmæssigt.
 b) Renteberegning af kontraktsreguleringsbeløb  

 102.591,67 kr.
 Det følger af afgørelsen under punkt 1, at  

 dette krav ikke kan tages til følge.
 c) Renter af krav på vederlag for ekstraarbejder  

 52.831,88 kr.
 Klagerens krav på vederlag for ekstraarbejder er i  

 væsentlig grad blevet taget til følge, og voldgiftsretten  

 tilkender klageren et skønsmæssigt fastsat beløb på  

 40.000 kr.
 d) Renter af krav på vinterforanstaltninger  

 27.102,95 kr.
 Som følge af afgørelsen foran under punkt  

 7.4 fastsætter voldgiftsretten skønsmæssigt det klageren  

 tilkommende rentebeløb til 20.000 kr.
 Parternes mellemværende opgøres herefter  

 således :
 Klagerens anerkendte resttilgodehavende  

                                          2.049.597 kr.
 + for merydelser  

                                                             337.174 kr.
 + for forlænget byggepladsdrift  

                                                           300.000 kr.
 + for vinterforanstaltninger  

                                                        250.000 kr.
 2.936.771 kr.
 Herfra går indklagedes modkrav  

                                                      - 367.951 kr.
 2.568.820 kr.
 + moms  

                                                                 642.205  

 kr.
 3.211.025 kr.
Hertil kommer klagerens rentekrav fra tiden før  

 sagsanlæg a)  

  111.056 kr.
 c)  

  40.000 kr.
 d)  

10.000 kr.
 3.382.081 kr.
 9. Sagsomkostninger.
Ved fastsættelsen af sagsomkostningerne tager  

 voldgiftsretten udgangspunkt i de vejledende salærtakster for det  

 tilkendte beløb.
Klageren har beløbsmæssigt fået  

 tilkendt et væsentligt mindre beløb end påstået, men  

 de hovedkrav, som klageren ikke har fået medhold i, har  

 tidsmæssigt belastet sagen i mindre omfang.
Indklagede påstod i svarskriftet frifindelse og  

 nedlagde herudover en selvstændig påstand om, at klageren skulle  

 betale 1.049.480 kr. + moms.
Under den mundtlige forhandling har indklagede  

 nedlagt påstand om frifindelse mod betaling af 154.936 kr. + moms.
Indklagede har betalt udgifterne til de afgivne  

 skønserklæringer med ca. 103.000 kr. og afhjemlingen af  

 skønsforretningen med ca. 11.000 kr.
Skønsmændenes  

 udtalelser er i det væsentligste kommet indklagede til gode.
 Sagen har været forbundet med et meget betydeligt  

 arbejde fra begge sider, og den mundtlige forhandling i voldgiftsretten har  

 strakt sig over 5 dage.
Efter en samlet vurdering af disse momenter bestemmer  

 voldgiftsretten, at indklagede skal betale sagens omkostninger til klageren  

 med 100.000 kr.
Det ligger heri, at indklagedes udgifter til syn og  

 skøn ikke overvæltes på klageren.
 THI BESTEMMES :
 Indklagede skal inden 14 dage fra modtagelsen af denne  

 kendelse til klageren betale 3.382.081 kr. incl. moms med procesrente fra den  

 19. november 1994, til betaling sker, samt sagens omkostninger med 100.000  

 kr.
 De udgifter, der har været forbundet med  

 voldgiftsrettens behandling af sagen, skal efter nærmere  

 opgørelse og påkrav fra voldgiftsnævnet betales af  

 indklagede med 2/3 og af klageren med 1/3.
