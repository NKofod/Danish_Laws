I.1 Indledning I.2 Faktureringsbestemmelser I.3 Listesystemet I.4 Regnskabsbestemmelser I.5 Opbevaringspligt og lageropgørelse I.1 Indledning §§ 17-19 Her er fastsat de nærmere regler om registrerede virksomheders  

 fakturering, regnskabsførelse og opbevaring af regnskabsmateriale.  

 Bestemmelserne er nødvendige for at kunne opgøre momstilsvaret, dvs. det  

 beløb, som virksomhederne skal indbetale til Told*Skat. § 17 Der er angivet  

 en lang række faktureringsbestemmelser, herunder kravet til en faktura eller  

 et afregningsbilag.
Der er endvidere fastsat regler i forbindelse med  

 returnering af varer, prisafslag, efterbetaling og byttehandel.
Der er dog mulighed for lempelser for fakturaer vedrørende  

 transportydelser, torvesalg mv. samt for fritagelse for udstedelse af  

 faktura.
Der er fastsat regler for det tilfælde, at ikke registrerede  

 virksomheder - i strid med reglerne - i en faktura anfører momsbeløb, samt  

 regler for, hvad modtageren skal gøre.
I tilknytning hertil er der fastsat  

 bestemmelser for prisangivelser for varer og momspligtige ydelser.
§ 17 a, stk. 1 Skatteministeren er bemyndiget til at fastsætte bestemmelser om, at  

 virksomhederne skal indsende oplysninger om handel med registrerede  

 virksomheder i andre EF-lande.
Reglerne herom er nærmere beskrevet i I.3  

 Listesystemet.
§ 18 I denne paragraf er fastsat regnskabsbestemmelser, herunder  

 konteringsregler, med henblik på opgørelsen af momstilsvaret for hver  

 momsperiode og for kontrollen med, at momsen bliver rigtigt opgjort og  

 indbetalt.
Reglerne skal tillige sikre, at virksomhederne kan opfylde deres  

 oplysningspligt overfor Told*Skat, jf. § 32. Det er også fastsat, hvilken  

 dokumentation virksomhederne skal kunne fremlægge med henblik på deres  

 fradragsret for købsmoms.
§ 19 Her fastsættes de nærmere bestemmelser om opbevaring af  

 regnskabsmaterialet samt om, at registrerede virksomheder skal optælle  

 varelageret én gang årligt og beregne lagerets værdi.
Opgørelsen kan  

 foretages samtidig med virksomhedens almindelige statusopgørelse.
I.2 Faktureringsbestemmelser I.2.1 Generelt Et af hovedprincipperne i momslovens regnskabsbestemmelser er en generel  

 pligt til at udstede faktura over leverancer af varer og momspligtige  

 ydelser, dog med den væsentlige undtagelse, at pligten ikke gælder for salg  

 til private forbrugere.
Sidstnævnte undtagelse finder dog ikke anvendelse ved  

 salg af nye transportmidler og fjernsalg til private i andre EF-lande.
 Fakturaen skal for det første danne grundlag for opgørelse og kontrol af  

 salgsmomsen hos leverandørvirksomheden og for det andet udgøre dokumentation  

 for købsmomsen hos modtagervirksomheden.
I.2.2 Faktureringspligten § 17, stk. 1 og 2 Det bestemmes indledningsvis, at der for hver leverance af varer eller  

 momspligtige ydelser fra en registreret virksomhed skal udstedes faktura til  

 modtageren.
Der skal således også udstedes faktura ved eksportsalg mv., jf. §  

 12, stk. 1, uanset at der ikke skal betales moms.
Se i øvrigt afsnit D.  

 Faktureringskravet modificeres dog væsentligt gennem  

 undtagelsesbestemmelserne i stk. 4, 5, 8 og 9 samt i § 18, stk. 4, sidste  

 punktum.
Fakturaens indhold Hovedkravene til en faktura er, at den skal indeholde oplysninger om:
- udstedelsesdato, - sælgers navn og adresse, - købers navn og adresse, - leverancens art og omfang (mængde), - leverancens pris, og - momsbeløbets størrelse.
 Det bemærkes, at det af afgørelse, Dep.115 fremgår, at det ved  

 benzinforhandleres salg af benzin, olie, mv. til brug i vare- og lastvogne  

 tilhørende registrerede virksomheder vil være tilstrækkeligt, at der i stedet  

 for køberens navn og adresse på fakturaen anføres det pågældende køretøjs  

 registreringsnummer.
 Vedrørende leverancens pris og momsbeløbets størrelse henvises i øvrigt  

 til Dep.259.
Inden for EF Ved levering af varer til registrerede modtagere i et andet EF-land skal  

 der i fakturaen desuden anføres momsregistreringsnumre for såvel leverandøren  

 som modtageren.
En virksomhed har valgfrihed mellem, om den vil udfærdige fakturaerne i  

 overensstemmelse med de førnævnte betingelser, dvs. med angivelse af prisen  

 uden moms tillige med momsbeløbets størrelse, eller om den vil undlade  

 sidstnævnte angivelse.
I så fald skal det imidlertid fremgå af fakturaen,  

 hvor stor en del af betalingen momsen udgør.
Når en vare sælges indbefattet  

 25% moms, udgør momsen 25/125 (= 20%) af beløbet.
Der er dog ingen valgfrihed, hvis modtageren er en registreret virksomhed,  

 der fremsætter anmodning om at få angivet momsbeløbets størrelse eller prisen  

 uden moms for de enkelte poster.
Da den registrerede modtager kan fradrage  

 momsen som købsmoms, kan hans regnskabsførelse være indrettet således, at han  

 er interesseret i at få fakturaen specificeret på denne måde.
Ingen formkrav Der stilles ingen egentlige formkrav til en faktura.
Ifølge bemærkningerne  

 til momsloven skal fakturaen udstedes i mindst 2 eksemplarer og med det  

 tidligere nævnte indhold.
 Det er endvidere i § 17, stk. 4, bestemt, at afregningsbilag skal have  

 samme indhold.
 Kravene til fakturaens indhold gælder også for kreditnotaer.
Købekontrakter/slutsedler Det bemærkes, at hverken købekontrakter eller slutsedler kan anerkendes  

 som forskriftmæssige fakturaer.
Der kan i denne forbindelse henvises til  

 Dep.694 vedrørende spørgsmålet om hvorvidt en gårdejer kunne medregne et  

 momsbeløb for en brugt bil til købsmomsen.
Der kunne alene fremlægges en  

 købekontrakt, hvori prisen var anført "inkl. moms", som  

 dokumentation for købsmomsen.
En sådan købekontrakt fandtes ikke at kunne  

 være fyldestgørende dokumentation.
Indbetalingskort Indbetalingskort kan i visse tilfælde anses for faktura, såfremt de  

 indeholder tilsvarende oplysninger, som kræves for en faktura.
Dette gælder fx tilfælde, hvor der ved opkrævning af abonnementsafgift  

 o.l. eller ved opkrævning af leje samlet udsendes et antal indbetalingskort  

 til brug for den senere ratevise indbetaling.
Virksomhederne skal i disse  

 tilfælde medregne hele det for perioden opkrævede beløb til den momspligtige  

 omsætning for den momsperiode, hvori udsendelsen af indbetalingskortene  

 finder sted.
 Det samme gælder private og kommunale el-, gas-, vand- og varmeværker samt  

 renovationsvirksomheder mv., der ligeledes periodisk udsender opkrævninger  

 evt. bilagt en særlig opgørelse.
 Såfremt det på indbetalingskortets kvitteringsdel og den eventuelle  

 opgørelse anføres, at momsen af den enkelte rate først kan medregnes til  

 modtagerens købsmoms ved forfaldstidspunktet, sidste rettidige  

 indbetalingsdag for raten eller anden tilsvarende tidsangivelse, fremgår det  

 af Dep.372, at Told*Skat kan tillade, at leverandørvirksomheden først  

 medregner momsbeløbet til den momspligtige omsætning på dette tidspunkt i  

 stedet for ved indbetalingskortenes eller opgørelsens udsendelse til  

 modtageren.
Kreditkort Derudover anses et benzinselskabs anvendelse af et internationalt  

 kreditkortsystem for at opfylde regnskabsbestemmelserne.
Kreditkortet vil  

 blive anvendt ved vognmænds køb af dieselolie, petroleum og smøreolie fra  

 ubemandede tankstationer her i landet og i andre lande i Europa.
Udenlandske  

 vognmænd, som er tilsluttet ordningen, kan få tilbagebetalt moms og eventuel  

 olieafgift af indkøb her i landet på grundlag af fakturaer udstedt i  

 udlandet.
Ved de enkelte køb vil der ikke blive udstedt faktura, men oplysninger om  

 køb omfattet af ordningen registreres centralt i hvert købsland for sig og  

 overføres derefter til selskabets centrale registre i de pågældende vognmænds  

 hjemland.
I vognmændenes hjemlande udskrives der periodevis fakturaer  

 omfattende køb foretaget såvel i hjemlandet som i udlandet.
Fakturaerne  

 indeholder i øvrigt oplysninger om købsdato, leveringssted, produkt,  

 kvantitet, pris i købslandets valuta, moms og andre afgifter.
Selskabets standardfakturaer kan anvendes ved tilbagebetaling af moms af  

 køb her i landet til vognmænd hjemmehørende i udlandet, selv om fakturaerne  

 er udskrevet i de pågældende vognmænds hjemlande.
Det er en betingelse, at  

 der til brug for Told*Skats kontrol på grundlag af de informationer, som er  

 registreret i selskabets danske register, kan udskrives kontrollister  

 indeholdende informationer og kombinationer af informationer efter Told*Skats  

 nærmere bestemmelser.
Betalingsoversigter De betalingsoversigter, som udstedes af Pengeinstitutternes  

 Betalingsservice A/S (PBS) i forbindelse med banker/sparekassers  

 betalingsservice, kan anses for fakturaer, hvis de indeholder tilsvarende  

 oplysninger, som kræves for en faktura.
 Betalingsoversigterne udsendes ca. den 1. i betalingsmåneden, og denne  

 dato godkendes som udstedelsesdato (fakturadato).
 Det godkendes endvidere, at oplysninger i betalingsoversigten om  

 leverandørens (betalingsmodtagerens) adresse erstattes af et betalingsnummer,  

 der identificerer leverandøren.
 En registreret leverandør (betalingsmodtager) skal medregne den ifølge  

 betalingsoversigten fakturerede leverance til den momspligtige omsætning  

 senest på faktureringstidspunktet (den 1. i betalingsmåneden). En registreret  

 kunde kan først medregne momsen af den fakturerede leverance til købsmomsen  

 på dette tidspunkt.
Udenlandske virksomheder I Dep.160 og Dep.161 er der truffet bestemmelse om hvilke krav, der  

 stilles til fakturaer for udenlandske virksomheder, der er registreret her i  

 landet ved en herboende repræsentant.
I fakturaer til herværende virksomheder  

 skal anføres repræsentantens navn og adresse samt oplysning om, at momsen  

 afregnes af ham.
Hvis der faktureres i udenlandsk mønt, kræves det, at enten  

 momsbeløbet eller det beløb, hvoraf momsbeløbet skal beregnes, skal være  

 angivet i dansk mønt.
Kopier af fakturaerne samt andet regnskabsmateriale mv.  

 skal opbevares på den herværende adresse.
Elektronisk overførsel Der er i Erhvervs- og Selskabsstyrelsens bekendtgørelse nr. 598 af 21.  

 august 1990 om erhvervsdrivende virksomheders bogføring, årsregnskaber og  

 opbevaring af regnskabsmateriale i § 12 åbnet mulighed for elektronisk  

 overførsel af data mellem virksomheder, som er bogføringspligtige efter  

 Bogføringsloven, lovbekendtgørelse nr. 60 af 19. februar 1986.
 Ved elektronisk overførsel af data skal der være mulighed for på anmodning  

 at udskrive købs- eller salgsfakturaer, som kræves efter momsloven, i  

 klarskrift.
I.2.3 Faktureringstidspunkt Fakturaer og afregningsbilag skal udstedes, når leverancen er afsluttet  

 eller snarest derefter.
Faktureringen må ikke ske senere, end hvad der er  

 almindeligt inden for branchen, (fx uge- eller månedsvis).
Hvis en leverance betales helt eller delvis, inden leverancen har fundet  

 sted, inden leverancens afslutning eller inden fakturaens udstedelse, skal  

 det modtagne beløb medregnes til den momspligtige omsætning for det kvartal,  

 i hvilken betalingen modtages.
Beløbet forudsættes at indeholde moms, jf. §  

 13, stk. 3. Se i øvrigt E.1.2.
Ratebeløb/acontobeløb Hvis en begæring om udbetaling af ratebeløb, acontobeløb eller lignende  

 udformes som en faktura, skal der beregnes moms af beløbet ved udstedelsen.  

 En acontobegæring må således ikke indeholde oplysninger om momsberegning mv.,  

 såfremt virksomheden først vil betale moms ved beløbets modtagelse.
 Hvis en begæring om udbetaling af ratebeløb eller lignende ikke udformes  

 som en faktura, skal der efter beløbets modtagelse udstedes særskilt faktura.
I.2.4 Fakturanummer og dato Fakturaer og fakturakopier forekommer almindeligvis i forud nummereret  

 stand, idet nummereringen er foretaget i forbindelse med trykning af  

 blanketterne.
 Både fakturaer, afregningsbilag samt kreditnotaer skal være nummereret  

 fortløbende og skal udstedes i mindst to eksemplarer.
 Det er tilstrækkeligt, at nummereringen sker i forbindelse med  

 udstedelsen.
For el-, gas-, vand- og varmeværker samt telefonselskaber, der anvender  

 forbrugernumre, kan der ses bort fra kravet om fortløbende nummerering af  

 regningerne.
Som fakturadato vil kunne antages den dato, da forbrugernes  

 måler er aflæst.
Udstedelsesdatoen skal ellers være identisk med den dato, hvor fakturaen  

 eller afregningsbilaget udskrives.
Det er fx ikke tilladt at tilbagedatere  

 fakturaen til leveringstidspunktet, selv om dette kunne synes bedre at stemme  

 overens med lovens hovedprincip om, at momsberigtigelse sker ved leveringen.
 Udstedelsesdatoen er afgørende for, på hvilket tidspunkt momsen kan  

 medregnes til modtagerens købsmoms, jf. § 15, stk. 4, og ligeledes afgørende  

 for, på hvilket tidspunkt momsen skal medregnes til leverandørvirksomhedens  

 salgsmoms, jf. § 15, stk. 2, og § 13, stk. 2. Se i øvrigt afsnit H og E.
I.2.5 Kreditnota, prisafslag og efterbetaling Der skal i visse tilfælde udstedes kreditnota og efterbetalingsfaktura.
 Hvis der efter fakturaens udstedelse sker returnering af varer, skal der  

 således udstedes en kreditnota.
 Ved ændring i prisen skal der udstedes enten kreditnota eller  

 efterbetalingsfaktura.
§ 17, stk. 3 Der skal dog ikke udstedes kreditnota for salgsreduktioner, hvoraf der  

 ikke beregnes moms, fx kasserabatter.
Hvis der efter fakturaens udstedelse  

 sker efterbetaling som led i en særlig leveringsaftale (som fx mejeri- og  

 slagteribranchen), skal der ligeledes udstedes efterbetalingsfaktura (evt.  

 afregningsbilag), jf. § 17, stk. 4).
 De formkrav, der er foreskrevet for fakturaer, gælder også for  

 kreditnotaer og efterbetalingsfakturaer.
I.2.6 Afregningsbilag § 17, stk. 4 Det er fastslået, at sælger kan undlade at udstede faktura, hvis køber  

 udsteder afregningsbilag, som opfylder de krav, der stilles til fakturaer.
 For at en registreret køber kan få fradrag for købsmoms på grundlag af et  

 afregningsbilag, skal afregningsbilaget indeholde følgende oplysninger:
- udstedelsesdato, - sælgers navn og adresse, - købers navn og adresse, - leverancens art og mængde (omfang), - leverancens pris, - momsbeløbets størrelse.
 Afregningsbilag skal udstedes i mindst 2 eksemplarer og være fortløbende  

 nummereret.
Køberen må kun udstede afregningsbilaget med moms, hvis sælgeren er  

 registreret.
Ved udstedelse af et afregningsbilag må den registrerede køber  

 sikre sig, at sælgeren er registreret, og afkræve sælgeren kvittering for, at  

 han har modtaget momsbeløbet.
Inden for fx brugtvarehandlen, hvor der ofte ikke er fast  

 forretningsforbindelse mellem køber og sælger, vil det være af særlig  

 betydning for køberen, at han sikrer sig sælgerens identitet og  

 registreringsforhold, jf.
DfT.961/87 A.
 Afregningsbilag kan også udstedes af ikke registrerede virksomheder.  

 Ansvaret for fakturaudstedelse ligger hos sælger, der således kun er fritaget  

 for faktureringspligten, såfremt køber udsteder et korrekt afregningsbilag.
Hvis en køber udsteder et afregningsbilag til en registreret sælger over  

 varer og momspligtige ydelser uden deklaration af moms, må sælger gøre køber  

 opmærksom herpå og anmode om, at momsen deklareres.
I modsat fald må sælger  

 udstede en forskriftsmæssig faktura.
I.2.7 Byttehandel § 17, stk. 5 Byttehandel indebærer, at varer og momspligtige ydelser leveres helt eller  

 delvis mod anden betaling end penge.
Hvis begge parter i en byttehandel er registrerede, er det tilstrækkeligt,  

 at den ene part udsteder faktura, hvis denne også indeholder oplysninger om  

 art, omfang og pris for det, der er modtaget i bytte.
Fakturaen virker altså  

 her både som faktura og som afregningsbilag.
Hvis begge parter har fuld fradragsret for momsen af de modtagne varer  

 eller ydelser, kan momsen beregnes på grundlag af forskelsbeløbet.
Det vil  

 således være tilstrækkeligt, at det af fakturaen fremgår, at momsen udgør 20%  

 af forskelsbeløbet.
 I.2.8 Opbevaring af fakturakopier mv.
§ 17, stk. 6 En leverandør har pligt til at opbevare kopi af fakturaer og kreditnotaer  

 samt modtagne afregningsbilag.
 Det er i tilknytning hertil i § 19, stk. 1 fastsat, at virksomhederne skal  

 opbevare regnskabsmaterialet vedrørende køb og salg af varer og momspligtige  

 ydelser i 5 år efter regnskabsårets udgang.
 Kravet i § 17 stk. 6, sammenholdt med § 17, stk. 1, 1. pkt., medfører som  

 en konsekvens, at fakturaer o.l. skal udstedes i mindst 2 eksemplarer, som  

 anført i I.2.2.
Det er nærmere specificeret i Regnskabsbekendtgørelsens (bekendtgørelse  

 nr. 647 af 20. oktober 1988) § 18, at virksomhederne skal opbevare  

 regnskaber, regnskabsbilag og andet regnskabsmateriale, herunder  

 bestillingsbøger, fabrikationssedler, kassestrimler, lageroptællingslister  

 mv. samt den årlige lageropgørelse i 5 år efter udløbet af det pågældende  

 regnskabsår.
Se også I.5.
Elektronisk medie Virksomhederne kan opbevare fakturakopier som mikrofilm, elektronisk medie  

 eller på anden lignende måde.
Der behøver således ikke at foreligge  

 klarskrift, blot der kan foretages udskrift.
Den pågældende virksomheds  

 arkivsystem skal være tilrettelagt på en sådan måde, at der sikres Told*Skat  

 mulighed for at udøve en betryggende kontrol.
 I virksomheder, der anvender edb ved faktureringen, kan samlelister med  

 oplysning om indholdet af hver enkelt faktura træde i stedet for  

 kopifakturaer.
 Bestemmelserne om bogføring ved hjælp af edb og om mikrofilm findes i  

 Erhvervs- og Selskabsstyrelsens bekendtgørelse nr. 598 af 21. august 1990.  

 Disse regler finder tilsvarende anvendelse på virksomhedernes  

 regnskabsførelse mv. efter regnskabsbekendtgørelsen.
I.2.9 Fakturaens indhold § 17, stk. 7 Såfremt en faktura eller et afregningsbilag indeholder både momspligtige  

 og momsfri leverancer, skal det af fakturaen fremgå, hvilke leverancer der er  

 momspligtige.
Leverancerne skal opføres hver for sig med særskilt  

 sammentælling, jf.
Mn.793, hvori det anføres, at der skal ske særskilt  

 fakturering af den momspligtige, henholdsvis den momsfri omsætning.
 Der stilles derimod ikke krav om, at fakturaer vedrørende leverancer, der  

 omfatter både materialer og arbejdsydelser, skal indeholde særskilt angivelse  

 af materialesum og arbejdsløn, når fakturaen i øvrigt indeholder fornøden  

 oplysning om leverancens art og omfang.
 Det bemærkes, at Konkurrencerådet har udstedt en række bekendtgørelser om  

 fakturering inden for forskellige håndværksvirksomheder.
 I.2.10 Transportydelser, torvesalg mv.
§ 17, stk. 8 Reglerne om fakturaens indhold kan efter skatteministerens bestemmelse  

 fraviges for transportydelser samt for salg fra selvbetjeningslagre,  

 torvesalg o.l.
 De nærmere regler herom er fastsat i Finansministeriets bekendtgørelse nr.  

 358 af 1. juli 1969.
I.2.10.1 Transportydelser Transportvirksomheder kan på de udstedte forsendelsesbilag, fx fragtbreve,  

 post- og banekvitteringer, der anses for fakturaer, undlade at anføre kundens  

 navn og adresse, hvis bilagene ikke er indrettet med rubrikker til denne  

 oplysning.
 Der kan endvidere ses bort fra kravet om fortløbende nummerering af  

 sådanne bilag.
 Bestemmelsen om, at leverandøren skal efterkomme en registreret modtagers  

 anmodning om angivelse af momsbeløbets størrelse, finder ikke anvendelse på  

 fakturaer vedrørende transport af varer.
 Postpakkekvitteringer skal af afsenderen forsynes med oplysninger om  

 portobeløbets størrelse, idet dog bemærkes, at pakkeporto ikke længere er  

 omfattet af momspligten.
I.2.10.2 Selvbetjeningsengroslagre Selvbetjeningsengroslagre kan undlade at påføre specificeret oplysning om  

 leverancens art og mængde, når fakturaen i stedet indeholder en summarisk  

 angivelse af leverancens art.
Endvidere kan køberens navn og adresse  

 erstattes med den pågældendes kontonummer i virksomhedens kundekartotek.
I.2.10.3 Torvesalg For fakturaer over torvesalg engros kan udstedelsesdato udelades, hvis  

 sælgeren for hver dag i regnskabet noterer numrene på de udstedte fakturaer.  

 Endvidere kan en specificeret angivelse af leverancens art og mængde  

 erstattes af en summarisk angivelse af leverancens art, fx  

 "grønttorvsvarer".
 Hvis der for det enkelte engrostorv er etableret en ordning, hvorefter der  

 tildeles de faste købere og sælgere særlige kontrolnumre, kan told- og  

 skatteregionen tillade, at disse numre anføres på fakturaerne i stedet for  

 købers og sælgers navn og adresse.
 I.2.10.4 Kvægmarkeder, samlestalde o.l.
 Kvægmarkeder, samlestalde o.l., der tildeler købere og sælgere faste  

 kodenumre, og hvor afregning af de foretagne handler sker gennem et  

 markedskontor eller et særligt udbetalingskontor tilhørende et pengeinstitut,  

 kan opnå tilladelse til at anvende de nævnte kodenumre i stedet for købers og  

 sælgers navn og adresse på de udstedte afregningsbilag.
 Ajourførte fortegnelser over de tildelte kodenumre skal til stadighed være  

 tilgængelige for Told*Skat.
Det kan også tillades, at der for hver markedsdag kun udskrives ét  

 bilag til hver sælger omfattende alle de dyr, den pågældende har solgt, når  

 dyrene opføres specificeret med prisen og køberens kodenummer.
Køberens bilag  

 kan udskrives på tilsvarende måde med anførsel af sælgerens kodenummer og  

 prisen for hvert enkelt dyr.
I.2.11 Salg til private Udstedelse af faktura kan undlades ved salg til private forbrugere.
Denne  

 regel gælder for alle virksomheder.
§ 17, stk. 9 Detailhandlere og andre virksomheder, hvis salg overvejende sker til  

 private forbrugere, kan også undlade at udstede faktura for salg til andre  

 end private forbrugere.
Registrerede modtagere, der har fradragsret for  

 momsen på indkøbet, kan dog altid kræve, at der udstedes faktura.
 Hvis der ved salg til private forbrugere mfl. alligevel udstedes faktura,  

 nota eller lignende, behøver disse bilag ikke at opfylde momslovens krav til  

 fakturaer.
Nye transportmidler Ved levering af nye transportmidler gælder følgende faktureringsregler:
 Registrerede virksomheder, der leverer nye transportmidler til ikke  

 registrerede virksomheder og privatpersoner i et andet EF-land, og ikke  

 registrerede virksomheder og privatpersoner, der leverer nye transportmidler  

 til et andet EF-land, skal udstede en faktura, der indeholder følgende  

 oplysninger:
- udstedelsesdato, - sælgers navn og adresse samt eventuelt registreringsnummer, - transportmidlets art og værdi - bådens længde, luftfartøjets vægt eller motorkøretøjets slagvolumen og  

 effekt, - eventuelt ibrugtagningstidspunkt.
 En kopi af fakturaen skal af sælgeren indsendes til den lokale told- og  

 skatteregion senest 1 måned og 10 dage efter det kvartal, hvor salget har  

 fundet sted.
I.2.12 Forbud mod at fakturere moms § 17, stk. 10 Der er forbud mod, at virksomheder, der ikke er registreret, anfører moms  

 på fakturaen.
Forbudet sikrer, at virksomheder, der ikke er registrerede - eller  

 registreringspligtige, fx fordi omsætningen ikke overstiger 10.000 kr.  

 årligt, ikke på fakturaer anfører momsbeløb eller anden angivelse af, at  

 fakturabeløbet indbefatter moms.
En overtrædelse heraf er i øvrigt strafbar,  

 jf. § 35, stk. 1, nr. 2.
 Reglen gælder således også automobilforhandlere, automobiludlejere og  

 køreskoler, der ved afsætning af brugte motorkøretøjer beregner momsen efter  

 reglerne i § 10. Disse virksomheder må ikke anføre momsbeløb i  

 salgsfakturaen, og der må heller ikke i fakturaen være oplysninger, der  

 muliggør en udregning af momsbeløbet, jf. § 10 stk. 3. Det er således ikke  

 tilladt i sådanne fakturaer at anføre fx "inklusive moms". Se i  

 øvrigt F.6.
I.2.13 Uretmæssigt opkrævede momsbeløb Hvis en virksomhed - der ikke er registreret - i strid med bestemmelsen i  

 § 17, stk. 10, har udstedt en faktura med moms, eller hvis en registreret  

 virksomhed har opkrævet moms med et for stort beløb eller deklareret moms i  

 en faktura over momsfri leverancer, skal det uretmæssigt opkrævede momsbeløb  

 indbetales til Told*Skat.
§ 17, stk. 11 Indbetaling kan dog undlades, hvis fejlen berigtiges overfor køberen ved at den oprindelige faktura tilbagekaldes og erstattes af en korrekt  

 faktura, eller ved at der udstedes kreditnota til berigtigelse af fejlen.
Kreditnota Told*Skat kan ikke i medfør af disse bestemmelser pålægge en leverandør at  

 udstede kreditnota vedrørende uberettiget opkrævet moms.
Bestemmelserne åbner  

 kun en mulighed for, at parterne kan afgøre mellemværendet indbyrdes.
Såfremt  

 dette ikke sker, må leverandøren indbetale beløbet til Told*Skat.
 Bestemmelsen anvendes bl.a. i tilfælde, hvor automobilforhandlere mfl. i  

 strid med bestemmelsen i § 10, stk. 3, i salgsfakturaen anfører momsbeløb  

 eller anden angivelse, hvoraf momsbeløbets størrelse kan udregnes.
Overdragelse af varelagre Bestemmelsen kan derimod ikke anvendes i tilfælde, hvor der i strid med §  

 12, stk. 5, er beregnet moms ved overdragelse af varelager, maskiner og andre  

 driftsmidler.
I sådanne tilfælde, har køberen ikke adgang til at foretage  

 fradrag for købsmomsen, og sælgeren - den, for hvis regning salget sker -  

 skal derfor berigtige fejlen over for køberen ved, at der udstedes kreditnota  

 til køberen på momsbeløbet samtidig med, at der sker tilbagebetaling af det  

 beregnede momsbeløb.
 Bestemmelserne i § 17, stk. 10 og 11, anvendes i øvrigt over for såvel  

 egentlige virksomheder som enkeltpersoner, der ikke er registreret for  

 afsætning af varer og momspligtige ydelser.
Ikke registrerede virksomheder Modtager en ikke registreret virksomhed afregningsbilag, hvorpå der er  

 anført momsbeløb eller anden angivelse af, at afregningen indbefatter moms,  

 skal virksomheden gøre den, der har udstedt afregningsbilaget, opmærksom  

 herpå og tilbagebetale det eventuelt modtagne momsbeløb.
 Udbetales moms til en sælger, der har oplyst at være registreret, og det  

 efterfølgende viser sig, at denne hverken er registreret eller  

 registreringspligtig, skal sælgeren tilbagebetale det modtagne momsbeløb til  

 køberen eller indbetale dette til Told*Skat.
I nogle tilfælde, hvor der er konstateret beregning og udbetaling af moms  

 til ikke registrerede sælgere, har disse senere nægtet kendskab til de  

 pågældende leverancer, hvorfor klarlæggelsen af de nærmere omstændigheder ved  

 leverancerne har medført politimæssige undersøgelser.
For at imødegå sådanne  

 situationer bør køberen dels sikre sig sælgerens identitet, dels kræve at  

 afregningsbilaget forsynes med sælgerens kvittering for beløbets modtagelse.
Told- og Skattestyrelsen gav i afgørelse TSS.1304 afslag på en anmodning  

 om tilbagebetaling af moms, der var indbetalt af ulovligt spil, idet beløbet  

 ikke kan tilbagebetales til de enkelte spillere.
Folketingets Ombudsmand  

 fandt ikke grundlag for at kritisere afgørelsen.
I.2.14 Prisangivelser Ved prisangivelser for varer og momspligtige ydelser skal det tydeligt  

 tilkendegives, hvis prisen ikke indbefatter moms.
Det gælder for prisskilte,  

 pristilbud, annoncer, kontrakter o.l.
Bestemmelsen omfatter også mundtlige  

 tilbud.
§ 17, stk. 12 Bestemmelsen skal sikre køberne imod at blive afkrævet et momsbeløb, som  

 man regnede med var indbefattet i den annoncerede pris.
Til illustration kan nævnes Vestre Landsrets dom af 27. februar 1970, hvor  

 et firma, der havde averteret forskellige brugte entreprenørmaskiner til  

 salg, solgte en af disse for 65.000 kr. efter oprindelig ved køberens  

 henvendelse at have opgivet prisen til ca. 90.000 kr.
Sælgeren fandtes ud  

 over købesummen at have krav på betaling af momsen, idet § 17, stk. 12 om  

 tydelig tilkendegivelse, hvis prisen ikke indbefatter momsen ikke kunne finde  

 anvendelse, og køberen ikke havde godtgjort, at sælgeren var indgået på at  

 lade den aftalte købesum indbefatte momsen.
Det kan i tilknytning til foranstående afgørelse oplyses, at i handel med  

 entreprenørmateriel - brugt som nyt - er det kutyme, at køber betaler momsen,  

 jf.
Grosserer-Societetets responsum af 13. december 1968.
Momsloven indeholdt tidligere en bestemmelse om, at prisskilte, annoncer,  

 prislister o.l., der henvender sig til private forbrugere, skulle angive  

 priser indbefattet moms.
Denne bestemmelse er ophævet, men en tilsvarende  

 bestemmelse er indeholdt i lov om mærkning og skiltning med pris mv.
Denne  

 lov administreres af Forbrugerstyrelsen.
I.3 Listesystemet § 17 a, stk. 1 Ved gennemførelsen af det indre marked, blev det administrative samarbejde  

 mellem EF-landene udbygget.
Der er fastsat regler om administrativt  

 samarbejde inden for området indirekte skatter, hvorefter der skal udveksles  

 momsoplysninger vedrørende vareleverancer inden for EF-landene.
Til brug  

 herfor er det besluttet, at medlemslandene skal indsamle oplysninger hos de  

 registrerede virksomheder i det pågældende land om salg til registrerede  

 virksomheder i andre EF-lande.
For at sikre en effektiv udveksling af oplysninger er  

 "Listesystemet" (VIES) etableret.
Det indebærer, at oplysningerne  

 indhentes hos virksomhederne og udveksles mellem medlemslandene via edb.
 Listesystemet har følgende to hovedformål:
- virksomhederne får mulighed for at få kunders momsnummer bekræftet, og - medlemslandene får mulighed for at føre kontrol med, at momsen betales i  

 forbrugslandet.
 De nærmere regler om de oplysninger, der skal afgives til listesystemet,  

 kan skitseres som følgende:
 Registrerede virksomheder, der leverer varer til andre registrerede  

 virksomheder i andre EF-lande uden moms, jf. § 12, stk. 1, skal afgive  

 følgende oplysninger:
- virksomhedens eget SE-nummer, navn og adresse samt angivelsesperiode, - varemodtagerens registreringsnummer samt landekode, - den samlede værdi af virksomhedens salg uden moms til hver enkelt køber  

 i de andre EF-lande.
 Der kan i øvrigt henvises til bekendtgørelse nr. 1211 af 23. december 1992  

 om lister, regnskabsføring, afregning mv. for EF-handel med varer og  

 transportydelser.
 Oplysningerne skal som hovedregel afgives hvert kvartal og indeholde de i  

 perioden omfattede leverancer, jf. § 13 a.
 Virksomheder, der er registreret som landbrug og fiskeri mv. efter § 28,  

 kan dog efter anmodning til told- og skatteregionen få tilladelse til at  

 afgive oplysninger på halvårlig basis, når:
- værdien af den momspligtige omsætning på årsbasis ikke overstiger  

 1.600.000 kr. ekskl. moms, - værdien af virksomhedens årlige leverancer til andre EF-lande uden moms  

 ikke overstiger 120.000 kr., og - leverancerne ikke omfatter nye transportmidler.
 Endelig kan registrerede virksomheder få tilladelse til blot at oplyse  

 registreringsnumrene på virksomhedens købere én gang om året, hvis:
- værdien af virksomhedens momspligtige omsætning på årsbasis ikke  

 overstiger 290.000 kr., - værdien af virksomhedens årlige leverancer til andre EF-lande ikke  

 overstiger 120.000 kr., og - leverancerne ikke omfatter nye transportmidler.
Oplysningerne skal afgives til told- og skatteregionen senest 1 måned og  

 10 dage efter angivelsesperiodens udløb.
For virksomheder, der har tilladelse  

 til halvårlige afgivelse af oplysninger, er fristen tilsvarende 2 måneder og  

 20 dage.
 Oplysningerne skal afgives på en af følgende måder:
- ved at benytte en fortrykt blanket udarbejdet af Told*Skat - ved at indsende oplysningerne i anden papirform efter Told*Skats nærmere  

 anvisning, - ved at indberette på diskette, - ved at indberette via edb.
I.3.1 Gebyr Det bemærkes, at der skal betales et gebyr på 65 kr. for  

 erindringsskrivelser vedrørende virksomhedernes indsendelse af lister.
§ 17 a, stk. 2 I.4 Regnskabsbestemmelser § 18, stk. 1 Registrerede virksomheders regnskab skal kunne danne grundlag for  

 opgørelsen af momstilsvaret for hver momsperiode og for kontrollen med  

 momsens rigtige opkrævning og indbetaling.
For virksomheder, der i forvejen  

 fører regnskab, vil det normalt ikke være nødvendigt at føre et særligt  

 momsregnskab, men regnskabet må være indrettet på en sådan måde, at de  

 nødvendige oplysninger om momstilsvaret fremgår af regnskabet.
 Virksomheden skal derfor føre et regnskab over indkøb og salg af varer og  

 momspligtige ydelser, således at de beløb, som virksomheden ved udgangen af  

 hver momsperiode skal afgive i momsangivelsen til Told*Skat, fremgår af  

 regnskabet.
I nogle virksomheder opgøres regnskabstallene på ugebasis.
Når  

 regnskabstallene følger kalenderugerne, vil tallene ikke direkte kunne  

 anvendes til opgørelse af momstilsvaret for en momsperiode, der almindeligvis  

 er kvartalet.
Virksomheder, der opgør regnskabet på ugebasis, kan hos  

 Told*Skat på nærmere betingelser få tilladelse til at opgøre momstilsvaret på  

 grundlag af ugeregnskaberne.
Betingelserne er bl.a., at der sker momsmæssig  

 regulering i de tilfælde, hvor en uge vedrører to momsperioder.
I.4.1 Regnskabskravene Der er fastsat regler for hvilke særlige konti, regnskabet skal indeholde,  

 samt at virksomheder, der ikke fører almindelige forretningsbøger eller ikke  

 fører dem i overensstemmelse med stk. 1 og 2, skal føre regnskab i et særligt  

 regnskabshæfte, der udleveres af Told*Skat. § 18, stk. 2 og 3 I.4.1.1 Kontoopdelingen Føres momsregnskabet i det almindelige forretningsregnskab, skal dette  

 indeholde særlige konti for henholdsvis købs- og salgsmomsen samt konto for  

 eventuel eksportomsætning mv.
Købsmomskonto På købsmomskontoen føres momsen på indkøb herunder import af varer og  

 momspligtige ydelser til brug for virksomheden, i det omfang momsen på  

 indkøbene kan medregnes til købsmomsen.
 Denne konto skal reduceres med momsen ifølge kreditnotaer, der modtages  

 fra indenlandske leverandører for returvarer og prisafslag for tidligere  

 indkøbte varer eller momspligtige ydelser, herunder kreditnotaer med  

 angivelse af moms for dividende, bonus, kasserabatter og andre betingede  

 rabatter, der er blevet effektive efter leveringen.
Hvis momsen af indkøb kun delvist kan medregnes til en virksomheds  

 købsmoms, fx fordi virksomheden har afsætning af momsfri ydelser, kan  

 virksomheden enten opdele momsbeløbet straks ved bogføringen eller notere  

 hele momsbeløbet som købsmoms.
I sidstnævnte tilfælde skal den del af momsen,  

 der ikke kan medregnes til købsmomsen, fratrækkes kontoen ved momsperiodens  

 slutning.
Salgsmomskonto På salgsmomskontoen føres momsen af varer og momspligtige ydelser, der  

 sælges af virksomheden eller udtages til brug for virksomhedens indehaver,  

 personale, repræsentation mv.
Momsberigtigelse af varer og momspligtige ydelser til eget brug mv. kan  

 dog også foretages ved fradrag på købsmomskontoen.
Dette skyldes, at den  

 momspligtige værdi for sådanne varer er indkøbs- eller fremstillingsprisen og  

 ikke salgsprisen.
Konto for eksport Konto for eksport mv. oprettes af virksomheder, der har eksport eller  

 andet salg af varer og momspligtige ydelser, hvoraf der ikke skal betales  

 moms.
På kontoen føres salgsprisen på de foretagne leverancer.
I.4.1.2 Føring af kontiene Momsbeløbene føres på momskontiene i forretningsregnskabet i forbindelse  

 med posteringen af det pågældende køb eller salg.
Momskontiene kan dog føres  

 med periodiske posteringer, når momsen kan beregnes direkte på grundlag af  

 saldoen på andre konti.
I så fald føres disse konti med værdien indbefattet  

 momsen, og kontiene må kun omfatte enten køb, hvoraf momsen kan medregnes til  

 købsmomsen, eller salg, hvoraf der skal betales moms.
 Momsen ved import af varer skal altid føres direkte på konto for købsmoms.
 Hvis Told*Skats regnskabshæfte anvendes, føres regnskabet i  

 overensstemmelse med rubriceringen og den i hæftet trykte vejledning.
 Regnskabet over indkøbet og momsen heraf føres for købets vedkommende på  

 grundlag af fakturaer, notaer, afregningsbilag og modtagne kreditnotaer.
For importerede varer skal virksomheder, der er registreret efter  

 toldloven, føre regnskabet på grundlag af de fra Told*Skat modtagne månedlige  

 importspecifikationer.
Regnskabet kan dog også føres på grundlag af  

 enhedsdokumentets eksemplar 8 med eventuelle rettelsesmeddelelser fra  

 Told*Skat.
I så fald skal bogføringen afstemmes med importspecifikationen.
 Adgangen til at benytte enhedsdokumentets eksemplar 8 som grundlag for  

 regnskabsføringen har bl.a. betydning for virksomheder, der har negativt  

 momstilsvar, og som ønsker at afgive momsangivelsen uden at afvente  

 importspecifikationen, der først vil foreligge den 10. i måneden efter  

 momsperiodens udløb.
For så vidt angår virksomheder, der ikke er registreret efter toldloven,  

 føres regnskabet over varer, der importeres af virksomheden, på grundlag af  

 enhedsdokumentets eksemplar 8 med eventuelle rettelsesmeddelelser fra  

 Told*Skat.
Bogføringen skal afstemmes med indbetalingskort (form.
R 99 1)  

 eller kassebilag (form.
R 99 0) fra Told*Skat.
Regnskabet over salget føres på grundlag af kopier af udstedte salgsbilag  

 evt. modtagne afregningsbilag.
Den daglige bogføring kan dog også ske på  

 grundlag af kasseregnskabet.
I.4.1.3 Specifikation Ifølge bekendtgørelse nr. 647 af 20. oktober 1988 om regnskabsføring efter  

 momsloven § 18, stk. 3, finder bestemmelserne om bogføring ved hjælp af edb  

 også anvendelse på virksomhedernes regnskabsføring mv. efter momsloven.
Med virkning fra 1. september 1990 udstedte Erhvervs- og selskabsstyrelsen  

 bekendtgørelse nr. 598 af 21. august 1990 om erhvervsdrivende virksomheders  

 bogføring, årsregnskaber og opbevaring af regnskabsmateriale.
Denne  

 bogføringsbekendtgørelse er udstedt på baggrund af udviklingen på  

 edb-området, som har medført et behov for modernisering af  

 bogføringslovgivningen, således at de teknologiske udviklingsmuligheder  

 tilgodeses samtidig med, at der skabes grundlag for en effektiv og lønsom  

 kontrol ved hjælp af såvel traditionelle som nyudviklede edb-baserede  

 metoder.
Bogføringsbekendtgørelsen omfatter de virksomheder, der er  

 bogføringspligtige efter bogføringsloven.
Det vil i praksis sige stort set  

 alle virksomheder.
Bogføringen skal under hensyn til virksomhedens art og omfang foretages i  

 overensstemmelse med god bogføringsskik.
Generalklausulen i "god  

 bogføringsskik" udgør den overordnede ramme for bogføringens  

 tilrettelæggelse.
Enhver registrering skal være dokumenteret ved et grundbilag.
En  

 undtagelse herfra er dog automatisk genererede registreringer, fx automatisk  

 momsberegning, idet en beskrivelse af, hvorledes registreringerne foretages,  

 kontrolleres og opbevares, er tilstrækkelig.
 Endvidere skal registreringen tilrettelægges således, at der er et  

 fyldestgørende revisionsspor, i bekendtgørelsen betegnet som kontrolspor.
Kontrolsporet skal indeholde de oplysninger, der er nødvendige til  

 dokumentation af registreringen, dvs. påtegninger mv.
Kontrolsporet er derfor  

 et mere omfattende begreb end transaktionssporet, som viser sammenhængen  

 mellem de enkelte registreringer og årsregnskabet.
 Som led i dokumentationen stilles der krav om, at der udarbejdes en efter  

 virksomhedens art og omfang afpasset beskrivelse af opbygningen af  

 bogføringen, herunder konteringsinstruks.
Ved anvendelse af edb skal der herudover foreligge en systembeskrivelse,  

 som beskriver de benyttede systemer, hjælpemidler o.l.
Hvis  

 registreringsbilagene, bilags- og dokumentationsmaterialet ikke opbevares i  

 klarskrift, skal der endvidere foreligge en beskrivelse af, hvorledes  

 transaktionssporet er udformet og opbevaret, samt i hvilken form bilags- og  

 dokumentationsmaterialet er opbevaret.
Formålet hermed er bl.a. at kunne  

 udskrive materialet i klarskrift.
Registreringer i bogføringen kan ske på grundlag af elektronisk overførte  

 data mellem virksomhederne.
Der stilles således ikke krav om, at der udstedes  

 et bilag i klarskrift.
 De nye regler om anvendelse af edb i bogføringen og opbevaring af  

 regnskabsmaterialet på edb-medier mv. anses for værende i overensstemmelse  

 med momslovgivningen, hvis bogføringsbekendtgørelsens betingelser herfor i  

 øvrigt opfyldes.
Det er således ikke længere et krav, at hele regnskabsmaterialet opbevares  

 i klarskrift.
I tilfælde af elektronisk overførsel af data skal der være  

 mulighed for at udskrive de købs- eller salgsfakturaer, som kræves efter  

 momsloven, i klarskrift.
I.4.1.4 Betalings- og kasseregnskab Registrerede virksomheder, der er bogføringspligtige efter bogføringsloven  

 eller pålagt regnskabspligt efter skattekontrolloven, skal føre et  

 betalingsregnskab, hvori der så vidt muligt dagligt skal optages samtlige  

 ind- og udbetalinger for hver enkelt post, eller hvis særskilte  

 specifikationer føres, en samlet sum for hver af disse.
Virksomheder, der modtager kontante indbetalinger eller foretager kontante  

 udbetalinger skal føre et kasseregnskab.
Der skal foretages effektive  

 kasseafstemninger dagligt, hvis ikke virksomhedens omfang eller art tilsiger  

 andet.
Føres der særskilte specifikationer fx kassestrimler, der indeholder  

 oplysninger om de enkelte beløb, kan disse optages i kasseregnskabet med en  

 samlet sum for hver specifikation.
Der kan i øvrigt henvises til  

 bekendtgørelse nr. 598 af 21. august 1990 om erhvervsdrivende virksomheders  

 bogføring, årsregnskab og opbevaring af regnskabsmateriale.
Virksomheder, der opgør salget på grundlag af kasseregnskabet, skal af  

 hensyn til momsregnskabet foretage regulering af udestående fordringer ved  

 momsperiodens begyndelse og slutning.
Detailhandlere og andre, der afregner  

 med kunderne ugentligt, kan dog undlade at foretage regulering for udestående  

 fordringer vedrørende sådant salg.
Aviser/frimærker Hvis der i den daglige opgørelse af salget indgår salg af aviser og  

 frimærker, kan virksomheden undlade dagligt at fratrække dette salg og i  

 stedet fratrække salget ved udgangen af hvert kvartal.
Salget kan da opgøres  

 på grundlag af afregningerne fra avisleverandørerne og kvitteringer fra  

 postvæsenet for køb af frimærker.
 Virksomheder, der opgør købsmomsen på grundlag af de foretagne betalinger,  

 kan foretage regulering på grundlag af en specificeret opstilling over  

 leverandørgælden ved momsperiodens begyndelse og slutning, således at  

 købsmomsen i en periode svarer til den i perioden tilfakturerede moms.
I.4.1.5 Særregler for visse virksomheder Handel fra torvestade Visse virksomheder er efter deres art og handleform fx detailhandel fra  

 vogn eller torvestade afskåret fra at benytte kasseapparat eller føre lister  

 mv. over de enkelte indbetalinger.
Sådanne virksomheder må i stedet opgøre salget på grundlag af daglige  

 kasseopgørelser.
Disse opgørelser skal foretages på særlige bilag eller i  

 virksomhedens kassekladde, og bilagene/kassekladden skal opbevares som en del  

 af momsregnskabet.
Opgøres salget på grundlag af kasseopgørelsen, vil det almindeligvis være  

 nødvendigt at korrigere for særlige ind- og udbetalinger i dagens løb, fx  

 varekøb, omkostninger, beløb, der er indsat eller hævet i bank eller  

 sparekasse, og beløb udtaget til privat brug.
Der skal endvidere redegøres  

 for indbetalinger på 100 kr. og derover fra kunder for tidligere kreditsalg.
Landbrug/fiskeri Virksomheder, der er registreret som landbrug og fiskeri mv. kan føre  

 momsregnskabet på grundlag af periodiske opgørelser, fx uge-, måneds- eller  

 halvårsopgørelser fra leverandører og aftagere.
Det er dog en forudsætning,  

 at opgørelserne ikke omfatter køb eller salg vedrørende to forskellige  

 momsperioder.
Opgørelserne skal indeholde samme oplysninger som foreskrevet  

 for fakturaer.
Turistbusser Turistbusvirksomheder skal for busser, der anvendes til udenlandsk  

 turistkørsel, føre et kilometerregnskab (kørebog). I regnskabet skal for hver  

 udlandstur gøres rede for det kørte antal kilometer, fordelt på henholdsvis  

 kørsel i Danmark, kørsel i udlandet og såkaldt "tomkørsel".
Indehaverens udtagelse af varer og momspligtige ydelser til privat forbrug  

 skal fremgå af virksomhedens momsregnskab.
Det samme gælder varer og  

 momspligtige ydelser, der anvendes til formål, som ikke vedrører  

 virksomhedens omsætning af varer og momspligtige ydelser, eller til formål  

 som nævnt i § 16 stk. 3 (repræsentation, gaver mv.).
Levnedsmidler Virksomheder, der efter deres karakter (fx detailhandel med levnedsmidler  

 eller andre daglige forbrugsvarer) ikke har praktisk mulighed for at foretage  

 løbende notering af indehaverens eget forbrug af varer og momspligtige  

 ydelser, kan indføre dette forbrug i momsregnskabet med en samlet postering  

 for hver momsperiode.
Beløbet kan regnes ud på grundlag af et skøn over, hvor  

 meget man har forbrugt i den pågældende periode.
Beløbet kan også regnes ud  

 på grundlag af et skøn over årsforbruget.
Ligningsrådets årligt fastsatte  

 mindstesatser vedrørende forbrug af egne varer m.m. kan normalt anvendes som  

 vejledende udgangspunkt ved en sådan momsberegning.
Landbrugsvirksomheder,  

 der udtager kød fra bedriften til eget forbrug (herunder kost til folkehold),  

 skal notere dette i momsregnskabet, jf. bekendtgørelse nr. 90 af 18. februar  

 1988 § 3.
I.4.1.6 Investeringsgoder Hvis der sker ændring af virksomhedens fradragsret for investeringsgoder,  

 skal der ske regulering af købsmomsen i overensstemmelse med bekendtgørelse  

 nr. 75 af 26. februar 1985.
 Regnskabet i virksomheder, der ikke har fuld fradragsret for momsen på  

 investeringsgoder, skal derfor indeholde sådanne oplysninger, at det kan  

 danne grundlag for Told*Skats kontrol med, at regulering i påkommende  

 tilfælde finder sted.
 Virksomheder, der driver såvel registreringspligtig som ikke  

 registreringspligtig virksomhed, eller som anvender investeringsgoder til  

 formål, der ikke er fradragsret for, skal føre en særlig konto, der benævnes  

 investeringsgoder, eller føre en særlig opgørelse over disse.
 På kontoen eller opgørelsen indføres for hvert investeringsgode  

 anskaffelsesbeløbet uden moms, det ved anskaffelsen betalte momsbeløb samt  

 det momsbeløb, som virksomheden ved anskaffelsen kan medregne til købsmomsen  

 efter reglerne i bekendtgørelse nr. 645 af 20. oktober 1988. På kontoen eller  

 opgørelsen føres endvidere de reguleringer, som foretages efter reglerne i  

 bekendtgørelse nr. 75 af 26. februar 1985. Se i øvrigt H.4.1.
Virksomheder, der i henhold til § 4, stk. 1, i sidstnævnte bekendtgørelse  

 overtager en reguleringsforpligtelse for momsen på et investeringsgode, skal  

 på den nævnte konto eller opgørelse føre det momsbeløb, for hvilket  

 virksomheden har overtaget reguleringsforpligtelsen, samt de reguleringer,  

 som virksomheden foretager.
Nævnte § 4, stk. 1, omhandler overdragelse af  

 fast ejendom samt overdragelse af driftsmidler, der sker i forbindelse med  

 overdragelse af virksomheden eller en del af denne, jf. § 12 stk. 5.
 Regnskabet skal være tilrettelagt således, at Told*Skat kan sammenholde  

 posteringerne på den omtalte konto eller opgørelse med virksomhedens øvrige  

 regnskabsmateriale.
I.4.2 Dokumentation for købsmoms § 18, stk. 4 Registrerede virksomheder skal til dokumentation for købsmoms vedrørende  

 indenlandske køb kunne fremlægge fakturaer eller afregningsbilag, der  

 opfylder forskrifterne i § 17. For varer, der indføres fra steder uden for  

 EF, skal dokumentationen bestå af de meddelelser, som virksomheden har  

 modtaget fra Told*Skat om størrelsen af den moms, som påhviler varen ved  

 indførslen.
Ved køb af varer hos registrerede virksomheder i andre EF-lande  

 skal der fremlægges fakturaer over købet, indeholdende såvel leverandørens  

 som modtagerens momsnumre.
Virksomheder, der er registreret efter toldloven,  

 modtager fra Told*Skat en månedlig importspecifikation, hvoraf momsbeløbet  

 fremgår.
Virksomheder, der ikke er registreret efter toldloven, anvender som  

 dokumentation for momsen på importerede varer enhedsdokumentets eksemplar 8  

 med eventuelle rettelsesmeddelelser fra Told*Skat.
Denne dokumentation kan  

 også anvendes af virksomheder, der er registreret efter toldloven.
 Ved en faktura forstås her det dokument, der af leverandøren og modtageren  

 betragtes som anmodning om betaling af leverancen.
 Købekontrakter, slutsedler eller ordrebekræftelser anerkendes ikke som  

 forskriftsmæssig fakturaer, og kan derfor ikke anvendes til dokumentation for  

 købsmomsen.
 Dette begrundes dels i kontrolmæssige hensyn, dels i at godkendelse af en  

 købekontrakt eller slutseddel som gyldig faktura i relation til momslovens  

 bestemmelser ville få den for erhvervslivet uønskede virkning, at den  

 pågældende leverance skulle medregnes til leverandørens momspligtige  

 omsætning på tidspunktet for udstedelsen af købekontrakten eller slutsedlen,  

 jf. § 13, stk. 2.
 Fakturaer på højst 200 kr., der er udstedt af detailhandlere eller andre  

 virksomheder, hvis afsætning overvejende sker til private forbrugere, kan  

 fremlægges som dokumentation, selv om fakturaerne ikke indeholder oplysning  

 om modtagerens navn og adresse.
Vedrørende fakturaer for udbedring af forsikringsskader er det i  

 departemensafgørelserne Dep.273 og Dep.167 fastsat, at automobilreparatører  

 til forsikringsselskaber skal udstede en faktura på det fulde  

 reparationsbeløb med tillæg af moms og med oplysning om et eventuelt modtaget  

 selvrisikobeløb.
Den udstedte faktura vil af forsikringstageren kunne  

 fremlægges til dokumentation for købsmomsen på betingelse af, at det af  

 fakturaen fremgår, at reparationen er udført med den skadelidtes virksomhed  

 som modtager.
I.4.2.1 Køb hos registrerede virksomheder i andre EF-lande Virksomheder, der køber varer hos registrerede virksomheder i andre  

 EF-lande, skal i regnskabet anføre værdien af varer, der er købt i den  

 pågældende momsperiode.
 Tilsvarende gælder virksomheder, der køber transportydelser hos  

 registrerede virksomheder i andre EF-lande.
 På grundlag heraf skal virksomheden beregne 25 % moms.
 På momsangivelsen anføres det samlede momsbeløb vedrørende varer og  

 transportydelser, der er købt i andre EF-lande i momsperioden, og  

 sammenlægges med virksomhedens salgsmoms.
 Derudover skal der for hver periode på momsangivelsen anføres varernes  

 værdi ekskl. moms i rubrik "A - værdien uden moms af varer købt i andre  

 EF-lande". Regnskabet med køb af varer og transportydelser i andre  

 EF-lande skal føres på en sådan måde, at det kan danne grundlag for  

 opgørelsen af momsen af køb af varer og transportydelser i andre EF-lande  

 samt kontrollen med de oplysninger, der skal angives på momsangivelsen.
Virksomheden kan samtidig fratrække et tilsvarende EF-momsbeløb på  

 momsangivelsen, forudsat at der er fuld fradragsret for varekøbet.
Det  

 beregnede momsbeløb af EF-varekøb behandles således på samme måde, som momsen  

 af varekøb foretaget her i landet.
Har virksomheden kun delvis fradragsret,  

 kan kun den del, som virksomheden har fradragsret for, fratrækkes.  

 Virksomheder, der kun er registreret for køb i andre EF-lande har ikke  

 fradragsret for det beregnede momsbeløb.
Se i øvrigt afsnit H.
I.4.3 Ministerbemyndigelser Skatteministeren kan fastsætte de nærmere regnskabsbestemmelser for de  

 registrerede virksomheders regnskabsføring.
Ikke registrerede virksomheder er ikke pålagt regnskabspligt efter  

 momsloven.
Virksomheder, der er momsfritaget i henhold til § 4 stk. 1, fordi  

 deres årlige omsætning er under 10.000 kr., skal imidlertid opbevare deres  

 regnskabsmateriale i 5 år, jf. § 19 stk. 1, for at kunne dokumentere, at  

 deres årlige omsætning af varer og momspligtige ydelser ikke overstiger  

 10.000 kr.
 Der er fastsat detaljerede bestemmelser for de registrerede virksomheders  

 regnskabsføring i bekendtgørelse nr. 647 af 20. oktober 1988.
I.5 Opbevaringspligt og lageropgørelse I.5.1 Opbevaringspligt § 19, stk. 1 Der er opbevaringspligt for regnskabsmaterialet i 5 år efter  

 regnskabsårets udgang.
Dette svarer til det krav om opbevaring af  

 regnskabsmaterialet, der stilles til bogføringspligtige virksomheder, jf.  

 bogføringslovens § 2, stk. 2. (Lovbekendtgørelse nr. 60 af 19. februar 1986,  

 samt bekendtgørelse nr. 598 af 21. august 1990).
Registrerede virksomheder samt virksomheder, der i henhold til § 4, stk. 1  

 og 3, er fritaget for at betale moms dvs. virksomheder med en omsætning, som  

 ikke overstiger 10.000 kr. årligt samt virksomheder, hvis erhvervelse i andre  

 EF-lande ikke overstiger 80.000 kr., skal opbevare deres  

 forretningsregnskaber herunder varekøbs- og varesalgsbøger, salgskladder,  

 kontokort, journaler, samt regnskabsbilag og andet regnskabsmateriale  

 herunder bestillingsbøger, indkøbsfakturaer, afregningsbilag, kopier af  

 salgsfakturaer, regninger, notaer, fabrikationssedler, kassestrimler,  

 lageroptællingslister, i 5 år efter udløbet af det pågældende regnskabsår,  

 jf.
Dep.776. Opbevaringspligten berører således både virksomheder, der er  

 registreret for EF-erhvervelser, og virksomheder, der på grund af bundgrænsen  

 vedrørende EF-erhvervelse er fritaget for registrering.
Opbevaringspligten består, selv om virksomheden afmeldes fra registrering,  

 jf.
Dep.958.
 Selv om virksomhederne ikke har pligt til at anvende fx følgesedler,  

 arbejdskort o.l. skal sådanne, såfremt de udarbejdes, opbevares sammen med  

 det øvrige regnskabsmateriale i 5 år.
I.5.1.1 Edb-opbevaring og andre særregler I modsætning til tidligere kan regnskabsmateriale fra 1. september 1990  

 opbevares på mikrofilm, elektronisk medie eller anden lignende måde.
Det  

 behøver således ikke at foreligge i klarskrift, blot det kan udskrives.
I  

 forhold til den generelle 5-årige opbevaringsregel og mulighed for opbevaring  

 på edb-medier mv. gælder følgende undtagelser:
- den almindelige systembeskrivelse af edb-systemet skal kun opbevares i  

 et år efter underskrivelsen af årsregnskabet.
Beskrivelsen af automatisk  

 genererede registreringer og opbevaring mv. af regnskabsmaterialet skal dog  

 opbevares i 5 år, hvis regnskabsmaterialet ikke opbevares i klarskrift.
 - eksterne grundbilag, der mikrofilmes mv., skal opbevares i mindst  

 ét år efter underskrivelsen af årsregnskabet.
- told- og skatteregionen kan meddele detailhandelsvirksomheder  

 dispensation fra bestemmelserne om 5 års opbevaringspligt for kassestrimler,  

 således at disse kun kræves opbevaret i 1 år efter udgangen af vedkommende  

 regnskabsår.
Det er en betingelse herfor, at der er tale om virksomheder med  

 en intern arbejdsdeling, og at virksomhedens interne kontrolforanstaltninger  

 skønnes at sikre en betryggende registrering af kontantsalget, således at en  

 egentlig kontrol af kassestrimler skønnes at være unødvendig for at  

 kontrollere virksomhedernes omsætning.
Regnskabsmaterialet skal som hovedregel opbevares på det forretningssted  

 her i landet, hvor virksomheden er registreret, jf.
Dep.571.
 Hvis regnskabsmaterialet efter regionens anmodning med kort varsel kan  

 være tilgængeligt for kontrollen på registreringsadressen, og de dermed  

 forbundne udgifter afholdes af virksomheden, kan materialet dog opbevares  

 andre steder her i landet end på registreringsadressen.
Der stilles heller ikke krav om, at regnskabsmaterialet mv. fra samtlige  

 under en fællesregistrering hørende virksomheder opbevares på  

 fællesafregningsadressen.
Det vil være tilstrækkeligt, at materialet på told-  

 og skatteregionens begæring med kort varsel kan være tilgængeligt for  

 kontrollen på fællesafregningsadressen.
I.5.2 Lageropgørelse Registrerede virksomheder skal én gang hvert år foretage en  

 opgørelse af lagerets værdi på grundlag af en optælling af det foreliggende  

 lager.
Opgørelsen kan foretages på et af virksomheden selv valgt tidspunkt,  

 der normalt vil være tidspunktet for virksomhedens almindelige  

 statusopgørelse.
Den opgørelse, der anvendes til skattemæssige formål, kan også anvendes  

 ved nævnte lageropgørelse.
Der kan i denne forbindelse henvises til  

 lovbekendtgørelse nr. 870 af 22. oktober 1992 om skattemæssig opgørelse af  

 varelagre mv.
 Varelageropgørelsen skal ikke indsendes til Told*Skat, men opbevares i 5  

 år ligesom virksomhedens øvrige regnskabsmateriale.
