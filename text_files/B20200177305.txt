Bekendtgørelse om teknisk certificering og servicering af vindmøller m.v.1) I medfør af § 33, § 58 b, stk. 1, § 60 og § 73, stk. 1, i lov om fremme af vedvarende energi, jf. lovbekendtgørelse nr. 125 af 7. februar 2020, som ændret ved lov nr. 738 af 30. maj 2020, fastsættes efter bemyndigelse i henhold til § 4, stk. 1, i bekendtgørelse nr. 1068 af 25. oktober 2019 om Energistyrelsens opgaver og beføjelser:
Kapitel 1 Formål § 1. Bekendtgørelsen har til formål at sikre, at vindmøller, som opstilles på land, på søterritoriet og i den eksklusive økonomiske zone, og som anvendes til elektrisk energiproduktion, ikke indebærer en risiko for personer og husdyrs sikkerhed og sundhed samt for formuegoders sikkerhed, når vindmøller installeres, vedligeholdes eller anvendes, samt efterlever de fastsatte krav om støjudledning.
Anvendelsesområde § 2. Bekendtgørelsen omfatter vindmøller, der anvendes til elektrisk energiproduktion med henblik på automatiseret drift, inklusiv det anvendte tårn, fundament, interne el-tekniske anlæg og transformer frem til og med vindmøllens tilslutningsklemmer til det elektriske net, herunder komponenter til at føre kabler ud fra vindmøllen.
 Stk. 2. Bekendtgørelsen omfatter ikke elnettet i en vindmøllepark, parkens transformerstation eller parkstyringssystem.
 Stk. 3. Bekendtgørelsen finder ikke anvendelse på vindmøller, der opstilles på skibe.
 § 3. Bekendtgørelsen berører ikke de bestemmelser, som følger af anden lovgivning vedrørende vindmøller.
Definitioner § 4. I denne bekendtgørelse forstås ved:
 1) Prototypevindmølle: Den eller de første ikke-seriefremstillede vindmøller af en ny type.
 2) GSRN-nummer: Vindmøllens entydige 18-cifrede identifikationsnummer i Energistyrelsens stamdataregister for elproducerende anlæg m.v.
 3) Prototypecertifikat: En tredjepartserklæring, der erklærer, at en specifik vindmølle er designet og dimensioneret i overensstemmelse med navngivne standarder og regler til gennemførelse af en prototypetest på en bestemt geografisk placering.
 4) Typecertifikat: En tredjepartserklæring, der erklærer, at en vindmølletype er i overensstemmelse med navngivne standarder og regler.
 5) Projektcertifikat: En tredjepartserklæring eller erklæring fra en godkendt vindmøllefabrikant, der erklærer, at en eller flere typecertificerede vindmøller sammen med det anvendte fundament og tårn er dimensioneret til de specifikke eksterne forhold på en bestemt geografisk placering i henhold til navngivne standarder.
 6) Forsøgsplan: En beskrivelse af formålet med opstillingen af prototypen samt en beskrivelse af de forsøg, der skal udføres inden for certifikatets gyldighedsperiode.
 7) Strukturel sikkerhed: Det sikkerhedsniveau, som vindmøllen er konstrueret og dimensioneret til for at kunne modstå de laster, den forventes at blive udsat for i dens designlevetid.
 8) Støj: Akustisk støjudledning i henhold til reglerne i bekendtgørelse om støj fra vindmøller.
 9) Idriftsættelsespunktet: Nettilslutningstidspunktet, jf. § 5, stk. 1, nr. 4, i lov om fremme af vedvarende energi, eller for vindmøller, der ikke er koblet til det kollektive elforsyningsnet, det tidspunkt, hvor vindmøllen sættes i automatiseret drift.
 § 5. Anvendelse af en vindmølle er betinget af, at ejeren ved idriftsættelsestidspunktet af vindmøllen kan dokumentere, at de i §§ 6-16 fastsatte krav til den opstillede vindmølle er opfyldt.
Kapitel 2 Typecertificering og provisorisk typecertificering af vindmøller § 6. En vindmølle med et rotorareal på over 5 m2 skal have et gyldigt typecertifikat senest ved idriftsættelsestidspunktet, jf. dog §§ 7-11 og §§ 15 og 16.
 Stk. 2. Typecertificeringen af en vindmølle med et rotorareal på over 5 m2 og til og med 200 m2 skal som minimum omfatte krav, der svarer til de krav til typecertificering, der er fastsat i den internationale standard IEC 61400-22:2010 Wind turbines - Part 22: Conformity testing and certification, herunder de DS/EN-, IEC- og ISO-standarder specificeret heri, og som vedrører sikkerhed og sundhed, jf. bilag 1.
 Stk. 3. Typecertificeringen af en vindmølle med et rotorareal over 200 m2 skal som minimum omfatte krav svarende til de obligatoriske moduler og krav til typecertificering fastsat i den internationale procedure IECRE OD-501:2018 Type and Component Certification Scheme, herunder de ISO- og IEC-standarder specificeret heri, og som vedrører sikkerhed og sundhed, jf. bilag 1.
 Stk. 4. Typecertificeringen af en vindmølle, jf. stk. 1, skal endvidere omfatte en kildestøjsmåling udført i henhold til bekendtgørelse om støj fra vindmøller.
Stk. 5. Et typecertifikat, der dækker flere forskellige varianter af samme vindmølletype eller flere forskellige vindmølletyper, skal indeholde en entydig identifikation af hver variant eller vindmølletype, som certifikatet dækker.
Kildestøjsmålingen, jf. stk. 4, til et sådant certifikat skal som minimum være repræsentativ for den mest støjende variant eller vindmølletype, som certifikatet dækker.
Stk. 6. Et typecertifikat udstedes til fabrikanten, importøren eller leverandøren af vindmøllen.
Ved salg af en vindmølle skal køber have udleveret en kopi af indehavers certifikat, jf. dog stk. 8.
 Stk. 7. Ansøgning om typecertificering indsendes til den virksomhed, der skal certificere vindmøllen, bilagt nødvendigt dokumentationsmateriale.
 Stk. 8. For vindmøller, der er opstillet før 1. februar 2013, er sælger ikke forpligtet til at udlevere en kopi af certifikatet på vindmøllen til køber efter stk. 6, hvis sælger ikke er i besiddelse af et sådant certifikat, og det ikke har været muligt for sælger at indhente en kopi af certifikatet fra fabrikanten, importøren eller leverandøren.
 § 7. Et provisorisk typecertifikat kan udstedes til en vindmølle, inden certificering efter § 6 er afsluttet, når der ikke er udestående forhold af væsentlig betydning for sikkerheden.
 Stk. 2. Et provisorisk typecertifikat for vindmøller med et rotorareal over 5 m2 og til og med 200 m2 skal som minimum omfatte krav, der svarer til de krav til provisorisk typecertificering, der er fastsat i den internationale procedure IEC 61400-22:2010 Wind turbines - Part 22: Conformity testing and certification, herunder de DS/EN-, IEC- og ISO-standarder specificeret heri, og som vedrører sikkerhed og sundhed, jf. bilag 1.
 Stk. 3. Et provisorisk typecertifikat for vindmøller med et rotorareal på over 200 m2 skal som minimum omfatte krav svarende til de obligatoriske moduler og krav til provisorisk typecertificering fastsat i den internationale procedure IECRE OD-501:2018 Type and Component Certification Scheme, herunder de IEC- og ISO-standarder specificeret heri, og som vedrører sikkerhed og sundhed, jf. bilag 1.
Stk. 4. Et provisorisk typecertifikat kan udstedes med gyldighed på højst 1 år ad gangen.
Der skal senest ved første forlængelse foreligge en kildestøjsmåling udført i henhold til bekendtgørelse om støj fra vindmøller, jf. § 6, stk. 4. Forlænges certifikatet, må den sidste udløbsperiode ikke overskride 3 år fra første udstedelsesdato for det provisoriske certifikat.
§ 8. Vindmøller, der opfylder betingelser i nr. 1-4, skal senest ved idriftsættelsestidspunktet have et gyldigt certifikat, der som minimum er udstedt på baggrund af kravene og procedurerne i bilag 2 1) vindmøller med et rotorareal på over 5 m2 og til og med 40 m2, 2) der konstrueres og bygges af ejeren selv, 3) som kun fremstilles i det ene eksemplar og 4) som opsættes på særligt afgrænsede arealer.
 Stk. 2. Vindmøller omfattet af stk. 1 må ikke overdrages med henblik på opstilling på en ny lokation.
 Stk. 3. Certificeringen af en vindmølle, jf. stk. 1, skal endvidere omfatte en kildestøjsmåling udført i henhold til bekendtgørelse om støj fra vindmøller.
 § 9. Der kan udstedes et provisorisk certifikat, inden et certifikat efter § 8, stk. 1, er udstedt, når der ikke er udestående forhold af væsentlig betydning for sikkerheden.
Stk. 2. Et provisorisk certifikat kan udstedes med gyldighed i højst 1 år ad gangen.
Der skal senest ved første forlængelse foreligge en kildestøjsmåling udført i henhold til bekendtgørelse om støj fra vindmøller, jf. § 8, stk. 3. Forlænges certifikatet, må den sidste udløbsperiode ikke overskride 3 år fra første udstedelsesdato for det provisoriske certifikat.
 § 10. En vindmølle med et rotorareal på 5 m2 eller derunder skal ikke certificeres.
Stk. 2. Energistyrelsen kan undtage vindmøller med et rotorareal på 40 m2 og derunder fra certificering, når 1) der foreligger dokumentation for, at vindmøllen anvendes til undervisning, forskning eller forsøg, 2) anvendelsen sker på særligt afgrænsede arealer udpeget til formålet, hvor der ikke er offentlig adgang uden særlig tilladelse og 3) hvor der er taget særlige sikkerhedshensyn i forhold til omgivelserne med henblik på, at vindmøllen ikke kan anses at udgøre en risiko for personers og husdyrs sikkerhed og sundhed.
Certificering af prototypevindmøller § 11. En prototypevindmølle med et rotorareal på over 5 m2 skal have et gyldigt prototypecertifikat senest ved idriftsættelsestidspunktet.
 Stk. 2. Et prototypecertifikat udstedes for en tidsbegrænset periode på højst 3 år.
 Stk. 3. Certificeringen af en prototypevindmølle med et rotorareal på over 5 m2 og til og med 200 m2, jf. stk. 1, skal som minimum omfatte krav, der svarer til de krav til prototypecertificering, der er fastsat i den internationale standard IEC 61400-22:2010 Wind turbines - Part 22: Conformity testing and certification, herunder de DS/EN-, ISO- og IEC-standarder specificeret heri, og som vedrører sikkerhed og sundhed, jf. bilag 1.
 Stk. 4. Certificeringen af en prototypevindmølle med et rotorareal på over 200 m2, jf. stk. 1, skal som minimum omfatte krav svarende til de obligatoriske moduler og krav til prototypecertificering fastsat i den internationale procedure IECRE OD-501: 2018 Type and Component Certification Scheme, herunder de ISO- og IEC-standarder specificeret heri, og som vedrører sikkerhed og sundhed, jf. bilag 1.
 Stk. 5. Der skal foreligge dokumentation for kildestøj i henhold til bekendtgørelse om støj fra vindmøller.
 Stk. 6. Et prototypecertifikat udstedes til fabrikanten, importøren eller leverandøren af vindmøllen.
 Stk. 7. Ansøgning om prototypecertificering indsendes til den virksomhed, der skal certificere vindmøllen, bilagt nødvendigt dokumentationsmateriale.
Stk. 8. Certifikatet skal indeholde GSRN-nummer.
Foreligger GSRN-nummeret ikke på udstedelsestidspunktet, skal den certificerende virksomhed eftersende det sammen med genfremsendelsen af certifikatet, umiddelbart efter, at det foreligger.
 Stk. 9. Prototypecertifikatet kan forlænges i op til 1 år.
Projektcertificering og provisorisk projektcertificering af vindmøller § 12. Vindmøller med et rotorareal på over 200 m2 skal ud over typecertificering eller certificering af den specifikke vindmølle, jf. §§ 6 og 7 og §§ 15 og 16, også projektcertificeres ved opstillingen.
 Stk. 2. Ejeren er ansvarlig for, at der foreligger et gyldigt projektcertifikat senest 3 måneder efter, at alle vindmøller, der er omfattet af projektcertificeringen, er idriftsat.
 Stk. 3. En projektcertificering, jf. stk. 1, skal som minimum omfatte krav svarende til de obligatoriske moduler og krav for projektcertificering fastsat i den internationale procedure IECRE OD-502:2018 Project Certification Scheme, herunder de ISO- og IEC-standarder specificeret heri, og som vedrører sikkerhed og sundhed, jf. bilag 1.
 Stk. 4. Omfatter projektcertifikatet flere vindmøller, skal der af projektcertifikatet være en entydig kobling mellem vindmølletype eller -variant og GSRN-nummer for hver enkelt vindmølle.
 Stk. 5. Et projektcertifikat udstedes til ejeren eller ejerne af vindmøllen eller vindmølleprojektet.
 Stk. 6. Ansøgning om projektcertifikat indsendes til den virksomhed, der skal certificere vindmølleprojektet, bilagt nødvendigt dokumentationsmateriale.
 Stk. 7. Vindmøller opstillet på prototypecertifikat er undtaget fra kravet om projektcertificering.
Stk. 8. Vindmøller, der flyttes til opstilling på en ny lokation, er undtaget fra kravet om projektcertificering.
Kravet om tillægscertifikat til flytning, jf. § 15, stk.1, nr. 3, finder fortsat anvendelse.
 § 13. Et provisorisk projektcertifikat kan udstedes til vindmøller, inden certificering efter § 12, stk. 1-3, er afsluttet, når der ikke er udestående forhold af væsentlig betydning for sikkerheden.
 Stk. 2. Et provisorisk projektcertifikat for vindmøller skal som minimum omfatte krav svarende til de obligatoriske moduler og krav til provisorisk projektcertificering fastsat i den internationale procedure IECRE OD-502:2018 Project Certification Scheme, herunder de ISO- og IEC-standarder specificeret heri, og som vedrører sikkerhed og sundhed, jf. bilag 1.
Stk. 3. Et provisorisk projektcertifikat kan udstedes med gyldighed i højst 1 år ad gangen.
Forlænges certifikatet, må den sidste udløbsperiode ikke overskride 3 år fra første udstedelsesdato for det provisoriske certifikat.
Udløbet tidsbegrænset certifikat § 14. En vindmølle, der er opstillet på grundlag af følgende tidsbegrænsede certifikater, må kun være opstillet i certifikatets gyldighedsperiode:
 1) Provisorisk typecertifikat, jf. § 7.
 2) Provisorisk certifikat udstedt i henhold til § 9.
 3) Prototypecertifikat, jf. § 11.
 4) Provisorisk projektcertifikat, jf. § 13.
 5) Tillægscertifikat til forsøg og demonstration, jf. § 15, stk. 1, nr. 2.
 6) Provisorisk tillægscertifikat, jf. § 16.
 Stk. 2. Pligten til at sikre, at vindmøllen kun er opstillet i det tidsbegrænsede certifikats gyldighedsperiode, jf. stk. 1, påhviler ejeren af vindmøllen.
 Stk. 3. Vindmøllen kan dog forblive opstillet, hvis der inden udløbet af det tidsbegrænsede certifikat er udstedt et nyt eller fornyet certifikat.
Tillægscertificering og provisorisk tillægscertificering ved ombygning, ombygning til forsøg og demonstration, flytning, eller fortsat anvendelse efter udløb af tidsbegrænset certifikat § 15. En vindmølle med et rotorareal på over 5 m2, som er certificeret eller godkendt i henhold til denne eller tidligere bekendtgørelser, skal have et tillægscertifikat, hvis ét eller flere af følgende forhold indtræder:
 1) Vindmøllen ombygges, jf. stk. 2.
 2) Vindmøllen ombygges til forsøg og demonstration, jf. stk. 2.
 3) Vindmøllen flyttes.
 4) Vindmøllen skal anvendes efter udløb af tillægscertifikat til forsøg og demonstration eller efter udløb af prototypecertifikat.
 5) Vindmøllen skal anvendes efter udløb af provisorisk typecertifikat i tilfælde af, at der ikke udstedes et typecertifikat, jf. § 6, for den pågældende vindmølletype, eller vindmøllen ikke ombygges, så den svarer til en vindmølletype med et gældende typecertifikat.
 Stk. 2. Ved ombygning, jf. stk. 1, nr. 1 og 2, forstås ændringer i forhold til den oprindelige typecertificering eller typegodkendelse, herunder ændringer eller udskiftninger, hvor vindmøllen ikke føres tilbage til sit oprindelige design, og som har betydning for vindmøllens sikkerhed.
 Stk. 3. Ved ombygninger, hvor der ikke foreligger et certifikat efter stk. 1, skal ejeren af vindmøllen kunne dokumentere, at der ikke er tale om en ombygning omfattet af stk. 2.
 Stk. 4. Ejeren af vindmøllen er ansvarlig for, at der foreligger et gyldigt tillægscertifikat eller provisorisk tillægscertifikat ved genoptagelse eller fortsat drift af vindmøllen.
Stk. 5. Tillægscertificeringen, jf. stk. 1, herunder udarbejdelse af certificeringsrapport og certifikat gennemføres i henhold til krav og procedurer i bilag 3. Er flere af de forhold, der er opregnet i stk. 1, nr. 1-5, indtrådt, kan der udstedes ét samlet certifikat for alle forholdene.
Certificering, certificeringsrapporten og certifikat skal opfylde alle kravene i bilag 3 for de forhold, der certificeres.
 Stk. 6. Hvis det vurderes, at et forhold efter stk. 1 medfører ændringer af vindmøllens kildestøj, skal kildestøjsmålingen udføres i henhold til bekendtgørelse om støj fra vindmøller.
 Stk. 7. Tillægscertifikater, jf. stk. 1, udstedes til ejeren af vindmøllen, jf. dog stk. 8.
 Stk. 8. Et tillægscertifikat på en ombygning af en vindmølletype kan udstedes til en fabrikant, importør eller leverandør i henhold til bilag 3, afsnit 2. Ved salg af en ombygning af en vindmølle omfattet af tillægscertifikatet skal køber have udleveret en kopi af indehavers tillægscertifikat til ombygningen af vindmølletypen.
 Stk. 9. Følgende tillægscertifikater udstedes med følgende gyldighedsperioder:
1) Et tillægscertifikat til ombygning til forsøg og demonstration, jf. stk. 1, nr. 2, udstedes med gyldighed på højst 3 år.
Certifikatet kan forlænges i op til 1 år.
 2) Et tillægscertifikat på en ombygning af en vindmølletype, jf. stk. 8, udstedes med en gyldighed på 5 år med mulighed for forlængelse.
 Stk. 10. Ansøgning om tillægscertificering, jf. stk. 1 og 8, indsendes til den virksomhed, der skal certificere vindmøllen eller vindmølletypen, bilagt nødvendigt dokumentationsmateriale, jf. dog stk. 11.
 Stk. 11. For vindmøller, der ombygges til forsøg og demonstration, jf. stk. 1, nr. 2, skal der ud over dokumentationen nævnt i stk. 10 foreligge en forsøgsplan for den periode, certifikatet udstedes til.
 Stk. 12. Udstedes der et tillægscertifikat til en vindmølle, jf. stk. 1 og 8, der er omfattet af et projektcertifikat, skal projektcertifikatet opdateres på baggrund af oplysningerne i tillægscertifikatet.
 § 16. Et provisorisk tillægscertifikat kan udstedes til en vindmølle, inden certificering efter bilag 3 er afsluttet, når der ikke er udestående forhold af væsentlig betydning for sikkerheden, jf. dog stk. 2.
 Stk. 2. Stk. 1 gælder ikke for certifikater udstedt efter § 15, stk. 8.
Stk. 3. Et provisorisk tillægscertifikat kan udstedes med gyldighed i højst 1 år ad gangen.
Der skal senest ved første forlængelse foreligge en kildestøjsmåling udført i henhold til bekendtgørelse om støj fra vindmøller, jf. § 15, stk. 6. Forlænges certifikatet, må den sidste udløbsperiode ikke overskride 3 år fra første udstedelsesdato.
Kapitel 3 Ejers pligt til servicering af vindmølle § 17. Ejeren af en vindmølle har pligt til at sikre, at vindmøllen til enhver tid serviceres, repareres og vedligeholdes, således at vindmøllen ikke udgør en risiko for personer og husdyrs sikkerhed og sundhed samt for formuegoders sikkerhed.
Stk. 2. Ejeren af en vindmølle har pligt til at sikre, at vindmøllen serviceres i henhold til servicemanualens krav, så længe vindmøllen er nettilsluttet, og for vindmøller, der ikke er koblet til det kollektive elforsyningsnet, så længe vindmøllen er i automatiseret drift.
Service af vindmøllen skal gennemføres på grundlag af fastsatte specifikationer for løbende service af vindmøllen i henhold til udstedte certifikater eller seneste version af vindmølleleverandørens servicemanualer samt eventuelle opdateringer af servicemanualen, der har betydning for vindmøllens sikkerhed, jf. dog stk. 3-5.
 Stk. 3. Datoen for næste servicebesøg skal være i henhold til servicemanualens krav, jf. dog stk. 4 og 5.
 Stk. 4. For vindmøller, hvor der ikke er angivet faste tidsintervaller i servicemanualen, og som ikke er udstyret med tekniske løsninger, der entydigt indikerer, hvornår næste servicebesøg skal gennemføres, kan datoen for næste servicebesøg maksimalt ligge 1 år efter dato for sidste gennemført servicebesøg.
 Stk. 5. En vindmølle, der har været opstillet længere end den designlevetid, der er angivet i certifikatet udstedt i henhold til denne eller tidligere bekendtgørelser, skal derudover gennemgå et udvidet serviceeftersyn, jf. bilag 4.
Stk. 6. Vindmøller, der er underlagt krav efter bekendtgørelse om støj fra vindmøller om at operere med særlige støjbegrænsende foranstaltninger, skal have aflæst støjindstillingen af vindmøllen ved hver service.
Støjindstillingen skal noteres i rapporten fra servicen, jf. § 21, jf. dog stk. 7.
 Stk. 7. Tillader en vindmølles indretning ikke servicevirksomhedens aflæsning, skal ejeren af vindmøllen til enhver tid kunne dokumentere vindmøllens støjindstilling i forbindelse med den kompetente myndigheds tilsyn.
§ 18. En ejer, der tager en vindmølle ud af drift, skal sikre at 1) vindmøllen sikres forsvarligt, 2) der gennemføres service af vindmøllen minimum én gang om året, med mindre et kortere tidsinterval er angivet i servicemanualen for den vindmølle, der er taget ud af drift, og 3) der foretages en funktions- og sikkerhedsafprøvning, inden vindmøllen sættes i drift igen, hvis vindmøllen har været ude af drift i en længere periode.
 Stk. 2. Service efter stk. 1, nr. 2, skal, med mindre andet er angivet i servicemanualen, som minimum opfylde kravene i bilag 4.
 § 19. Service, jf. §§ 17 og 18, af vindmøller med et rotorareal på over 40 m2 skal foretages af en certificeret eller godkendt virksomhed, jf. § 25, jf. dog § 20.
Stk. 2. Øvrig vedligeholdelse, reparationer eller forbedringer og lignende på vindmøller med et rotorareal på over 40 m2 skal, jf. dog stk. 3, udføres af 1) en virksomhed, der enten er certificeret eller godkendt til at udføre service af den pågældende vindmølletype, eller 2) en virksomhed, der er certificeret til at standse, sikre, starte og funktions- og sikkerhedsafprøve den pågældende vindmølletype.
 Stk. 3. Andre virksomheder kan udføre øvrig vedligeholdelse, reparationer eller forbedringer og lign., hvis en virksomhed, der opfylder betingelser i stk. 2, nr. 1 eller nr. 2, udfører standsning, sikring, start og funktions- og sikkerhedsafprøvning af den pågældende vindmølle i forbindelse med arbejdet.
 § 20. Vindmølleejere, personer og virksomheder, der har en godkendelse til at udføre service efter § 9, stk. 3 og 4, i bekendtgørelse nr. 73 af 25. januar 2013 om teknisk certificeringsordning for vindmøller m.v., kan fortsætte med at servicere de af deres godkendelse omfattede vindmøller i godkendelsens gyldighedsperiode.
Stk. 2. Ejere, personer og virksomheder med godkendelse efter stk. 1 skal søge om fornyelse af godkendelsen inden udløbet af den nuværende godkendelses gyldighedsperiode.
Fornyelse af godkendelse gives med en varighed af 3 år.
Energistyrelsen kan i forbindelse med fornyelsen anmode om, at ejeren, personen eller virksomheden fortsat kan dokumentere 1) relevant uddannelse og tilstrækkelig kendskab til service af den pågældende vindmølle, 2) at vindmøllen i den forudgående godkendelsesperiode er blevet serviceret i overensstemmelse med vindmøllens servicemanual og kravene i denne bekendtgørelse og 3) en bekræftelse fra ejer af den pågældende vindmølle, hvis en person eller virksomhed søger om fornyelse af godkendelse til at servicere en vindmølle, de ikke selv ejer.
 Stk. 3. Godkendelser til ejere efter stk. 2 bortfalder, hvis vindmøllen afhændes.
 § 21. I forbindelse med hver service, jf. §§ 17 og 18, af vindmøller med et rotorareal på over 40 m2 skal der udarbejdes en rapport, som skal sendes til ejeren af vindmøllen umiddelbart efter, servicen er udført.
 Stk. 2. Den virksomhed, der udfører service, skal opbevare rapporterne i 5 år.
 Stk. 3. Ejeren af vindmøllen skal opbevare de tilsendte rapporter i 10 år.
Stk. 4. Gennemført service af en vindmølle med rotorareal på over 40 m2 samt dato for næste service af vindmøllen skal indberettes digitalt til Energistyrelsen på vegne af ejeren af vindmøllen, umiddelbart efter gennemførelsen af service, af den virksomhed, der har gennemført servicen, jf. dog stk. 5. For ejere eller personer med godkendelse til at udføre service efter § 20 kan indberetningen foretages via blanket stillet til rådighed på Energistyrelsens hjemmeside.
Indberetningen skal opfylde de krav, der fremgår af bilag 5.
 Stk. 5. For vindmøller udstyret med tekniske løsninger, der entydigt indikerer, hvornår næste servicebesøg skal gennemføres, skal servicevirksomheden minimum én gang årligt indberette at have gennemgået den tekniske løsnings indikationer om behov for service og eventuelt dato for servicebesøg.
 Stk. 6. Øvrig vedligeholdelse, reparation og forbedringer og lign. skal ikke indberettes, jf. dog § 15, stk. 1, nr. 1 og 2 og § 24.
 Stk. 7. Service skal indberettes til Energistyrelsen, så længe vindmøllen ikke er afmeldt i Energistyrelsens stamdataregister ifølge bekendtgørelse om stamdataregistret for elproducerende anlæg m.v.
§ 22. Ejeren af en vindmølle med et rotorareal på 40 m2 eller derunder skal føre logbog over service udført af vindmøllen.
Ejeren af vindmøllen skal opbevare logbogen, så længe vindmøllen er nettilsluttet, og for vindmøller, der ikke er koblet til det kollektive elforsyningsnet, så længe vindmøllen er i automatiseret drift.
Servicemanualer § 23. Fabrikanten, importøren eller leverandøren af vindmøllen skal udlevere de nødvendige servicemanualer til ejeren af vindmøllen ved levering af vindmøllen.
Stk. 2. Fabrikanten, importøren eller leverandøren af vindmøllen skal sende opdateringer af servicemanualen, der er af betydning for vindmøllens sikkerhed, til vindmølleejeren.
Opdateringerne skal sendes senest 4 uger efter, opdateringen er sket, og skal sendes uden krav om betaling.
I de tilfælde, hvor fabrikanten, importøren eller leverandøren ikke er i besiddelse af kontaktoplysninger på ejerne af vindmøllerne af den omfattede vindmølletype, skal fabrikanten, importøren eller leverandøren offentligt informere om, hvordan vindmølleejere kan indhente opdateringerne.
 Stk. 3. Ved salg af en ombygning af en vindmølle, jf. § 15, stk. 8, skal køber have udleveret de nødvendige sikkerhedsmæssige opdateringer af eller supplement til servicemanualen af fabrikanten, importøren eller leverandøren af ombygningen.
 Stk. 4. Vindmølleejeren er ansvarlig for, at den specifikke vindmølles servicedokumentation opdateres på baggrund af de erfaringer, der gøres ved driften af vindmøllen.
 Stk. 5. De virksomheder, der udfører service af den enkelte vindmølle, jf. §§ 25 og 26, skal bistå ejeren med opdatering og vedligeholdelse af vindmøllens servicedokumentation på baggrund af virksomhedens erfaringer med både den specifikke vindmølle samt erfaring med vindmølletypen.
Kapitel 4 Indberetning af skader til Energistyrelsen § 24. Ved havari og skader på vindmøller, der har udgjort en risiko for personer og husdyrs sikkerhed og sundhed samt for formuegoders sikkerhed, eller hvor der ved fortsat drift uden manglende udbedring af skaden vil være risiko for personer og husdyrs sikkerhed og sundhed samt for formuegoders sikkerhed, har vindmølleejeren pligt til uden unødigt ophold at indsende oplysninger til Energistyrelsen herom, jf. bilag 6, herunder oplysninger om den formodede årsag til skaden.
Hvis der foretages en endelig fastlæggelse af årsag til skaden eller havariet, herunder en skades- eller havarirapport, skal ejeren sende oplysninger herom til Energistyrelsen, når disse foreligger, hvis ejeren har adgang hertil.
 Stk. 2. Vindmølleejeren er forpligtet til, før vindmøllen sættes i drift igen, at udbedre de fejl ved vindmøllen, der er årsag til  skaden og eventuelle følgeskader, og foretage en funktions- og sikkerhedsafprøvning af vindmøllen.
 Stk. 3. Udbedring og funktions- og sikkerhedsafprøvning for vindmøller med et rotorareal på over 40 m2 i forbindelse med en skade skal udføres af en virksomhed, der er certificeret eller godkendt til at arbejde med den specifikke vindmølletype, jf. §§ 25 og 26, eller sammen med en sådan virksomhed.
Stk. 4. Vindmølleejeren skal underrette Energistyrelsen om, at udbedring og funktions- og sikkerhedsafprøvning er sket.
Underretningen skal ske, før vindmøllen sættes i drift igen.
Vindmølleejeren kan aftale med den virksomhed, der har udført udbedringen og funktions- og sikkerhedsafprøvningen, jf. stk. 3, at denne virksomhed forestår underretningen.
 Stk. 5. Vindmølleejeren skal efter anmodning meddele Energistyrelsen yderligere oplysninger om havariet eller skaden.
 Stk. 6. Hvis Energistyrelsen på baggrund af oplysningerne formoder, at der kan være tale om en serieskade, som kan skyldes oprindelige konstruktionsfejl eller øvrige fabrikationsfejl, orienterer Energistyrelsen Sikkerhedsstyrelsen herom.
Kapitel 5 Krav til virksomheder, der servicerer, vedligeholder, reparerer eller udfører forbedringer og lign. på vindmøller § 25. Virksomheder, der servicerer vindmøller med et rotorareal på over 40 m2, skal være certificerede virksomheder i henhold til § 28 eller godkendt af Energistyrelsen i henhold til § 26. Virksomhederne må kun udføre service af de vindmølletyper, der er omfattet af virksomhedens certificering eller godkendelse.
Stk. 2. Virksomheder, der udfører øvrig vedligeholdelse, reparationer eller forbedringer og lign. på vindmøller med et rotorareal på over 40 m2 skal, jf. dog stk. 3 1) være certificeret eller godkendt til at udføre service på den pågældende vindmølletype eller 2) være certificeret til som minimum at standse, sikre, starte og funktions- og sikkerhedsafprøve den pågældende vindmølletype.
 Stk. 3. Andre virksomheder kan udføre øvrig vedligeholdelse, reparationer eller forbedringer og lign., hvis en virksomhed, der opfylder betingelser i stk. 2, nr. 1 eller nr. 2, udfører standsning, sikring, start og funktions- og sikkerhedsafprøvning af den pågældende vindmølle i forbindelse med arbejdet.
 Stk. 4. Det skal fremgå af certifikatet for en virksomhed, der er certificeret til at udføre service eller certificeret til at standse, sikre, starte samt funktions- og sikkerhedsafprøve, at denne bekendtgørelse er omfattet af virksomhedens certificering.
 Stk. 5. Alle virksomheder, der er godkendt eller certificeret til at udføre service samt virksomheder, der er certificeret til at standse, sikre, starte samt funktions- og sikkerhedsafprøve efter denne bekendtgørelse, skal være registreret hos Energistyrelsen.
Stk. 6. Energistyrelsen offentliggør en liste på Energistyrelsens hjemmeside over virksomheder, der har en gyldig godkendelse eller et gyldigt certifikat til at udføre service eller til at standse, sikre, starte samt funktions- og sikkerhedsafprøve.
Det skal af listen fremgå, hvilke vindmølletyper virksomhedens godkendelse eller certificering omfatter.
 Stk. 7. Hvis Energistyrelsen ikke har modtaget kopi af fornyelse af en certificering, eller en ansøgning om fornyelse af godkendelse, jf. § 26, stk. 3, inden certificeringen eller den udstedte godkendelse er udløbet, fjerner Energistyrelsen virksomheden fra Energistyrelsens liste efter stk. 5, og virksomheden kan ikke indberette service, indtil et fornyet certifikat er modtaget, eller en fornyet godkendelse er givet.
 § 26. Energistyrelsen kan godkende virksomheder til at udføre service af stall-regulerede vindmøller med en nominel effekt til og med 600 kW.
 Stk. 2. En godkendelse efter stk. 1 kan udstedes med en gyldighed på højst 3 år.
Stk. 3. En ansøgning om godkendelse skal indeholde den dokumentation, der er fastsat i bilag 7, afsnit 1, om godkendelse.
En ansøgning om fornyelse skal indeholde den dokumentation, der er fastsat i bilag 7, afsnit 2, om fornyelse af godkendelse.
Kapitel 6 Krav til virksomheder, der certificerer servicevirksomheder § 27. Virksomheder, der certificerer servicevirksomheder eller certificerer virksomheder, der må standse, sikre, starte samt funktions- og sikkerhedsafprøve vindmøller i henhold til denne bekendtgørelse skal være 1) akkrediteret af Den Danske Akkrediteringsfond (DANAK) til at certificere servicevirksomheder eller 2) akkrediteret af et tilsvarende anerkendt akkrediteringsorgan, som har undertegnet den Europæiske Samarbejdsorganisation for Akkrediteringsorganers (EA) multilaterale aftale om gensidig anerkendelse, til at certificere servicevirksomheder.
 Stk. 2. Det skal fremgå af akkrediteringsdokumentationen for virksomheder, der er akkrediteret til at certificere servicevirksomheder, at denne bekendtgørelse er omfattet af akkrediteringen.
Stk. 3. Alle virksomheder, der udfører certificering af servicevirksomheder, skal være registreret hos Energistyrelsen.
Akkrediterede virksomheder skal vedlægge gyldig dokumentation for akkreditering ved registreringen.
 Stk. 4. Energistyrelsen offentliggør en liste på Energistyrelsens hjemmeside over virksomheder, der er akkrediteret til at certificere servicevirksomheder.
 Stk. 5. Virksomheder, der er akkrediteret til at certificere servicevirksomheder, skal underrette Energistyrelsen i tilfælde af ændringer i virksomhedens akkreditering, der har betydning for virksomhedens evne til at certificere servicevirksomheder efter denne bekendtgørelse.
 § 28. Certificeringen af en virksomhed, der servicerer vindmøller med et rotorareal på over 40 m2 eller af en virksomhed, der må standse, sikre, starte samt funktions- og sikkerhedsafprøve vindmøller med et rotorareal på over 40 m2, skal gennemføres i henhold til kravene i bilag 8.
Stk. 2. Et certifikat udstedt i henhold til stk. 1 skal indeholde henvisninger til gennemførte kontroller og vurderinger af virksomheden, jf. bilag 8, samt navn på udsteder og gyldighedsperiode.
Certifikatet skal være underskrevet eller alternativt elektronisk verificeret.
Stk. 3. Certifikatet med tilhørende vindmølleliste skal sendes til Energistyrelsen af den virksomhed, der har udstedt certifikatet.
Opdateringer af certifikatet og tilhørende vindmølleliste skal ligeledes sendes til Energistyrelsen.
 Stk. 4. Udsteder skal opbevare dokumentationen for det udstedte certifikat i hele certifikatets gyldighedsperiode som angivet i certifikatet.
 § 29. Et certifikat udstedt til en virksomhed, der servicerer vindmøller, eller til en virksomhed, der må standse, sikre, starte samt funktions- og sikkerhedsafprøve vindmøller i henhold til denne bekendtgørelse, skal tilbagekaldes af den virksomhed, der har udstedt certifikatet, hvis virksomheden, der har udstedt certifikatet, finder, at den virksomhed, certifikatet er udstedt til, ikke længere har forudsætningerne for at kunne servicere vindmøller eller standse, sikre, starte samt funktions- og sikkerhedsafprøve vindmøller, der sikrer en sikkerhedsmæssig forsvarlig drift af vindmøllerne.
Stk. 2. Ved vurderingen efter stk. 1 skal indgå 1) alvorlige fejl ved udført service af vindmøllen, eller 2) alvorlige fejl ved standsning, sikring, start samt funktions- og sikkerhedsafprøvning.
 Stk. 3. Den udstedende virksomhed skal meddele Energistyrelsen, at certifikatet er blevet tilbagekaldt.
Kapitel 7 Krav til virksomheder, der certificerer vindmøller eller vindmølleprojekter § 30. Virksomheder, der certificerer vindmøller eller vindmølleprojekter i henhold til denne bekendtgørelse, skal være 1) akkrediteret af Den Danske Akkrediteringsfond (DANAK) til at certificere vindmøller og vindmølleprojekter, 2) akkrediteret af et tilsvarende anerkendt akkrediteringsorgan, som har undertegnet den Europæiske samarbejdsorganisation for Akkrediteringsorganers (EA) multilaterale aftale om gensidig anerkendelse, til at certificere vindmøller og vindmølleprojekter eller 3) godkendt af Energistyrelsen i henhold § 31 til at udføre de certificeringer, der er oplistet i § 31, stk. 1 og 2.
 Stk. 2. Det skal fremgå af akkrediteringsdokumentationen for virksomheder, der er akkrediteret til at certificere vindmøller eller vindmølleprojekter omfattet af stk. 1, nr. 1 og 2, at denne bekendtgørelse er omfattet af akkrediteringen.
Stk. 3. Alle virksomheder, der udfører certificering af vindmøller eller vindmølleprojekter, skal være registreret hos Energistyrelsen.
Akkrediterede virksomheder skal vedlægge gyldig dokumentation for akkreditering ved registreringen.
 Stk. 4. Energistyrelsen offentliggør en liste på Energistyrelsens hjemmeside over virksomheder, der er akkrediteret eller har en gyldig godkendelse til at certificere vindmøller.
 Stk. 5. Virksomheder, der er akkrediteret til at certificere vindmøller eller vindmølleprojekter, skal underrette Energistyrelsen i tilfælde af ændringer i virksomhedens akkreditering, der har betydning for virksomhedens evne til at certificere vindmøller eller vindmølleprojekter efter denne bekendtgørelse.
 § 31. Energistyrelsen kan godkende virksomheder til at udføre følgende certificeringer:
 1) Certificering af vindmøller med et rotorareal på over 5 m2 og til og med 200 m2 efter § 6, stk. 2, § 7, stk. 2, §§ 8 og 9 og § 11, stk. 3.
 2) Projektcertificering efter §§ 12 og 13 af vindmøller på land med et rotorareal på over 200 m2.
 3) Tillægscertificering efter §§ 15 og 16.
 Stk. 2. Energistyrelsen kan endvidere godkende fabrikanter af vindmøller til at udføre projektcertificering af fabrikantens egne vindmøller på land med et rotorareal på over 200 m2, jf. stk. 1, nr. 2. Godkendelse kan kun gives til certificering af projekter, hvor projektforudsætningerne for projektet er inden for specifikationerne i det underliggende typecertifikat.
 Stk. 3. En godkendelse efter stk. 1 og 2 kan udstedes med en gyldighed i højst 3 år.
 Stk. 4. En ansøgning skal indeholde den dokumentation for kendskab til certificering af vindmøller, som er fastsat i bilag 9. En ansøgning om fornyelse skal indeholde dokumentation for, at virksomheden fortsat lever op til kravene i bilag 9.
§ 32. Et certifikat, der er udstedt til en vindmølle eller et vindmølleprojekt i henhold til denne bekendtgørelse, jf. §§ 6-9 og §§ 11-13 og §§ 15 og 16, skal indeholde henvisninger til gennemførte vurderinger og afprøvninger af vindmøllen samt navn på udsteder, udstedelsesdato og gyldighedsperiode, når en sådan foreligger.
Certifikatet skal være underskrevet eller alternativt elektronisk verificeret.
Det skal fremgå af certifikatet, at vindmøllen eller vindmølleprojektet er certificeret i henhold til denne bekendtgørelse.
Stk. 2. Certifikatet skal sendes til Energistyrelsen af den virksomhed, der har udstedt certifikatet.
Opdateringer af certifikatet skal ligeledes sendes til Energistyrelsen.
 Stk. 3. Udsteder skal opbevare dokumentationen for det udstedte certifikat i vindmøllens designlevetid som angivet i certifikatet.
§ 33. Et certifikat udstedt til en vindmølle eller et vindmølleprojekt i henhold til denne bekendtgørelse skal tilbagekaldes af den virksomhed, der har udstedt certifikatet, hvis virksomheden konstaterer 1) alvorlige fejl ved den opstillede vindmølle eller vindmølleprojektet, eller 2) væsentlige afvigelser fra forudsætningerne for certificeringen.
 Stk. 2. Den udstedende virksomhed skal uden ugrundet ophold meddele Energistyrelsen, at certifikatet er blevet tilbagekaldt.
 § 34. Energistyrelsen offentliggør en liste på Energistyrelsens hjemmeside over udstedte og ikke udløbne certifikater på vindmøller og vindmølleprojekter.
Kapitel 8 Tilsyn og administrative bestemmelser § 35. De internationale standarder og procedurer, som er nævnt i §§ 6 og 7, §§ 11-13 og bilag 1, bilag 8 og bilag 9, kundgøres ikke i Lovtidende, men de pågældende internationale standarder vil være tilgængelige til gennemsyn hos Energistyrelsen.2) § 36. Udgifter til certificering af en vindmølle, en servicevirksomhed eller en virksomhed, der må standse, sikre, starte samt funktions- og sikkerhedsafprøve vindmøller i henhold til denne bekendtgørelse, afholdes af ansøger.
 Stk. 2. Udgifter til akkreditering af virksomheder til at certificere vindmøller, servicevirksomheder og virksomheder, der må standse, sikre, starte samt funktions- og sikkerhedsafprøve vindmøller i henhold til denne bekendtgørelse, afholdes ligeledes af ansøger.
 § 37. Energistyrelsen kan i forbindelse med behandling af ansøgning om godkendelse efter § 20, § 26 og § 31 anmode ansøger om supplerende oplysninger.
 Stk. 2. Energistyrelsen kan fastsætte en frist for fremsendelse af oplysninger og tilkendegive, at ansøgningen betragtes som bortfaldet, hvis ikke oplysningerne er modtaget inden fristens udløb.
 Stk. 3. Godkendelse efter § 20, § 26 og § 31 kan meddeles på nærmere fastsatte vilkår, herunder at godkendelsen bortfalder ved manglende overholdelse af de fastsatte vilkår.
 § 38. Energistyrelsen kan suspendere eller tilbagekalde en godkendelse udstedt i medfør af § 20, § 26 og § 31 i tilfælde, hvor godkendelsesindehaveren har gjort sig skyldig i grove eller gentagne overtrædelser af reglerne i denne bekendtgørelse eller vilkårene i godkendelsen.
 Stk. 2. En ejer, person eller virksomhed, der har fået suspenderet eller tilbagekaldt sin godkendelse efter stk. 1, kan anmode Energistyrelsen om en ny vurdering af sagen.
 Stk. 3. Fører den fornyede behandling af sagen efter stk. 2 ikke til, at klageren fuldt ud får medhold, kan afgørelsen indbringes for Energiklagenævnet, jf. § 42.
 § 39. Tilsyn og kontrol med overholdelse af reglerne i bekendtgørelsen udøves af Energistyrelsen.
 Stk. 2. Energistyrelsen kan anmode om oplysninger til brug for administrationen af og tilsyn med bekendtgørelsens bestemmelser hos vindmølleejere, akkrediterede, certificerede og godkendte virksomheder eller personer samt fabrikanter, importører og leverandører af vindmøller.
 § 40. Energistyrelsen kan i særlige tilfælde træffe afgørelse, der fraviger reglerne i bekendtgørelsen eller tillade, at reglerne fraviges.
Påbud § 41. Energistyrelsen kan udstede et påbud om, at forholdene skal bringes i orden straks eller inden for en nærmere angivet frist i tilfælde, hvor der foreligger forhold, som strider mod bekendtgørelsen, jf. § 71 i lov om fremme af vedvarende energi, herunder 1) vindmøllen eller vindmølleprojektet ikke har et certifikat eller det korrekte certifikat efter denne eller tidligere bekendtgørelser, 2) det foreskrevne interval for service af en vindmølle er overskredet med mere end 3 måneder, jf. § 17 stk. 2, 3) en vindmølle, der er taget ud af drift, ikke er sikret forsvarligt og serviceret, jf. § 18, stk. 1 og 2, 4) service af en vindmølle ikke er indberettet til Energistyrelsen, jf. § 21, stk. 4, 5 og 7, 5) vilkår for godkendelse er overtrådt, eller 6) en virksomhed eller person udfører service af vindmøller, som virksomheden eller personen ikke er godkendt eller certificeret til at udføre service på jf. § 25, stk. 1.
Stk. 2. Hvis vindmølleejeren ikke efterkommer et påbud efter stk. 1, kan Energistyrelsen påbyde ejeren af vindmøllen at standse og sikre vindmøllen, indtil forholdene er bragt i orden, så den ikke er til fare for personer og husdyrs sikkerhed og sundhed samt for formuegoders sikkerhed.
Energistyrelsen kan endvidere påbyde ejeren af en vindmølle straks at standse og sikre en vindmølle, der vurderes farlig, herunder pga. dårlig vedligehold, skade m.v. samt at udbedre skaderne og foretage funktions- og sikkerhedsafprøvning af vindmøllen, før den sættes i drift igen jf. § 24 stk. 2-4.
 Stk. 3. Energistyrelsen underretter den akkrediterende virksomhed om påbud, der vedrører akkrediterede virksomheders certificeringer.
Klageadgang § 42. Energistyrelsens afgørelser i henhold til denne bekendtgørelse kan ikke påklages til anden administrativ myndighed end Energiklagenævnet, jf. § 66 i lov om fremme af vedvarende energi.
 Stk. 2. Klage skal være indgivet skriftligt inden 4 uger efter, at de i stk. 1 nævnte afgørelser er meddelt, jf. § 66, stk. 3, i lov om fremme af vedvarende energi.
Kapitel 9 Straffebestemmelser § 43. Medmindre højere straf er forskyldt efter anden lovgivning, straffes med bøde den, der 1) meddeler Energistyrelsen urigtige eller vildledende oplysninger eller efter anmodning undlader at afgive oplysninger eller 2) undlader at efterkomme påbud, jf. § 41.
 Stk. 2. Der kan pålægges selskaber m.v. (juridiske personer) strafansvar efter reglerne i straffelovens kapitel 5.
Kapitel 10 Ikrafttræden og overgangsbestemmelser § 44. Bekendtgørelsen træder i kraft den 1. januar 2021.
 Stk. 2. Bekendtgørelse nr. 73 af 25. januar 2013 om teknisk certificeringsordning for vindmøller m.v. ophæves.
 Stk. 3. Certifikater og godkendelser, som er udstedt i henhold til tidligere bekendtgørelser, er gyldige, indtil disse udløber, eller der gives en ny godkendelse efter reglerne i denne bekendtgørelse.
 Stk. 4. Ansøgning om godkendelse til at udføre service af vindmøller, jf. §§ 20 og 26, eller certificere vindmøller, jf. § 31, modtaget i Energistyrelsen inden den 1. januar 2021, færdigbehandles i henhold til bekendtgørelse nr. 73 af 25. januar 2013 om teknisk certificeringsordning for vindmøller m.v.
 Stk. 5. Certificering af vindmøller og vindmølleprojekter jf. §§ 6-9, §§ 11-13, §§ 15 og 16 og servicevirksomheder jf. § 28, hvor der er indgået kontrakt med den certificerende virksomhed om certificering før den 1. januar 2021, kan færdiggøres med henblik på udstedelse af certifikater i henhold til bekendtgørelse nr. 73 af 25. januar 2013 om teknisk certificeringsordning for vindmøller.
 Stk. 6. Opdatering, fornyelse og forlængelse af certifikater på vindmøller eller vindmølleprojekter omfattet af §§ 6-9, §§ 11-13 og §§ 15 og 16 kan gennemføres i henhold til den bekendtgørelse om teknisk certificering, der var gældende ved det oprindelige udstedelsestidspunkt for certifikatet.
Energistyrelsen, den 30. november 2020 Janni Torp Kjærgaard / Marie Thorlacius-Ussing Bilag 1 Tekniske standarder med relevans for sikkerhed og sundhed, jf. § 6, stk. 2 og 3, § 7, stk. 2 og 3,                                                                                            § 11, stk. 3 og 4, § 12, stk. 3 og 4, § 13, stk. 2 og 3 og bilag 9, afsnit 1 Typecertifikater, jf. § 6, stk. 2 og 3, provisoriske typecertifikater, jf. § 7, stk. 2 og 3, prototypecertifikater, jf. § 11, stk. 3 og 4, projektcertifikater, jf. § 12, stk. 3 og provisoriske projektcertifikater, jf. § 13, stk. 2 skal erklære overensstemmelse med følgende tekniske internationale standarder med relevans for sikkerhed og sundhed for den vindmølle eller det vindmølleprojekt, der certificeres:
Bilag 2 Krav og procedurer til certificering af vindmøller, som er bygget af ejeren selv, jf. §§ 8 og 9 1.1 Krav til certificering Certificeringen skal som minimum omfatte en afprøvning af styrken af tårn og rotorkomponenter og en efterfølgende funktions- og sikkerhedsafprøvning.
Endvidere skal der gennemføres en verificering af styrken af rotor og tårn ved afprøvningen.
 Afprøvningen skal som minimum omfatte:
1.2 Krav til certificeringsrapport Certificeringsrapporten skal som minimum omfatte:
1.3 Krav til certifikat Certifikatet skal som minimum indeholde:
Bilag 3 Krav og procedure for tillægscertificering efter §§ 15 og 16 1. Krav til tillægscertificering af vindmøller ved ombygning samt ombygning til forsøg og demonstration, jf. § 15, stk. 1, nr. 1 og 2 1.1 Krav til certificering Certificeringen skal gennemføres på grundlag af:
1.2 Krav til certificeringsrapport Certificeringsrapporten skal som minimum omfatte:
1.3 Krav til certifikat Tillægscertifikater til ombygning eller ombygning til forsøg og demonstration skal som minimum indeholde:
 2. Tillægscertifikater udstedt til fabrikanter, importører eller leverandører på ombygning af en vindmølletype, jf. § 15, stk. 8.
 Et tillægscertifikat til ombygning på en vindmølletype kan udstedes til en fabrikant, importør eller leverandør, der ønsker at tilbyde den samme ombygning på den samme vindmølletype, der tidligere er typecertificeret eller typegodkendt i henhold til denne eller tidligere bekendtgørelser, og hvor der er udstedt et tillægscertifikat til den første ombyggede vindmølle af denne type, jf. § 15, stk. 1, nr. 1, og bilag 3, afsnit 1.1-1.3.
2.1 Krav til certificering Certificeringen gennemføres i henhold til krav og procedurer i punkt 1.1. i dette bilag.
2.2. Krav til certificeringsrapport Certificeringsrapporten skal som minimum omfatte:
2.3. Krav til certifikat Tillægscertifikater udstedt til fabrikanter, importører eller leverandører skal som minimum indeholde:
 3. Krav til tillægscertificering i forbindelse med flytning af en vindmølle, jf. § 15, stk. 1, nr. 3.
3.1 Krav til certificering Certificeringen skal gennemføres på grundlag af:
3.2. Krav til certificeringsrapport Certificeringsrapporten skal som minimum omfatte:
3.3 Krav til certifikat Tillægscertifikater til flytning skal som minimum indeholde:
 4. Krav til tillægscertificering ved anvendelse efter forsøg og demonstration, anvendelse efter udløb af prototypecertifikat samt anvendelse efter udløb af provisorisk typecertifikat, hvis vindmølletypen ikke sættes i serieproduktion, eller vindmøllen ikke ombygges, så den svarer til en vindmølletype med et gældende typecertifikat, jf. § 15, stk. 1, nr. 4 og 5.
4.1 Krav til certificering Certificeringen skal gennemføres på grundlag af:
4.2 Krav til certificeringsrapport Certificeringsrapporten skal som minimum omfatte:
4.3 Krav til certifikat Tillægscertifikater skal som minimum indeholde:
Bilag 4 Krav til udvidet serviceeftersyn efter udløb af designlevetid, jf. § 17, stk. 5, samt service af vindmøller, der er taget ud af drift, jf. § 18, stk. 2 Ved udvidede serviceeftersyn af vindmøller, som har været opstillet længere end den designlevetid, som er angivet i vindmøllens certifikat, samt i tilfælde, hvor vindmøllen er taget ud af drift, skal følgende som minimum foretages:
 Årligt:
  Maskinrammen efterses for revner på hårdt belastede steder samt i alle svejsninger og boltsamlinger.
  Hovedakslen, herunder området foran det forreste hovedleje, efterses for skrammer, rust og kærvanvisere.
 Krøjelejringen efterses for slid, og der opmåles slør i lejringen.
Vigtige dele i krøjesystemet efterses.
  Tårn efterses for revner i alle svejsninger.
 Bolte i samlinger efterspændes som hidtil ifølge manualen.
Det er særligt vigtigt at efterspænde boltene i samlingerne til vinger.
 Fundament efterses for revner i betonen.
Forsegling mod nedtrængning af vand i fundamentet efterses.
  Fundamentets bolte efterses for rust og tæring.
 Ovenstående eftersyn udføres som visuelle eftersyn af de nævnte komponenter og detaljer.
 Hvert 3. år:
  Vingerne efterses ved visuel kontrol på tæt hold eller ved anvendelse af kamera eller tele-/fotodrone med efterfølgende evalueringer.
 Dokumentation:
 Ovenstående punkter skal endvidere tilføjes til vindmøllens servicemanual, jf. § 23, stk. 5.
 Gennemførelsen af det udvidede serviceeftersyn registreres i rapporten og sendes med tilhørende tjekliste til ejeren, jf. § 21, stk. 1, eller registreres i logbogen for vindmøller på 40 m2 og derunder, jf. § 22.
Bilag 5 Indberetning af service jf. § 21, stk. 4 Indberetningen af den regelmæssige service, jf. § 21, stk. 4, omfatter følgende for hver vindmølle:
 1) Datoen for det gennemførte servicebesøg, jf. dog nr. 4.
 2) Navn på den virksomhed eller person, der er certificeret eller godkendt til at udføre service af vindmøllen.
 3) Dato for det næste regelmæssige servicebesøg, jf. dog nr. 4.
 4) For vindmøller udstyret med tekniske løsninger, der entydigt indikerer, hvornår næste servicebesøg skal gennemføres, skal indberetningen i stedet referere til datoen for gennemgang af den tekniske løsnings indikationer om behov for service og eventuelt dato for gennemført servicebesøg.
For vindmøller, hvor service gennemføres af certificerede eller godkendte servicevirksomheder, jf. § 25, eller virksomheder godkendt til at gennemføre service af en specifik vindmølle eller egen vindmølle, jf. § 20, skal indberetningen foretages digitalt af denne virksomhed.
Virksomheden skal ansøge om brugeradgang til Energistyrelsens selvbetjeningsportal ved indsendelse af blanket, der kan findes på Energistyrelsens hjemmeside.
 Vindmølleejere eller personer, der er godkendt til at udføre service af egen vindmølle eller en specifik vindmølle, jf. § 20, og som ikke har tilknyttet et CVR-nummer, kan indberette gennemført service ved indsendelse af udfyldt blanket, der kan findes på Energistyrelsens hjemmeside.
Bilag 6 Indberetning af skader og havarier, jf. § 24, stk. 1 Der skal ske indberetning til Energistyrelsen af havari og skader, jf. § 24, stk. 1.
 Følgende skader betragtes altid som at udgøre en risiko for personer og husdyrs sikkerhed og sundhed samt for formuegoders sikkerhed, og skal derfor altid indberettes:
 1) Stop af vindmølle grundet havaririsiko.
 2) Nedfald af vinger eller vingedele.
 3) Nedfald af bolte.
 4) Nedfald af andre komponenter.
 5) Skader, der resulterer i brand, eller at vindmøller kører løbsk.
 6) Totalhavari.
 Indberetningen skal ske til Energistyrelsen ved anvendelse af blanket, der kan findes på Energistyrelsens hjemmeside samt eventuelt vedlagt materiale.
 Følgende skal som minimum indberettes:
 1) Ejers navn.
 2) Vindmøllens GSRN-nummer.
 3) Vindmøllens placering.
 4) Dato og tidspunkt for skaden eller havariet.
 5) Skadens art og omfang samt formodet årsag.
 6) Fotodokumentation.
 7) Oplysninger om planer for udbedring af skader.
Bilag 7 Energistyrelsens godkendelse af servicevirksomheder, jf. § 26 1. Godkendelse En godkendelse efter § 26, stk. 1, gives til servicevirksomheder, der kan dokumentere ekspertise vedrørende service af vindmøller, herunder at de råder over personale med dokumenterede, relevante kompetencer og erfaring, samt nødvendige procedurer, manualer og evt. specialværktøj.
 Godkendelsen kan gives på grundlag af en ansøgning til Energistyrelsen, jf. § 26, stk. 3. Ansøger skal anvende den blanket, Energistyrelsen stiller til rådighed på Energistyrelsens hjemmeside.
 Følgende skal som minimum være vedlagt ansøgningen:
1) Liste over vindmølletyper, der ønskes godkendelse til at servicere.
Vindmølletyperne skal være entydigt identificérbare og angives ved fabrikant, vindmølletype og vindmøllestørrelse.
 2) Liste med nummer og navn på anvendte manualer og tjeklister for service af de enkelte vindmølletyper samt nødvendige opdateringer.
 3) Liste over evt. specialværktøj, som virksomheden har til rådighed, der er nødvendigt for at udføre service af de ønskede vindmølletyper.
4) Dokumentation for medarbejdernes kompetencer, herunder uddannelsesmæssige baggrund og erfaring med service af de pågældende vindmølletyper sat i relation til virksomhedens opgaver.
Anvender virksomheden sidemandsoplæring, skal dette dokumenteres.
 5) Procedure for udførelse af regelmæssig service.
 6) Procedure for udvidet service efter vindmøllens designlevetid for de af ansøgningen omfattede vindmølletyper.
 7) Procedure for standsning, sikring, start, funktions- og sikkerhedsafprøvning samt idriftsættelse af vindmølletyper, der ønskes omfattet af godkendelsen.
 8) Procedure og skabelon for udarbejdelse af servicerapport til kunden.
 9) Procedure for indberetning af udført service.
 10) Procedure for assistance over for ejere til indberetning af havari eller skader jf. § 24, stk. 1.
 11) I tilfælde af anvendelse af underleverandør, procedurer i relation til udførelse af servicebesøg ved anvendelse af underleverandører.
 Hvis virksomheden ønsker at tilføje en vindmølletype til virksomhedens eksisterende godkendelse, gælder dokumentationskravene som angivet i nummer 1-11.
2. Fornyelse af godkendelse Fornyet godkendelse kan gives på grundlag af en ansøgning til Energistyrelsen, jf. § 26, stk. 3. Ansøger skal anvende den blanket, Energistyrelsen stiller til rådighed på Energistyrelsens hjemmeside.
 Følgende skal som minimum være vedlagt ansøgningen:
 1) Dokumentation for udført service i den forgangne godkendelsesperiode specificeret på vindmølletyper.
 2) Ajourført dokumentation for medarbejdernes kompetencer, herunder uddannelsesmæssige baggrund, og for erfaring med service af de pågældende vindmølletyper, hvis der er sket ændringer ift. seneste godkendelsesperiode.
 3) Ajourførte procedurer, hvis der er sket ændringer i ift. seneste godkendelsesperiode.
 Hvis virksomheden i forbindelse med ansøgning om fornyelse ønsker at tilføje en vindmølletype til virksomhedens eksisterende godkendelse, gælder dokumentationskravene som angivet i afsnit 1 for godkendelse for den pågældende vindmølletype.
Bilag 8 Akkrediterede virksomheders certificering og auditering af servicevirksomheder, jf. § 28 Certificering og auditering af servicevirksomheder, jf. § 28, skal gennemføres på baggrund af følgende krav og procedurer.
 For så vidt angår virksomheder, der udelukkende ansøger om certificering til standsning, sikring, start samt funktions- og sikkerhedsafprøvning af vindmøller, gælder dog kun de krav og procedurer, der er relevante for certificering til standsning, sikring, start samt funktions- og sikkerhedsafprøvning af vindmøller.
1. Certificering Certificering af en servicevirksomhed skal som minimum dokumentere, at virksomheden har tilstrækkelig erfaring og ekspertise inden for service af vindmøller og har implementeret et kvalitetsledelsessystem i henhold til DS/EN ISO 9001:2015 eller tilsvarende.
Anvender servicevirksomheden underleverandører, skal anvendelsen af disse være indeholdt i certificeringen af servicevirksomhedens kvalitetsledelsessystem.
 1.1 Det skal af certifikatet fremgå:
 1) At denne bekendtgørelses krav til service er omfattet af certificeringen.
 2) Certifikatets anvendelsesområde, herunder om certifikatet er afgrænset til standsning, sikring, start samt funktions- og sikkerhedsafprøvning af vindmøller.
 3) At virksomheden har implementeret et kvalitetsledelsessystem i henhold til DS/EN ISO 9001:2015 eller tilsvarende.
4) Hvilke vindmølletyper og vindmøllestørrelser, virksomheden kan udføre service af.
Disse kan være specificeret i et bilag til certifikatet.
 1.2 Det skal ved certificeringen sikres, at virksomheden råder over:
1) Servicemanualer til de pågældende vindmølletyper samt opdateringer, der er af betydning for vindmøllens drift.
For vindmøller, hvor der ikke eksisterer specifikationer og servicemanualer udarbejdet af fabrikanten, kan service udføres på basis af en servicemanual udarbejdet af servicevirksomheden på baggrund af den hidtidige gennemførte service for den pågældende vindmølletype.
 2) Nødvendige værktøjer for at kunne gennemføre service som beskrevet i specifikationer og servicemanualer, som anført i nr. 1.
3) Kvalificeret personale i relation til opgavens art i henhold til seneste versioner af servicemanualer.
Servicevirksomheden skal kunne dokumentere, at personalet er tilstrækkeligt kvalificeret til de vindmølletyper, der ønskes omfattet af certificeringen, herunder hvordan det sikres, at kompetenceniveauet opretholdes gennem efteruddannelse.
2. Auditering Den akkrediterede virksomhed skal ved hver audit sikre, at betingelserne for certificering i henhold til den anvendte kvalitetssikringsstandard er overholdt.
Audit skal gennemføres efter behov dog minimum én gang årligt.
 Endvidere skal den akkrediterede virksomhed ved hver audit sikre, at:
 1) Der foretages en gennemgang af, om virksomhedens kvalitetsledelsessystem lever op til kravene i nærværende bekendtgørelse samt ISO 9001:2015 eller tilsvarende.
 2) Virksomheden har opdaterede servicemanualer for alle de vindmølletyper, som virksomheden udfører service af.
 3) Hvis fabrikanten ikke længere opdaterer servicemanualen, at servicevirksomheden selv supplerer servicemanualen med de ændringer og forbedringer, som servicevirksomheden finder nødvendige på baggrund af den udførte service og erfaring med vindmølletypen.
 4) Der foreligger servicerapporter for hvert servicebesøg i overensstemmelse med den indgåede serviceaftale mellem vindmølleejeren og servicevirksomheden.
 5) Service er gennemført af personale kvalificeret til de pågældende vindmølletyper og i overensstemmelse med de opdaterede manualer og specificerede intervaller for service.
 6) Der i fornødent omfang foreligger udfyldt tjekliste med dokumentation for vindmøllens driftsforhold i henhold til manualerne.
 Endelig skal den certificerende virksomhed:
Bilag 9 Godkendelse af ikke-akkrediterede virksomheder til certificering af vindmøller eller vindmølle- projekter, jf. § 31 En godkendelse efter § 31 kan gives til ikke-akkrediterede virksomheder til certificering af vindmøller med et rotorareal på 200 m2 og derunder, jf. § 6, stk. 2, § 7, stk. 2, §§ 8 og 9, § 11, stk. 3, projektcertificering af vindmøller på land med et rotorareal over 200 m2, jf. §§ 12 og 13, og tillægscertificering, jf. §§ 15 og 16.
 Godkendelsen kan gives på grundlag af en ansøgning til Energistyrelsen.
 Virksomheden har mulighed for i mindre omfang at anvende underleverandører og skal i så tilfælde dokumentere, hvilke relevante kompetencer der anvendes hos disse underleverandører, og hvordan samarbejdet er organiseret.
 1. Energistyrelsens godkendelse af ikke-akkrediterede virksomheder til certificering af vindmøller med et rotorareal på 200 m2 og derunder, jf. § 6, stk. 2, § 7, stk. 2, og §§ 8 og 9 og § 11, stk. 3.
 Godkendelsen gives til virksomheder, der kan dokumentere ekspertise vedrørende konstruktion og certificering af vindmøller, herunder at de råder over personale med dokumenterede kvalifikationer og erfaring.
 Ansøgningen skal som minimum være vedlagt dokumentation for kompetencer inden for og erfaringer med:
 1) Vindmølletyper på 200 m2 og derunder.
 2) Vindmøllers styre- og sikkerhedssystemer og afprøvning heraf.
 3) Laster på vindmøller og specificerede lasttilfælde.
 4) Strukturelle, mekaniske og elektriske komponenter.
 5) Tårn- og fundamentkonstruktioner.
 6) Statisk afprøvning af vinger og tårn.
 7) Afprøvning af sikkerhedssystemer.
 8) Målinger af laster.
 9) Gældende standarder for vindmøller på 200 m2 og derunder, jf. bilag 1, afsnit A 2 og IEC 61400-22:2010 Wind turbines - Part 22: Conformity testing and certification.
 10) Certificering efter bilag 2, hvis ansøgningen omfatter certificering af vindmøller efter §§ 8 og 9.
2. Energistyrelsens godkendelse af ikke-akkrediterede virksomheder til projektcertificering af vindmøller på land med et rotorareal på over 200 m2, jf. § 31, stk. 2 Godkendelsen kan gives til virksomheder, der kan dokumentere ekspertise vedrørende projektcertificering af vindmøller på land.
 Ansøgningen skal som minimum være vedlagt:
3. Energistyrelsens godkendelse af ikke-akkrediterede virksomheder til tillægscertificering ved ombygning, ombygning til forsøg og demonstration, flytning, eller fortsat anvendelse efter udløb af tidsbegrænset certifikat, jf. §§ 15 og 16 samt til certificering efter §§ 8 og 9 Godkendelsen gives til virksomheder, der kan dokumentere ekspertise vedrørende certificering i forbindelse med ombygning og flytning af vindmøller.
 Ansøgningen skal som minimum være vedlagt dokumentation for kompetencer inden for og erfaringer med:
 1) Vindmøllekonstruktioner, herunder relevante designstandarder og tekniske standarder jf. bilag 1.
 2) Type- og prototypecertificering.
 3) Opstillingsforhold i Danmark.
 4) Konstruktion af fundamenter til vindmøller.
 5) Opstilling og idriftsættelse af vindmøller på land.
 6) Afprøvning af sikkerhedssystemer.
 7) Drift, vedligehold og tilstandsvurdering af vindmøller.
 8) Certificering efter bilag 2, hvis ansøgningen omfatter certificering af vindmøller efter §§ 8 og 9.
 1) Bekendtgørelsen har som udkast været notificeret i overensstemmelse med Europa-Parlamentets og Rådets direktiv 98/34/EF (informationsproceduredirektivet), som ændret ved direktiv 98/48/EF.
2) De internationale procedurer IECRE OD-501:2018 Type and Component Certification Scheme og IECRE OD-502:2018 Project Certification Scheme kan findes på https://www.iecre.org/documents/refdocs/, mens den internationale standard IEC 61400-22:2010 Wind turbines - Part 22: Conformity testing and certification kan købes ved henvendelse til Dansk Standard.
Alle de tekniske standarder i bilag 1 kan købes hos Dansk Standard og hos IEC, via deres webshops.
