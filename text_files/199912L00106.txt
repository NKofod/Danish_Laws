Fremsat den 1. december 1999 af justitsministeren (Frank  

 Jensen) Forslag til Lov om ændring af retsplejeloven (EU-advokaters etablering her i landet m.v.) § 1 I lov om rettens pleje, jf. lovbekendtgørelse nr. 713 af 13.  

 september 1999, foretages følgende ændringer:
 1. § 130 affattes således:
 »§ 130. Med henblik på opfyldelsen eller anvendelsen af  

 Det Europæiske Fællesskabs vedtagelser kan justitsministeren  

 fastsætte regler om beskikkelse som advokat og udøvelse af  

 advokatvirksomhed, herunder om etablering og virksomhed i  

 advokatfællesskaber, for advokater, der har opnået beskikkelse i  

 en af Den Europæiske Unions medlemsstater eller i et land, hvormed  

 Fællesskabet har indgået aftale.
Stk. 2. Justitsministeren kan endvidere fastsætte regler  

 om brug af advokattitler, som er omfattet af Det Europæiske  

 Fællesskabs vedtagelser, og om straf af bøde for  

 overtrædelse af disse regler.« 2. § 147, stk. 2, 2. pkt., affattes  

 således:
»Nævnet kan dog behandle en klage, der er indgivet  

 senere, når fristoverskridelsen findes rimeligt begrundet.« 3. § 147 b, stk. 2, affattes således:
»Stk. 2. Klager skal indgives inden 6 måneder efter, at  

 klageren er blevet bekendt med det forhold, som klagen vedrører.  

 Nævnet kan dog behandle en klage, der er indgivet senere, når  

 fristoverskridelsen findes rimeligt begrundet.« § 2 Loven træder i kraft dagen efter offentliggørelsen i  

 Lovtidende.
Bemærkninger til lovforslaget Almindelige bemærkninger 1. Formålet med lovforslaget Formålet med lovforslaget er at skabe hjemmel til at  

 gennemføre Europa-Parlamentets og Rådets direktiv 98/5/EF af 16.  

 februar 1998 om lettelse af adgangen til varig udøvelse af  

 advokaterhvervet i en anden medlemsstat end den, hvor beskikkelsen er  

 opnået, (etableringsdirektivet) i dansk ret.
Med etableringsdirektivets gennemførelse  

 åbnes mulighed for varig udøvelse af advokatvirksomhed her i  

 landet for EU-advokater, der har opnået beskikkelse i en anden  

 medlemsstat.
Der gives endvidere EU-advokater en udvidet adgang til at  

 opnå dansk advokatbeskikkelse.
 Etableringsdirektivet skal være gennemført i  

 dansk ret senest den 14. marts 2000. Direktivet er optaget som bilag til  

 lovforslaget.
Justitsministeriet har til hensigt at gennemføre  

 etableringsdirektivet i dansk ret ved en bekendtgørelse udstedt med  

 hjemmel i retsplejeloven.
Det foreslås derfor, at  

 bemyndigelsesbestemmelsen i lovens § 130 ændres, således at  

 der skabes mulighed herfor.
 Samtidig foreslås justitsministeren bemyndiget til  

 at fastsætte regler om brug af andre landes advokattitler og om  

 bødestraf for overtrædelse af disse regler.
Endelig foreslås reglerne om indbringelse af klager  

 til Advokatnævnet i retsplejelovens kapitel 15 a og kapitel 15 b  

 ændret på enkelte punkter.
Således foreslås fristen  

 for at indbringe adfærdsklager til Advokatnævnet forlænget  

 fra de nuværende 3 måneder til 6 måneder, ligesom det  

 foreslås præciseret, at nævnets adgang til at behandle  

 salærklager og adfærdsklager, der er indgivet efter klagefristens  

 udløb, gælder i tilfælde, hvor fristoverskridelsen findes  

 rimeligt begrundet.
2. EU-advokaters adgang til erhvervsudøvelse i Danmark 2.1. Tjenesteydelsesdirektivet Rådets direktiv 77/249/EØF af 22. marts 1977  

 om lettelser med henblik på den faktiske gennemførelse af  

 advokaters fri udveksling af tjenesteydelser giver EU-advokater ret til at  

 præstere tjenesteydelser i andre lande end det land, hvor de har  

 opnået beskikkelse som advokat.
Direktivets bestemmelser om  

 tjenesteydelser omfatter især retten til at give møde for andre  

 landes domstole, men også udenretlig rådgivning er omfattet.  

 Endvidere indeholder direktivet regler om, i hvilket omfang advokaternes  

 virksomhed er undergivet værtslandets eller hjemlandets faglige regler.  

 Direktivet indeholder derimod ikke bestemmelser om etablering eller gensidig  

 anerkendelse af uddannelser.
 Tjenesteydelsesdirektivet er med hjemmel i retsplejelovens  

 § 130 gennemført i dansk ret ved bekendtgørelse nr. 94 af  

 15. marts 1979 om EF-advokaters virksomhed her i landet med senere  

 ændringer.
2.2. Diplomadirektivet Rådets direktiv 89/48/EØF af 21. december  

 1988 om indførelse af en generel ordning for gensidig anerkendelse af  

 eksamensbeviser for erhvervskompetencegivende videregående uddannelser  

 af mindst 3 års varighed regulerer bl.a. adgangen til at få  

dansk advokatbeskikkelse for personer, der har fået  

 advokatbeskikkelse i deres hjemland.
 Dette direktiv er gennemført i dansk ret ved lov  

 nr. 291 af 8. maj 1991.
2.3. Etableringsdirektivet Etableringsdirektivet, som agtes gennemført ved en  

 bekendtgørelse med hjemmel i den foreslåede  

 bemyndigelsesbestemmelse, vil gøre det muligt for EU-advokater varigt  

 at udøve virksomhed her i landet.
Endvidere åbner direktivet  

 mulighed for yderligere integration af EU-advokater i det danske  

 advokaterhverv.
 Formålet med etableringsdirektivet er således  

 at lette adgangen til varig udøvelse af advokaterhvervet som  

 selvstændig eller som lønmodtager i en anden medlemsstat end  

 den, hvor beskikkelsen er opnået.
 Etableringsdirektivets materielle bestemmelser regulerer  

 tre hovedområder: 1) artikel 2-9 om udøvelse af  

 advokatvirksomhed under hjemlandets advokattitel, 2) artikel 10 om  

 ligestilling med værtslandets advokater og 3) artikel 11 om  

 advokatfællesskaber.
Artikel 2-9 vedrører EU-advokater, der  

 ønsker at udøve advokatvirksomhed i en anden medlemsstat under  

 deres hjemlands advokattitel.
En sådan advokat skal lade sig registrere  

 hos værtslandets kompetente myndighed, og advokaten skal ved  

 udøvelse af sin virksomhed angive sit hjemlands advokattitel på  

 hjemlandets officielle sprog.
Når en EU-advokat udøver virksomhed i en  

 anden medlemsstat, er han undergivet de samme faglige og etiske regler som  

 værtslandets advokater.
Hvis advokaten under sin virksomhed  

 tilsidesætter sine pligter, gælder værtslandets  

 retsplejeregler, sanktioner og retsmidler.
 Advokaten kan udøve samme virksomhed som  

 værtslandets advokater og kan navnlig rådgive om hjemlandets  

 retssystem, EF-ret, international ret og værtslandets retssystem.
I artikel 10 er fastsat bestemmelser om EU-advokaters  

 adgang til at få advokatbeskikkelse i værtslandet.
En EU-advokat,  

 der udøver virksomhed under hjemlandets advokattitel, og som  

 godtgør, at han i mindst 3 år faktisk og regelmæssigt har  

 beskæftiget sig med værtslandets retssystem, herunder EF-ret, har  

 adgang til beskikkelse som advokat i værtslandet uden at opfylde  

 diplomadirektivets betingelser herfor.
Det samme gælder efter en  

 konkret vurdering en EU-advokat, der kun i kortere tid har været  

 beskæftiget med værtslandets retssystem.
Artikel 11 regulerer EU-advokaters adgang til i  

 advokatfællesskaber at udøve advokatvirksomhed her i landet.
Det  

 skal således være muligt for EU-advokater at udøve  

 advokatvirksomhed i advokatfællesskaber i værtslandet både  

 med advokater fra samme hjemland, med advokater fra andre medlemsstater og  

 med værtslandets advokater.
 Det skal ligeledes være muligt at udøve  

 virksomheden som en filial eller et agentur af det advokatfællesskab,  

 som EU-advokaten er medlem af i hjemlandet.
3. Lovforslagets indhold 3.1. Gennemførelse af etableringsdirektivet 3.1.1. Bemyndigelsesbestemmelsens rækkevidde Lovforslaget er udformet som en bemyndigelsesbestemmelse  

 til justitsministeren.
Ligesom tjenesteydelsesdirektivet vil  

 etableringsdirektivet efter Justitsministeriets opfattelse mest  

 hensigtsmæssigt kunne gennemføres ved en bekendtgørelse,  

 idet direktivet i vidt omfang indeholder bestemmelser af teknisk karakter.  

 Yderligere vil denne gennemførelsesform være  

 hensigtsmæssig, såfremt etableringsdirektivet senere måtte  

 blive ændret.
Hertil kommer, at andre regler vedrørende  

 udenlandske advokaters erhvervsudøvelse (tjenesteydelsesdirektivet) i  

 forvejen findes i administrativt fastsatte forskrifter.
Den gældende bemyndigelsesbestemmelse i  

 retsplejelovens § 130 (tidligere § 129 a) er affattet  

 således, at justitsministeren kan fastsætte bestemmelser om  

 udøvelse af advokatvirksomhed her i landet for advokater, der er  

 etableret i en anden medlemsstat.
I bemærkningerne til lovforslaget (L  

 47 fremsat den 17. oktober 1978) er anført, at lovforslaget tilsigter  

 at skabe mulighed for, at Danmark kan opfylde de forpligtelser, der  

 følger af EF-Rådets direktiv af 22. marts 1977 om lettelse med  

 henblik på den faktiske gennemførelse af advokaters fri  

 udveksling af tjenesteydelser.
Det er endvidere anført, at direktivet  

 kun indeholder regler om adgangen til at udføre tjenesteydelser og  

 ikke bestemmelser om etablering og gensidig anerkendelse af uddannelser (FT  

 1978-79, tillæg A, sp. 731).
 Da gennemførelsen af etableringsdirektivet vil  

 indebære, at der fastsættes bestemmelser om EU-advokaters adgang  

 til etablering her i landet og om adgang til dansk advokatbeskikkelse, finder  

 Justitsministeriet det rigtigst at ændre affattelsen i overensstemmelse  

 med forslaget til den nye bestemmelse i retsplejelovens § 130,  

 stk. 1.
Forslaget til den ændrede affattelse af § 130  

 er udformet på en sådan måde, at det endvidere giver adgang  

 til at gennemføre eventuelle kommende direktiver.
Bestemmelsen giver  

 ligeledes adgang til at fastsætte regler med henblik på  

 opfyldelsen eller anvendelsen af andre vedtagelser i Det Europæiske  

 Fællesskab.
Der vil således kunne fastsættes regler, der er  

 nødvendige for anvendelsen af forordninger, hvis der fremover  

 måtte blive tale om at anvende denne form for retsakter på  

 advokatområdet.
 Bestemmelsen giver desuden adgang til at fastsætte  

 bestemmelser om udøvelse af advokatvirksomhed her i landet for  

 advokater fra lande omfattet af EØS-aftalen eller andre lande, som  

 Fællesskabet i fremtiden måtte indgå aftale med.
EØS-aftalen omfatter de 15 EU-medlemslande samt  

 Island, Liechtenstein og Norge.
Hovedformålet med aftalen er, at  

 EF-traktatens regler om fri bevægelighed for varer, personer,  

 tjenesteydelser og kapital skal gælde inden for hele  

 EØS-området.
Gennem EØS-aftalen forpligter Island, Liechtenstein  

 og Norge sig til at tilpasse deres lovgivning til de direktiver, som er  

 anført i et bilag til aftalen.
For så vidt angår senere  

 vedtagne direktiver indeholder aftalen en nærmere fastsat ordning for  

 indføjelse af disse direktiver på bilaget til aftalen.
Det Blandede EØS-Udvalg har ikke truffet  

 afgørelse om at indføje etableringsdirektivet på bilaget  

 til aftalen.
Justitsministeriet finder det dog mest hensigtsmæssigt  

 allerede nu at lade bemyndigelsesbestemmelsen også omfatte  

 EØS-landene.
Bestemmelsen vil samtidig give adgang til at  

 gennemføre kommende vedtagelser, der omfatter EØS-landene.
3.1.2. Retten til at udøve virksomhed under hjemlandets  

 titel Bestemmelserne i retsplejelovens §§ 123-124 giver  

 alene advokater med dansk beskikkelse adgang til at drive advokatvirksomhed i  

 Danmark.
I medfør af tjenesteydelsesdirektivet har  

 EU-advokater adgang til at præstere enkeltstående ydelser i form  

 af f.eks. repræsentation og forsvar af en klient for retten.
Derimod  

 giver tjenesteydelsesdirektivet ikke adgang til varig etablering her i  

 landet.
 Det er Justitsministeriets hensigt at udnytte  

 bemyndigelsen i den foreslåede bestemmelse til at udfærdige en  

 bekendtgørelse, der, foruden at fastslå EU-advokaters ret til at  

 etablere sig her i landet, i vidt omfang henviser til direktivet for så  

 vidt angår anvendelse af de faglige og etiske regler.
Som anført ovenfor under pkt. 2.3., er en  

 EU-advokat, der udøver virksomhed her i landet under sit hjemlands  

 titel, efter direktivet undergivet de samme faglige og etiske regler som  

 danske advokater.
Hvis advokaten under sin virksomhed tilsidesætter  

 sine pligter, gælder de danske retsplejeregler, sanktioner og  

 retsmidler.
Bekendtgørelsen vil indeholde en henvisning til  

 direktivets bestemmelse herom.
Forskrifter for advokater i retsplejeloven  

 eller bestemmelser fastsat i medfør af loven samt forskrifter i anden  

 lovgivning finder således tilsvarende anvendelse for EU-advokater, der  

 udøver advokatvirksomhed her i landet under deres hjemlands  

 advokattitel.
Udover denne generelle henvisning vil  

 bekendtgørelsen indeholde en udtrykkelig bestemmelse om, at  

 retsplejelovens kapitel 14 om ophør af retten til at udøve  

 advokatvirksomhed finder tilsvarende anvendelse på EU-advokaters ret  

 til at udøve virksomhed her i landet.
Der vil endvidere blive optaget  

 bestemmelser om EU-advokaters medlemskab af Advokatsamfundet, om  

 Advokatrådets tilsynsret over for EU-advokater, jf. retsplejelovens  

 § 143, og om kredsbestyrelsernes og Advokatnævnets kompetence over  

 for EU-advokater i forbindelse med henholdsvis salærklager og  

 disciplinærsager, jf. herved retsplejelovens kapitel 15 a og kapitel 15  

 b.
Det følger af etableringsdirektivet, at en  

 EU-advokat, der ønsker at udøve virksomhed i Danmark under  

 hjemlandets titel, skal lade sig registrere her i landet.
Registreringen sker  

 efter fremlæggelse af bevis for den pågældendes  

 registrering hos hjemlandets kompetente myndighed.
Det vil på den  

 baggrund kunne lægges til grund, at den pågældende er  

 berettiget til at udøve advokatvirksomhed i sit hjemland.
Som  

 følge heraf vil der ikke i bekendtgørelsen blive stillet krav  

 om, at EU-advokater, der ønsker at virke under hjemlandets titel, skal  

 dokumentere at opfylde betingelserne for at opnå dansk  

 advokatbeskikkelse i retsplejelovens § 119 og § 121.
Det vil yderligere i bekendtgørelsen blive fastsat,  

 i hvilke tilfælde en registrering her i landet skal ophæves.
En  

 registrering vil skulle ophæves, hvis en EU-advokat her i landet mister  

 retten til at udøve advokatvirksomhed, eller hvis en EU-advokat af sit  

 hjemlands kompetente myndighed fratages retten til at udøve  

 advokatvirksomhed.
I de sidstnævnte tilfælde følger det af  

 direktivets artikel 7, stk. 5, at den pågældende automatisk  

 mister retten til at udøve virksomhed her i landet under hjemlandets  

 titel.
Spørgsmålet om, hvorvidt en disciplinær  

 sanktion i værtslandet skal have konsekvenser i hjemlandet, reguleres  

 ikke i direktivet.
Hvis en EU-advokat modtager en disciplinær sanktion  

 her i landet, vil det være op til hjemlandets kompetente myndigheder -  

 efter hjemlandets formelle og materielle regler - at tage stilling til, om  

 der skal drages konsekvenser i hjemlandet, jf. direktivets artikel 7,  

 stk. 4. Det vil således også i tilfælde, hvor en  

 advokat med dansk beskikkelse i en af de andre medlemsstater modtager en  

 disciplinær sanktion, skulle afgøres af de danske myndigheder og  

 efter dansk ret, om der også her i landet skal fastsættes en  

 sanktion i anledning af det forhold, der har medført en sanktion i  

 værtslandet.
Direktivet indeholder enkelte bestemmelser, der giver  

 medlemsstaterne adgang til at vælge, hvilke krav der stilles i  

 forbindelse med EU-advokaters virksomhed i værtslandet.
I  

 overensstemmelse hermed vil der i bekendtgørelsen blive fastsat  

 bestemmelser om EU-advokaters adgang til at møde for en dansk domstol.  

 Der vil desuden være bestemmelser om den dokumentation, der skal  

 fremlægges i forbindelse med registrering, ligesom det vil blive  

 bestemt, at en EU-advokat - udover at angive sin advokattitel på  

 hjemlandets officielle sprog - skal angive nærmere bestemte oplysninger  

 om sin faglige tilknytning i hjemlandet.
 Enkelte bestemmelser i direktivet, som f.eks. artikel 6,  

 stk. 2, om passende repræsentation i værtslandets faglige  

 instanser, vil kunne gennemføres ved en ændring af  

 Advokatsamfundets vedtægter.
3.1.3. Adgangen til dansk advokatbeskikkelse Efter retsplejelovens § 119, stk. 2, nr. 3, er  

 det en betingelse for at få beskikkelse som advokat, at  

 ansøgeren har bestået juridisk kandidateksamen.
Som nævnt ovenfor under pkt. 2.2. gælder  

 diplomadirektivet bl.a. for advokaterhvervet.
Efter diplomadirektivets  

 bestemmelser kan den kompetente myndighed ikke med henvisning til manglende  

 kvalifikationer nægte en EU-statsborger, der er i besiddelse af et  

 eksamensbevis, adgang til at optage eller udøve sit erhverv på  

 samme vilkår som dem, der gælder for landets egne  

 statsborgere.
Værtslandet har imidlertid mulighed for at stille  

 supplerende krav til ansøgerne.
Værtslandet kan således i  

 henhold til direktivets artikel 4, stk. 1, litra b, kræve, at  

 ansøgeren gennemgår en prøvetid eller består en  

 egnethedsprøve.
Hvis der fastsættes en prøvetid, må  

 denne ikke overstige 3 år.
Som udgangspunkt skal værtslandet give  

 ansøgeren ret til at vælge mellem prøvetid og  

 egnethedsprøve.
Dog kan værtslandet som en fravigelse af dette  

 udgangspunkt foreskrive en prøvetid eller egnethedsprøve, hvis  

 der er tale om et erhverv, for hvis udøvelse det er nødvendigt  

 at have nøje kendskab til national ret, og i forbindelse med hvilket  

 rådgivning og/eller bistand med hensyn til national ret indgår  

 som et væsentligt og fast element.
 Justitsministeriet har hidtil administreret bestemmelserne  

 i diplomadirektivet således, at ansøgerne, d.v.s. advokater fra  

 andre EU-lande, har skullet gennemføre en prøvetid, hvis  

 længde er fastsat af Justitsministeriet.
Justitsministeriet har til hensigt i den  

 bekendtgørelse, der udstedes i medfør af den foreslåede  

 bemyndigelsesbestemmelse, at fastsætte bestemmelser om EU-advokaters  

 adgang til at få dansk advokatbeskikkelse.
Bestemmelserne vil i vidt  

 omfang bestå i henvisninger til direktivets bestemmelser herom.
Det indebærer, at en EU-advokat, der udøver  

 advokatvirksomhed her i landet under sit hjemlands advokattitel, og som  

 godtgør, at han i mindst 3 år faktisk og regelmæssigt har  

 beskæftiget sig med det danske retssystem, herunder EF-ret, fritages  

 for at opfylde de betingelser, der er fastsat i diplomadirektivets artikel 4,  

 stk. 1, litra b.
Der kan således ikke stilles krav om, at den  

 pågældende gennemgår en prøvetid eller består  

 en egnethedsprøve.
En sådan EU-advokat, der dog kun i kortere tid har  

 beskæftiget sig med det danske retssystem, vil ligeledes efter en  

 konkret vurdering kunne opnå dansk advokatbeskikkelse uden at opfylde  

 diplomadirektivets krav om egnethedsprøve eller prøvetid.
Det  

 gælder, hvis han kan godtgøre på anden måde at have  

 erhvervet tilstrækkeligt kendskab til og faglig erfaring i det danske  

 retssystem til at kunne beskikkes som advokat.
 Adgangen for EU-advokater til at påberåbe sig  

 diplomadirektivet vil endvidere stadig gælde ved siden af ordningen  

 efter etableringsdirektivet.
3.1.4. Adgangen til at virke i advokatfællesskaber Ifølge retsplejelovens § 124, stk. 1,  

 må advokatvirksomhed ud over i enkeltmandsvirksomhed eller i et  

 fællesskab af advokater kun udøves af et advokatselskab, der  

 drives i aktie- eller anpartsselskabsform.
Et advokatselskab må alene  

 have til formål at drive advokatvirksomhed og er pligtig og  

 eneberettiget til i navnet at benytte ordene »advokataktieselskab« eller  

 »advokatanpartsselskab« eller deraf dannede forkortelser.
Efter retsplejelovens § 124, stk. 3, må  

 aktier eller anparter i et advokatselskab kun ejes af advokater, der aktivt  

 driver advokatvirksomhed i selskabet, i dets moderselskab eller dets  

 datterselskab eller af et andet advokatselskab.
Det er således ikke  

 muligt for andre erhverv, f.eks. revisorer, at have ejerskab i en  

 advokatvirksomhed.
 Da udøvelse af advokatvirksomhed gennem visse  

 advokatfællesskaber er tilladt i Danmark, skal EU-advokater efter  

 etableringsdirektivets bestemmelser også have mulighed for at  

 udøve virksomhed i advokatfællesskaber.
 Der vil derfor i den bekendtgørelse, som  

 Justitsministeriet har til hensigt at udstede, i overensstemmelse med  

 direktivets bestemmelser blive fastsat regler om, at en eller flere  

 EU-advokater, der her i landet udøver virksomhed under hjemlandets  

 advokattitel, og som er tilknyttet ét og samme advokatfællesskab  

 i hjemlandet, her i landet kan udøve advokatvirksomhed gennem en  

 filial eller et agentur oprettet af det pågældende  

 advokatfællesskab.
 Der vil endvidere i bekendtgørelsen blive fastsat  

 regler om, at EU-advokater, der udøver virksomhed her i landet under  

 deres hjemlands advokattitel, har adgang til at udøve virksomhed i  

 fællesskaber i samme omfang og under samme former som danske advokater.  

 EU-advokater, der virker her i landet under deres hjemlands titel, vil  

 således kunne udøve virksomhed i de fællesskabsformer, der  

 er nævnt i retsplejelovens § 124. Et advokatfællesskab kan  

 oprettes både mellem advokater, der kommer fra samme  

 advokatfællesskab eller samme hjemland, mellem advokater fra  

 forskellige medlemsstater og mellem advokater fra andre medlemsstater og  

 danske advokater.
 Etableringsdirektivet indeholder i artikel 11, nr. 5, en  

 bestemmelse, hvorefter »et værtsland, i det omfang det forbyder  

 advokater, der udøver virksomhed under værtslandets relevante  

 advokattitel, at udøve advokatvirksomhed gennem et  

 advokatfællesskab, der omfatter personer, som ikke er advokat, (kan)  

 nægte en advokat, der er registreret under hjemlandets advokattitel, at  

 udøve virksomhed på værtslandets område som medlem  

 af et sådant advokatfællesskab«.
 Direktivet er således ikke til hinder for at  

 opretholde en retstilstand, hvorefter andre erhvervsgrupper end advokater  

 afskæres fra at indgå i et fællesskab med advokater  

 (Multidisciplinary Partnerships). En EU-advokat, der i sit hjemland  

 indgår i et sådant »Multidisciplinary Partnership«, kan endvidere  

 afskæres fra at etablere sig her i landet.
I bemærkningerne til lovforslag nr.
L 150 (fremsat  

 den 17. januar 1990), hvorved retsplejeloven blev ændret således,  

 at der blev åbnet adgang til at etablere advokatselskaber, er  

 anført følgende: »Efter forslaget skal advokatvirksomhed kun  

 kunne udøves i selskabsform under nogle særlige betingelser.
Det  

 søges således gennem regler om, hvem der kan besidde aktier  

 eller anparter i et advokatselskab, og gennem regler om, hvem der kan  

 være medlemmer af bestyrelse og direktion, sikret, at selskabet i samme  

 omfang som en personligt drevet advokatvirksomhed vil være  

 uafhængig af interesser, der er advokatvirksomheden uvedkommende, og  

 som kan være stridende mod klientens interesser.
Det tillægges  

 således stor betydning, at advokatvirksomheder ikke på grund af  

 finansieringen af virksomhedernes kapitalgrundlag kan domineres af  

 interesser, der ville kunne svække den generelle tillid til advokaters  

 uafhængighed.« (FT 1989-90, tillæg A, sp. 3856).
Et udvalg nedsat af Advokatrådet færdiggjorde  

 i juni 1999 et debatoplæg om advokater i MDP (Multidisciplinary  

 Partnerships) og tværfaglige samarbejder.
Udvalget kunne ikke anbefale,  

 at det tillades advokater at indgå i Multidisciplinary Partnerships,  

 der giver andre rådgivningserhverv ejerandele i advokatvirksomheden  

 eller ledelsesmæssige beføjelser over advokater, der  

 udøver advokatvirksomhed.
Det er Justitsministeriets opfattelse, at de synspunkter,  

 der er udtrykt i bemærkningerne til L 150, fortsat gør sig  

 gældende, og Justitsministeriet har ikke aktuelle overvejelser om at  

 ændre retsplejelovens regler om ejerskab m.v. af advokatselskaber.
Det  

 vil efter Justitsministeriets opfattelse ikke være rigtigt - uden  

 samtidig at overveje de gældende regler om ejerskab af danske  

 advokatselskaber - at skabe adgang for advokater fra andre EU-lande til at  

 udøve virksomhed her i landet som medlem af et MDP.
 På den baggrund agter Justitsministeriet at  

 fastsætte bestemmelser om, at adgangen til at udøve virksomhed  

 her i landet ikke gælder for advokater, der ønsker at  

 udøve virksomhed som medlem af sit advokatfællesskab,  

 såfremt dette fællesskab omfatter personer, der ikke er  

 advokater.
I sammenhæng hermed vil det med henvisning til  

 direktivets bestemmelser herom blive defineret, i hvilke tilfælde et  

 advokatfællesskab må anses for at omfatte personer, der ikke er  

 advokater.
Det vil efter direktivet være tilfældet, hvis  

 personer, der ikke er advokater: 1) besidder hele dette  

 advokatfællesskabs kapital eller en del af denne, 2) anvender den  

 betegnelse, som advokatfællesskabet udøver sin virksomhed under,  

 eller 3) de facto eller de jure har den besluttende myndighed inden for dette  

 advokatfællesskab.
 Justitsministeriet har overvejet, om der i  

 sammenhæng med gennemførelsen af etableringsdirektivet burde  

 gennemføres bestemmelser om, at EU-advokater eller  

 EU-advokatfællesskaber kan opnå ejerskab i danske  

 advokatfællesskaber, selv om de ikke har etableret sig i Danmark  

 (cross-border ejerskaber). Forpligtelsen efter etableringsdirektivet til at  

 give EU-advokater adgang til at indgå i fællesskaber med danske  

 advokater omfatter alene EU-advokater, der har etableret sig her i  

 landet.
Det er imidlertid Justitsministeriets opfattelse, at  

 overvejelser om, hvorvidt sådanne cross-border ejerskaber skal tillades  

 i Danmark, bl.a. må afhænge af de erfaringer, der følger  

 af gennemførelsen af etableringsdirektivet.
Justitsministeriet vil  

 løbende drøfte spørgsmålet med  

 Advokatrådet.
3.2. Brug af advokattitler omfattet af Det Europæiske  

 Fællesskabs vedtagelser Retsplejeloven indeholder i § 120 nærmere  

 regler om retten til at betegne sig som advokat.
Efter bestemmelsen må  

 personer, der ikke har fået beskikkelse som advokat, og personer, der  

 er udelukket fra at udøve advokatvirksomhed, eller hvis ret hertil er  

 ophørt i medfør af retsplejelovens regler, ikke betegne sig som  

 advokat eller benytte en anden betegnelse, der er egnet til forveksling  

 hermed.
En advokat, der har deponeret sin beskikkelse i Justitsministeriet,  

 må ikke betegne sig som advokat i forbindelse med forretningsforhold.  

 Overtrædelse heraf straffes med bøde, medmindre højere  

 straf er forskyldt efter anden lovgivning.
 Baggrunden for at beskytte advokattitlen er både, at  

 advokaten indtager en central rolle i retsvæsenet, og at borgerne  

 bør kunne have tillid til, at den, der giver sig ud for at være  

 advokat, gennem sin uddannelse har erhvervet bestemte kvalifikationer og  

 står under tilsyn med hensyn til efterlevelsen af de faglige og etiske  

 regler, der gælder for erhvervet bl.a. med henblik på at sikre  

 advokatens uafhængighed af uvedkommende interesser.
I forbindelse med gennemførelsen af  

 etableringsdirektivet forbedres mulighederne for, at advokaterne kan  

 udøve virksomhed inden for hele Fællesskabet.
Det er  

 Justitsministeriets opfattelse, at de samme hensyn, som ligger bag  

 beskyttelsen af den danske advokattitel, gør sig gældende i  

 forhold til brugen af de øvrige EU-landes autoriserede  

 advokattitler.
Det er imidlertid Justitsministeriets vurdering, at  

 bestemmelsen i retsplejelovens § 120 om uberettiget brug af  

 advokattitlen efter sin affattelse alene kan antages at omfatte uberettiget  

 brug af den danske advokattitel.
Det foreslås derfor, at der skabes  

 mulighed for i sammenhæng med gennemførelsen af  

 etableringsdirektivet at fastsætte en bestemmelse, der i lighed med  

 bestemmelsen i retsplejelovens § 120 foreskriver bødestraf for  

 uberettiget anvendelse her i landet af de advokattitler, der i henhold til  

 direktivet kan anvendes som hjemlandets advokattitel.
En sådan bestemmelse vil finde anvendelse, hvis en  

 person udøver virksomhed her i landet uden at være registreret  

 som advokat hos sit hjemlands kompetente myndighed.
I sådanne  

 tilfælde vil registrering her i landet heller ikke kunne ske, jf.  

 direktivets artikel 3, stk. 2. Bestemmelsen vil endvidere kunne anvendes  

 i tilfælde, hvor en EU-advokat - efter at være registreret her i  

 landet - af sit hjemlands kompetente myndighed fratages retten til at  

 udøve advokatvirksomhed.
I sådanne tilfælde vil den  

 pågældende efter direktivets artikel 7, stk. 5, automatisk  

 miste retten til at udøve virksomhed her i landet under hjemlandets  

 titel.
Også i tilfælde, hvor en EU-advokats ret til at  

 udøve virksomhed her i landet er ophørt i kraft af  

 bestemmelserne i retsplejelovens kapitel 14 eller kapitel 15 b, vil  

 bestemmelsen kunne anvendes, hvis den pågældende fortsat her i  

 landet betegner sig med sit hjemlands advokattitel.
 Tilfælde, hvor EU-advokater uberettiget gør  

 brug af den danske advokattitel, vil derimod falde ind under den  

 gældende bestemmelse i retsplejelovens § 120.
Justitsministeren foreslås bemyndiget til at  

 fastsætte regler om brug af de advokattitler, der er omfattet af  

 etableringsdirektivet.
Bemyndigelsen omfatter ligeledes advokattitler i  

 EØS-landene, ligesom bemyndigelsen vil kunne anvendes, hvis  

 etableringsdirektivet senere måtte blive ændret, eller  

 deltagerkredsen udvidet, eller der måtte blive tale om yderligere  

 vedtagelser i Det Europæiske Fællesskab om udøvelse af  

 advokatvirksomhed her i landet.
3.3. Ændring af reglerne om klage til Advokatnævnet Advokatnævnet har i en henvendelse til  

 Justitsministeriet oplyst, at nævnet i enighed har vedtaget at  

 foreslå to ændringer i retsplejelovens regler om klage til  

 Advokatnævnet.
Nævnet har forelagt forslagene for  

 Advokatrådet, der har tilsluttet sig forslagene.
3.3.1. Forlængelse af fristen for adfærdsklager Advokatnævnet har foreslået, at fristen  

 på 3 måneder i retsplejelovens § 147 b, stk. 2, for  

 indbringelse af adfærdsklager til Advokatnævnet forlænges  

 til 6 måneder.
 Efter den gældende regel skal klager over, at en  

 advokat eller et advokatselskab har tilsidesat pligter, der følger af  

 retsplejeloven eller af forskrifter fastsat i medfør af  

 retsplejeloven, indgives til Advokatnævnet inden 3 måneder efter,  

 at klageren er blevet bekendt med det forhold, som klagen  

 vedrører.
Advokatnævnet har anført, at klagefristen,  

 som alle andre klagefrister, bør fastsættes efter en afvejning  

 af parternes interesser.
Klagerens interesse er at have en så lang  

 frist som muligt, så han har tid til at finde frem til klagemuligheden  

 og overveje sin situation uden risiko for at indgive klage for sent.  

 Advokaten, derimod, ønsker en kort frist, så han undgår  

 risikoen for, at han skal stå til regnskab for sin adfærd i  

 så lang tid, at han har svært ved at genkalde sig begivenhederne  

 og dermed svært ved at fremkomme med et rimeligt forsvar.
 Det er Advokatnævnets opfattelse, at 3 måneder  

 er for kort en frist for den klageberettigede til at skabe den  

 fornødne klarhed over sagen og til at finde frem til klagemuligheden.  

 Problemet illustreres ved, at 102 af 956 adfærdsklager indgivet til  

 Advokatnævnet blev afvist som for sent indgivet i 1997. Samtidig finder  

 Advokatnævnet, at det med rimelighed kan forlanges, at advokater kan  

 genkalde sig og fremstille en begivenhed, der ligger inden for 6  

 måneder tilbage i tiden.
Advokatnævnet har yderligere henvist til  

 klagefristerne ved klage til andre disciplinærnævn m.v.
Klage til  

 Disciplinærnævnet for Statsautoriserede Revisorer og  

 Disciplinærnævnet for Registrerede Revisorer skal være  

 indgivet senest 5 år efter, at den pligtstridige handling eller  

 undladelse, som klagen vedrører, er ophørt.
Der er ikke fastsat  

 frister for indbringelse af klage til Forbrugerklagenævnet eller til  

 Landinspektørnævnet.
Advokatnævnet har endelig henvist til  

 fristen på 6 måneder i straffelovens § 96, stk. 1, for  

 privat påtale og begæring om offentlig påtale.
Fristen  

 løber fra det tidspunkt, hvor den berettigede har fået  

 sådan kundskab, at han har tilstrækkeligt grundlag for  

 sagsanlæg eller fremsættelse af påtalebegæring.
Justitsministeriet kan tilslutte sig Advokatnævnets  

 forslag.
Det er Justitsministeriets opfattelse, at der ved en  

 forlængelse af fristen til 6 måneder tages rimeligt hensyn  

 såvel til klagerens interesse i at kunne skabe sig den fornødne  

 klarhed over sagen som til advokatens interesse i at kunne genkalde sig  

 begivenhederne.
3.3.2. Behandling af klager indgivet efter klagefristens  

 udløb Advokatnævnet har foreslået, at reglerne i  

 retsplejelovens § 147, stk. 2, 2. pkt., og § 147 b,  

 stk. 2, 2. pkt., om Advokatnævnets adgang til at behandle  

 henholdsvis salærklager og adfærdsklager, der er indgivet for  

 sent, præciseres, således at det klart fremgår, at klagen  

 kan behandles, hvis forsinkelsen er rimeligt begrundet.
Efter de gældende regler kan nævnet behandle  

 en klage, der er indgivet senere end de fastsatte frister, når  

det findes rimeligt begrundet.
Efter § 8, stk. 4, i  

 Justitsministeriets bekendtgørelse nr. 283 af 22. juni 1983 om  

 Advokatnævnets virksomhed kan formanden for nævnet træffe  

 afgørelse om, at nævnet skal behandle en klage, der er indgivet  

 for sent, når dette findes rimeligt begrundet.
 Advokatnævnet har som begrundelse for forslaget  

 anført, at der efter ordlyden af bestemmelserne i retsplejeloven synes  

 at kunne gives dispensation, hvis det er rimeligt begrundet at behandle  

 klagen, hvorimod bekendtgørelsen forstås således, at klage  

 kan behandles, hvis det er rimeligt begrundet, at klagen er indgivet for  

 sent.
Advokatnævnet foretrækker  

 bekendtgørelsens udlægning, da der efter nævnets  

 opfattelse ikke bør medtages betragtninger om klagens materielle  

 indhold og berettigelse i overvejelser om dispensation fra klagefristen.
I  

 modsat fald ville der i princippet ingen tidsmæssig grænse  

 være for indbringelse af en velbegrundet klage.
 Nævnets faste og langvarige dispensationspraksis er  

 i overensstemmelse med bekendtgørelsens formulering.
 Justitsministeriet kan tilslutte sig, at det er uheldigt,  

 hvis den gældende formulering af bestemmelserne i retsplejeloven af  

 klageren opfattes således, at klagen kan behandles uanset  

 fristoverskridelsen, hvis selve klagen er rimeligt begrundet.  

 Justitsministeriet kan derfor også tilslutte sig Advokatnævnets  

 forslag om en præcisering af bestemmelserne og nævnets  

 begrundelse herfor.
 4. Lovforslagets økonomiske og administrative konsekvenser  

 mv.
 Forslaget skønnes ikke at få  

 økonomiske og administrative konsekvenser af betydning for det  

 offentlige.
Lovforslaget skønnes ikke at få  

 erhvervsøkonomiske konsekvenser eller administrative konsekvenser for  

 advokaterhvervet af betydning.
Gennemførelsen af etableringsdirektivet  

 kan skabe en øget konkurrence i erhvervet her i landet, fordi  

 EU-advokater nu vil få mulighed for varigt at etablere sig i Danmark og  

 udføre opgaver, der hidtil har været varetaget af danske  

 advokater.
Justitsministeriet finder ikke at have mulighed for at  

 skønne over, i hvilket omfang EU-advokater vil etablere sig i Danmark.  

 Samtidig vil danske advokater få en helt tilsvarende mulighed for at  

 etablere sig i de andre EU-lande, ligesom danske advokater nu vil få  

 mulighed for her i landet at etablere sig i fællesskab med advokater  

 fra de andre EU-lande, hvilket vil kunne indebære en forbedret  

 konkurrencesituation i forhold til større udenlandske  

 advokatvirksomheder.
Det er næppe muligt at opgøre de  

 økonomiske konsekvenser af disse forhold.
 Lovforslaget har ingen miljømæssige  

 konsekvenser.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Formålet med lovforslaget er som nævnt at skabe  

 hjemmel til at gennemføre etableringsdirektivet.
5. Hørte myndigheder og organisationer Lovforslaget har været sendt til høring hos:  

 Præsidenterne for Østre og Vestre Landsret, Præsidenten  

 for Sø- og Handelsretten, præsidenterne for Københavns  

 Byret og for retterne i Århus, Odense, Ålborg og Roskilde, Den  

 Danske Dommerforening, Rigspolitichefen, Rigsadvokaten,  

 Politidirektøren i København, Foreningen af Politimestre i  

 Danmark, Advokatrådet, Advokatnævnet, Det Danske Handelskammer,  

 Dansk Handel og Service, Forbrugerrådet, Foreningen af Registrerede  

 Revisorer, Foreningen af Statsautoriserede Revisorer, Det Danske Center for  

 Menneskerettigheder og Nævnet for Etnisk Ligestilling.
Bemærkninger til lovforslagets enkelte  

 bestemmelser Til § 1 Til nr. 1 Bestemmelsen indeholder en bemyndigelse for  

 justitsministeren til at fastsætte regler om beskikkelse som advokat og  

 udøvelse af advokatvirksomhed, der gennemfører Det  

 Europæiske Fællesskabs vedtagelser.
Justitsministeren bemyndiges  

 endvidere til at fastsætte regler om brug af advokattitler, der er  

 omfattet af sådanne vedtagelser.
Bemyndigelsen agtes umiddelbart  

 udnyttet med henblik på at udstede en bekendtgørelse til  

 gennemførelse af etableringsdirektivet.
Der henvises til de  

 almindelige bemærkninger under pkt. 3.1. og 3.2.
Til nr. 2 og 3 Der henvises til de almindelige bemærkninger under  

 pkt. 3.3.
Til § 2 Det foreslås, at loven træder i kraft dagen  

 efter offentliggørelsen i Lovtidende.
Lovforslaget sammenholdt med gældende lov Gældende formulering Lovforslaget 1. § 130 affattes således:
 § 130. Med henblik på opfyldelsen af direktiver udstedt  

 af De Europæiske Fællesskaber kan justitsministeren  

 fastsætte bestemmelser om udøvelse af advokatvirksomhed her i  

 landet, herunder om møderet for domstolene, for advokater, der er  

 etableret i en anden EF-medlemsstat.
 »§ 130. Med henblik på opfyldelsen eller anvendelsen af  

 Det Europæiske Fællesskabs vedtagelser kan justitsministeren  

 fastsætte regler om beskikkelse som advokat og udøvelse af  

 advokatvirksomhed, herunder om etablering og virksomhed i  

 advokatfællesskaber, for advokater, der har opnået beskikkelse i  

 en af Den Europæiske Unions medlemsstater eller i et land, hvormed  

 Fællesskabet har indgået aftale.
Stk. 2. Justitsministeren kan endvidere fastsætte regler  

 om brug af advokattitler, som er omfattet af Det Europæiske  

 Fællesskabs vedtagelser, og om straf af bøde for  

 overtrædelse af disse regler.« § 147. --- Stk. 2. Klage skal være indgivet til nævnet inden  

 4 uger efter, at kredsbestyrelsens afgørelse er meddelt parterne.  

 Nævnet kan dog behandle en klage, der er indgivet senere, når det  

 findes rimeligt begrundet.
 2. § 147, stk. 2, 2. pkt., affattes  

 således:
»Nævnet kan dog behandle en klage, der er indgivet  

 senere, når fristoverskridelsen findes rimeligt begrundet.« Stk. 3. --- § 147 b. --- 3. § 147 b, stk. 2, affattes således:
 Stk. 2. Klager skal indgives inden 3 måneder efter, at  

 klageren er blevet bekendt med det forhold, som klagen vedrører.  

 Nævnet kan dog behandle en klage, der er indgivet senere, når det  

 findes rimeligt begrundet.
»Stk. 2. Klager skal indgives inden 6 måneder efter, at  

 klageren er blevet bekendt med det forhold, som klagen vedrører.  

 Nævnet kan dog behandle en klage, der er indgivet senere, når  

 fristoverskridelsen findes rimeligt begrundet.« Stk. 3. --- Stk. 4. --- Bilag EUROPA-PARLAMENTETS OG RÅDETS DIREKTIV 98/5/EF  

 af 16. februar 1998  

 om lettelse af adgangen til varig udøvelse af advokaterhvervet i en  

 anden  

 medlemsstat end den, hvor beskikkelsen er opnået EUROPA-PARLAMENTET OG RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 49 og artikel 57, stk. 1 og stk. 2,  

 første og tredje punktum, under henvisning til forslag fra Kommissionen(1) , under henvisning til udtalelse fra Det Økonomiske og Sociale  

 Udvalg(2) , i overensstemmelse med proceduren i traktatens artikel 189 B(3) , og ud fra følgende betragtninger:
(1)	I henhold til traktatens artikel 7 A indebærer det indre  

 marked et område uden indre grænser, og i henhold til traktatens  

 artikel 3, litra c), er fjernelsen af hindringerne for den frie  

 bevægelighed for personer og tjenesteydelser mellem medlemsstaterne et  

 af Fællesskabets mål; for medlemsstaternes statsborgere  

 indebærer det bl.a. ret til at udøve et erhverv enten som  

 selvstændig eller som lønmodtager i en anden medlemsstat end  

 den, hvor de har erhvervet deres faglige kvalifikationer; (2)	en advokat, der er fuldt kvalificeret i en medlemsstat, kan  

 allerede nu anmode om at få sit eksamensbevis anerkendt med henblik  

 på at etablere sig i en anden medlemsstat for dér at  

 udøve advokatvirksomhed under denne medlemsstats advokattitel i  

 henhold til Rådets direktiv 89/48/EØF af 21. december 1988 om  

 indførelse af en generel ordning for gensidig anerkendelse af  

 eksamensbeviser for erhvervskompetencegivende videregående uddannelser  

 af mindst tre års varighed(4) ;  

 formålet med nævnte direktiv er at åbne mulighed for  

 advokaters integration i advokaterhvervet i værtslandet, og det tager  

 ikke sigte på at ændre de faglige regler, der gælder i  

 værtslandet, eller at unddrage advokaten for anvendelsen af disse  

 regler; (3)	medens nogle advokater hurtigt kan integreres i advokaterhvervet i  

 værtslandet, navnlig ved at bestå den i direktiv 89/48/EØF  

 omhandlede egnethedsprøve, bør andre fuldt kvalificerede  

 advokater kunne opnå en sådan integration efter, at de i en  

 periode har udøvet advokatvirksomhed i værtslandet under  

 hjemlandets advokattitel, eller de bør kunne fortsætte deres  

 virksomhed under hjemlandets advokattitel; (4)	denne periode skal give advokaten mulighed for at blive integreret  

 i advokaterhvervet i værtslandet, efter at det er godtgjort, at han er  

 i besiddelse af erhvervserfaring dér; (5)	det er berettiget, at en aktion på området  

 gennemføres på fællesskabsplan, ikke alene fordi en  

 sådan aktion i forhold til den generelle ordning for gensidig  

 anerkendelse gør det lettere for advokater at blive integreret i  

 advokaterhvervet i værtslandet, men også fordi den, ved at give  

 advokater mulighed for varigt at udøve virksomhed i værtslandet  

 under hjemlandets advokattitel, imødekommer behovet hos klienter, der  

 på grund af øgede forretningsmellemværender som  

 følge af navnlig det indre marked søger rådgivning i  

 forbindelse med grænseoverskridende transaktioner, der ofte involverer  

 international ret, EF-ret og national ret; (6)	en aktion på fællesskabsplan er også berettiget,  

 fordi kun nogle få medlemsstater i dag tillader, at der på deres  

 område udøves advokatvirksomhed - på anden måde end  

 i form at tjenesteydelser - af advokater, der kommer fra andre medlemsstater,  

 og som udøver virksomhed under hjemlandets advokattitel; i de  

 medlemsstater, hvor en sådan mulighed består, er de herfor  

 gældende betingelser desuden meget forskellige, f.eks. hvad angår  

 aktivitetsområde og pligten til at lade sig registrere hos  

 myndighederne; så forskelligartede situationer fører til  

 forskelsbehandling og konkurrenceforvridning mellem medlemsstaternes  

 advokater og udgør en hindring for den frie bevægelighed; kun et  

 direktiv, der fastsætter de nærmere betingelser for, at  

 advokater, der udøver virksomhed under hjemlandets advokattitel, kan  

 udøve advokatvirksomhed - på anden måde end i form af  

 tjenesteydelser - kan løse disse problemer og i samtlige medlemsstater  

 give advokater og klienter de samme muligheder; (7)	dette direktiv indeholder i overensstemmelse med sit formål  

 ikke regler vedrørende rent interne forhold, og det berører kun  

 nationale faglige regler i det omfang, det er nødvendigt for faktisk  

 at nå det tilsigtede mål; direktivet griber navnlig ikke ind i  

 nationale regler vedrørende adgang til og udøvelse af  

 advokatvirksomhed under værtslandets advokattitel; (8)	advokater, der er omfattet af dette direktiv, bør være  

 forpligtet til at lade sig registrere hos værtslandets kompetente  

 myndighed, for at denne kan sikre sig, at advokaterne overholder de faglige  

 og etiske regler, som gælder i værtslandet; denne registrerings  

 retsvirkninger med hensyn til, i hvilke retskredse og for hvilke instanser og  

 domstole advokaterne har møderet, bestemmes af den lovgivning, der  

 gælder for værtslandets advokater; (9)	advokater, der endnu ikke er integreret i advokaterhvervet i  

 værtslandet, skal i denne medlemsstat udøve deres virksomhed  

 under hjemlandets advokattitel for derved at sikre forbrugerne  

 fyldestgørende information og gøre det muligt at sondre mellem  

 disse advokater og værtslandets advokater, der udøver virksomhed  

 under værtslandets advokattitel; (10)	advokater, der er omfattet af dette direktiv, bør have  

 mulighed for at rådgive om navnlig hjemlandets retssystem, EF-ret,  

 international ret og værtslandets retssystem; for så vidt  

 angår udveksling af tjenesteydelser var dette allerede tilladt i  

 henhold til Rådets direktiv 77/249/EØF af 22. marts 1977 om  

 lettelser med henblik på den faktiske gennemførelse af  

 advokaters fri udveksling af tjenesteydelser
(1) ; det bør dog ligesom i direktiv 77/249/EØF  

 fastsættes, at oprettelsen af visse retsgyldige dokumenter i  

 forbindelse med fast ejendom og dødsboer kan udelukkes fra de  

 aktiviteter, advokater kan udøve i Det Forenede Kongerige og i Irland  

 under hjemlandets advokattitel; nærværende direktiv  

 berører ikke de bestemmelser, der i en medlemsstat forbeholder visse  

 aktiviteter for andre erhverv end advokaterhvervet; der bør ligeledes  

 ligesom i direktiv 77/249/EØF gives værtslandet ret til at  

 kræve, at en advokat, der udøver virksomhed under hjemlandets  

 advokattitel, i forbindelse med repræsentation og forsvar af en klient  

 for retten handler sammen med en lokal advokat; forpligtelsen til at handle  

 sammen med en anden advokat anvendes som fortolket af De Europæiske  

 Fællesskabers Domstol, navnlig i dommen af 25. februar 1988 i sag  

 427/85 (Kommissionen mod Tyskland)(2) ; (11)	for at sikre, at retsvæsenet fungerer tilfredsstillende,  

 bør medlemsstaterne have mulighed for gennem særbestemmelser at  

 lade adgangen til deres øverste retsinstanser være forbeholdt  

 specialiserede advokater uden derved at hindre integrationen af advokater fra  

 medlemsstaterne, som måtte opfylde betingelserne; (12)	en advokat, der i værtslandet er registreret under  

 hjemlandets advokattitel, skal forblive registreret hos hjemlandets  

 kompetente myndighed for at kunne bevare sin titel som advokat og kunne  

 benytte sig af dette direktiv; et snævert samarbejde mellem de  

 kompetente myndigheder er derfor nødvendigt, navnlig med henblik  

 på eventuelle disciplinærsager; (13)	advokater, der er omfattet af dette direktiv, kan, uanset om de i  

 hjemlandet udøver advokatvirksomhed som lønmodtager eller som  

 selvstændig, i værtslandet udøve advokatvirksomhed som  

 lønmodtager, i det omfang denne medlemsstat giver sine egne advokater  

 mulighed herfor; (14)	dette direktiv giver advokater ret til at udøve virksomhed  

 i en anden medlemsstat under hjemlandets advokattitel, men det er også  

 formålet at gøre det lettere for advokater at opnå  

 værtslandets advokattitel; det følger af traktatens artikel 48  

 og 52, som fortolket af Domstolen, at værtslandet altid har pligt til  

 at tage hensyn til den erhvervserfaring, der er opnået på dets  

 område; efter tre års faktisk og regelmæssig  

 udøvelse af virksomhed i værtslandet, hvor vedkommende advokat  

 har været beskæftiget med værtslandets retssystem, herunder  

 EF-ret, kan det med rimelighed formodes, at advokaten har opnået de  

 kvalifikationer, der er nødvendige for at blive fuldstændigt  

 integreret i advokaterhvervet i værtslandet; efter denne periode  

 bør advokaten kunne opnå værtslandets advokattitel, hvis  

 han kan godtgøre, at han har opnået erhvervserfaring dér;  

 denne erfaring kan gøres til genstand for efterprøvning; hvis  

 der i de mindst tre års faktiske og regelmæssige udøvelse  

 af virksomhed kun indgår en kortere tid, hvor advokaten har  

 beskæftiget sig med værtslandets retssystem, bør  

 myndigheden desuden tage hensyn til alt øvrigt kendskab til dette  

 retssystem, og den kan efterprøve dette kendskab ved en samtale;  

 godtgøres det ikke, at betingelserne er opfyldt, skal  

 værtslandets kompetente myndighed begrunde, hvorfor den ikke kan  

 tildele denne medlemsstats advokattitel efter de retningslinjer for  

 forenkling, der er knyttet til nævnte betingelser; afslaget vil kunne  

 indbringes for domstolene efter national ret; (15)	den økonomiske og erhvervsmæssige udvikling i  

 Fællesskabet viser, at muligheden for at udøve advokatvirksomhed  

 i fællesskab, herunder i en sammenslutning, bliver en realitet; det  

 bør undgås, at den omstændighed, at advokatvirksomhed  

 udøves i fællesskab i hjemlandet, bruges som påskud til at  

 lægge hindringer i vejen for advokater, der deltager i  

 fællesskabet, og som ønsker at etablere sig i værtslandet;  

 det bør dog tillades medlemsstaterne at træffe passende  

 foranstaltninger med det legitime mål at sikre advokatstandens  

 uafhængighed; der bør fastsættes visse garantier i  

 samtlige medlemsstater, der tillader udøvelse af advokatvirksomhed  

 gennem advokatfællesskaber - UDSTEDT FØLGENDE DIREKTIV:
Artikel 1 Formål, anvendelsesområde og  

 definitioner 1. Dette direktiv har til formål at lette adgangen til varig  

 udøvelse af advokaterhvervet som selvstændig eller som  

 lønmodtager i en anden medlemsstat end den, hvor beskikkelsen er  

 opnået.
 2. I dette direktiv forstås ved:
 a)	»advokat«: enhver person, der er statsborger i en medlemsstat, og  

 som har ret til at udøve virksomhed under en af følgende  

 faglige titler:
i Belgien:	Avocat/Advocaat/Rechtsanwalt i Danmark:	Advokat i Tyskland:	Rechtsanwalt i Grækenland:	D
i
k
g
c
p
r
p
f  

 ´ i Spanien:	Abogado/Advocat/Avogado/Abokatu i Frankrig:	Avocat i Irland:	Barrister/Solicitor i Italien:	Avvocato i Luxembourg:	Avocat i Nederlandene:	Advocaat i Østrig:	Rechtsanwalt i Portugal:	Advogado i Finland:	Asianajaja/Advokat i Sverige:	Advokat i Det Forenede Kongerige:	Advocate/Barrister/Solicitor b)	»hjemland«: den medlemsstat, hvor advokaten før  

 udøvelsen af advokatvirksomhed i en anden medlemsstat har fået  

 ret til at benytte en af de i litra a) anførte faglige titler c)	»værtsland«: den medlemsstat, hvor advokaten udøver  

 virksomhed i overensstemmelse med dette direktivs bestemmelser d)	»hjemlandets advokattitel«: advokattitlen i den medlemsstat, hvor  

 advokaten før udøvelsen af advokatvirksomhed i  

 værtslandet har fået ret til at benytte denne titel e)	»advokatfællesskab«: en enhed, med eller uden status som  

 juridisk person, der er etableret i henhold til lovgivningen i en  

 medlemsstat, og hvis advokater udøver advokatvirksomhed i  

 fællesskab under en fælles betegnelse f)	»relevant advokattitel« eller »relevant erhverv«: den titel eller  

 det erhverv, der hører under den kompetente myndighed, hos hvilken en  

 advokat lader sig registrere i henhold til artikel 3, i hvilken forbindelse  

 der ved »kompetent myndighed« forstås denne myndighed.
 3. Dette direktiv finder både anvendelse på advokater, der  

 udøver virksomhed som selvstændige, og på advokater, der  

 udøver virksomhed som lønmodtagere i hjemlandet og, med  

 forbehold af artikel 8, i værtslandet.
 4. Udøvelse af advokatvirksomhed i nærværende direktivs  

 forstand tager ikke sigte på den udveksling af tjenesteydelser, som er  

 omhandlet i direktiv 77/249/EØF.
Artikel 2 Ret til at udøve virksomhed under hjemlandets  

 advokattitel Enhver advokat har i en hvilken som helst anden medlemsstat ret til varigt  

 at udøve de i artikel 5 nævnte former for advokatvirksomhed  

 under hjemlandets advokattitel.
 For integration i advokaterhvervet i værtslandet gælder  

 bestemmelserne i artikel 10.
Artikel 3 Registrering hos en kompetent myndighed 1. En advokat, der ønsker at udøve virksomhed i en anden  

 medlemsstat end den, hvor han har fået sin beskikkelse, skal lade sig  

 registrere hos denne medlemsstats kompetente myndighed.
2. Værtslandets kompetente myndighed registrerer advokaten efter  

 fremlæggelse af bevis for vedkommendes registrering hos hjemlandets  

 kompetente myndighed.
Værtslandets kompetente myndighed kan  

 kræve, at det af hjemlandets kompetente myndighed udstedte bevis  

 højst er tre måneder gammelt ved fremlæggelsen.  

 Værtslandets kompetente myndighed giver hjemlandets kompetente  

 myndighed underretning om denne registrering.
 3. Med henblik på anvendelsen af stk. 1 gælder  

 følgende:
i Det Forenede Kongerige og i Irland skal advokater, der  

 udøver virksomhed under en anden advokattitel end den, der benyttes i  

 Det Forenede Kongerige eller i Irland, enten lade sig registrere hos den  

 myndighed, der er kompetent for »barristers« og »advocates«, eller hos den  

 myndighed, der er kompetent for »solicitors« i Det Forenede Kongerige er den kompetente myndighed for en irsk  

 »barrister« den myndighed, der er kompetent for »barristers« og »advocates«,  

 og for en irsk »solicitor« den myndighed, der er kompetent for  

 »solicitors« i Irland er den myndighed, der er kompetent for »barristers« og  

 »advocates« fra Det Forenede Kongerige, den myndighed, der er kompetent for  

 »barristers«, og for en »solicitor« fra Det Forenede Kongerige den myndighed,  

 der er kompetent for »solicitors«.
 4. Når værtslandets kompetente myndighed offentliggør  

 navnene på de advokater, der er registreret hos den, skal den  

 også offentliggøre navnene på de advokater, der er  

 registreret på grundlag af dette direktiv.
Artikel 4 Udøvelse af virksomhed under hjemlandets  

 advokattitel 1. Advokater, der udøver virksomhed i et værtsland under  

 hjemlandets advokattitel, skal udøve virksomheden under denne titel,  

 der skal angives på hjemlandets officielle sprog eller et af dets  

 officielle sprog på en sådan måde, at enhver forveksling  

 med værtslandets advokattitel undgås.
 2. Til gennemførelse af bestemmelserne i stk. 1 kan  

 værtslandet kræve, at advokater, der udøver virksomhed  

 under hjemlandets advokattitel, tilføjer en oplysning om, hvilken  

 faglig organisation i hjemlandet de tilhører, eller for hvilken  

 domstol de har møderet i henhold til hjemlandets lovgivning.  

 Værtslandet kan ligeledes kræve, at advokater, der udøver  

 virksomhed under hjemlandets advokattitel, anfører, at de er  

 registreret hos hjemlandets kompetente myndighed.
Artikel 5 Aktivitetsområde 1. Med forbehold af bestemmelserne i stk. 2 og 3 kan en advokat, der  

 udøver virksomhed under hjemlandets advokattitel, udøve den  

 samme form for advokatvirksomhed som advokater, der udøver virksomhed  

 under værtslandets relevante advokattitel, og kan navnlig rådgive  

 om hjemlandets retssystem, EF-ret, international ret og værtslandets  

 retssystem.
Under alle omstændigheder skal han overholde de  

 procedureregler, som gælder med hensyn til de nationale domstole.
 2. Medlemsstater, der på deres område tillader en bestemt  

 kategori advokater at oprette dokumenter, der giver bemyndigelse til at  

 behandle dødsboer, eller som vedrører stiftelse eller  

 overdragelse af rettigheder over fast ejendom, hvilket i andre medlemsstater  

 er forbeholdt andre professioner end advokater, kan fra denne form for  

 virksomhed udelukke advokater, der udøver virksomhed under hjemlandets  

 advokattitel, når denne er opnået i en af sidstnævnte  

 medlemsstater.
 3. Hvad angår udøvelse af virksomhed i forbindelse med  

 repræsentation og forsvar af en klient for retten, kan  

 værtslandet, i det omfang denne form for virksomhed i henhold til  

 værtslandets retsregler er forbeholdt advokater, der udøver  

 virksomhed under denne medlemsstats advokattitel, pålægge  

 advokater, der udøver virksomhed under hjemlandets advokattitel, enten  

 at handle sammen med en advokat, der har møderet for den ret, der skal  

 behandle sagen, og som i givet fald ville være ansvarlig over for denne  

 ret, eller sammen med en »avoué«, der har møderet for den  

 pågældende ret.
 For at sikre, at retsvæsenet fungerer tilfredsstillende, kan  

 medlemsstaterne dog udarbejde særbestemmelser for adgang til de  

 øverste retsinstanser, f.eks. anvendelse af specialiserede  

 advokater.
Artikel 6 Faglige og etiske regler 1. Uanset de faglige og etiske regler, en advokat er underkastet i  

 hjemlandet, er en advokat, der udøver virksomhed under hjemlandets  

 advokattitel, underkastet de samme faglige og etiske regler som de advokater,  

 der udøver virksomhed under værtslandets relevante advokattitel,  

 for så vidt angår alle de former for virksomhed, han  

 udøver på værtslandets område.
2. Advokater, der udøver virksomhed under hjemlandets advokattitel,  

 skal sikres passende repræsentation i værtslandets faglige  

 instanser.
En sådan repræsentation indebærer som et minimum  

 stemmeret ved valg til disses organer.
3. Værtslandet kan pålægge en advokat, der udøver  

 virksomhed under hjemlandets advokattitel, pligt til at tegne en  

 advokatforsikring eller til at tilslutte sig en for advokater etableret  

 garantifond efter de regler, værtslandet fastsætter for  

 advokatvirksomhed, der udøves på dets område.
En advokat,  

 der udøver virksomhed under hjemlandets advokattitel, er dog fritaget  

 for denne forpligtelse, hvis han kan dokumentere, at han er omfattet af en  

 forsikrings- eller garantiordning i overensstemmelse med de i hjemlandet  

 gældende regler, forudsat at den pågældende forsikrings-  

 eller garantiordning er ækvivalent i henseende til dækningens  

 vilkår og omfang.
Foreligger der kun delvis ækvivalens, kan  

 værtslandets kompetente myndighed kræve, at der tegnes en  

 supplerende forsikring eller stilles en supplerende garanti for at  

 dække de områder, der ikke er omfattet af den forsikring, der er  

 tegnet, eller den garanti, der er stillet efter hjemlandets regler.
Artikel 7 Disciplinærsager 1. Dersom en advokat, der udøver virksomhed under hjemlandets  

 advokattitel, tilsidesætter de i værtslandet gældende  

 forpligtelser, finder værtslandets retsplejeregler, sanktioner og  

 retsmidler anvendelse.
 2. Før en disciplinærsag indledes over for en advokat, der  

 udøver virksomhed under hjemlandets advokattitel, skal  

 værtslandets kompetente myndighed hurtigst muligt give hjemlandets  

 kompetente myndighed underretning herom med fremlæggelse af alle  

 relevante oplysninger.
 Første afsnit finder tilsvarende anvendelse, når en  

 disciplinærsag indledes af hjemlandets kompetente myndighed, som skal  

 give værtslandets (landenes) kompetente myndighed underretning  

 herom.
 3. Uden at det indskrænker den beslutningsbeføjelse, der  

 tilkommer værtslandets kompetente myndighed, skal denne under hele  

 disciplinærsagen samarbejde med hjemlandets kompetente myndighed.  

 Navnlig skal værtslandets kompetente myndighed træffe de  

 fornødne foranstaltninger til, at hjemlandets kompetente myndighed har  

 mulighed for at fremkomme med eventuelle bemærkninger for de instanser,  

 for hvilke sagen indbringes.
 4. Hjemlandets kompetente myndighed afgør efter sine egne formelle  

 og materielle regler, hvilke konsekvenser der skal drages af den  

 afgørelse, værtslandets kompetente myndighed har truffet over  

 for en advokat, der udøver virksomhed under hjemlandets  

 advokattitel.
 5. Selv om det ikke er en forudsætning for den beslutning,  

 værtslandets kompetente myndighed måtte træffe,  

 medfører den omstændighed, at hjemlandets kompetente myndighed  

 midlertidigt eller definitivt fratager advokaten retten til at udøve  

 advokatvirksomhed, automatisk, at den pågældende advokat  

 midlertidigt eller definitivt mister retten til at udøve virksomhed i  

 værtslandet under hjemlandet advokattitel.
Artikel 8 Udøvelse af advokatvirksomhed som  

 lønmodtager En advokat, der er registreret i et værtsland under hjemlandets  

 advokattitel, kan udøve advokatvirksomhed som lønmodtager hos  

 en anden advokat, hos en advokatsammenslutning eller i et advokatselskab  

 eller i en offentlig eller privat virksomhed, i det omfang værtslandet  

 giver advokater, der er registreret under værtslandets advokattitel,  

 ret hertil.
Artikel 9 Begrundelse samt domstolsprøvelse Afslag på den i artikel 3 omhandlede registrering eller  

 tilbagekaldelse af en sådan registrering samt afgørelser,  

 hvorved der pålægges disciplinære sanktioner, skal  

 begrundes.
 Sådanne afgørelser kan efter reglerne i national ret  

 indbringes for domstolene med henblik på prøvelse.
Artikel 10 Ligestilling med advokater i værtslandet 1. En advokat, der udøver virksomhed under hjemlandets  

 advokattitel, og som godtgør, at han i mindst tre år faktisk og  

 regelmæssigt har beskæftiget sig med værtslandets  

 retssystem, herunder EF-ret, fritages for at opfylde de betingelser, der er  

 fastsat i artikel 4, stk. 1, litra b), i direktiv 89/48/EØF, når  

 han ønsker adgang til advokaterhvervet i værtslandet.
Ved  

 »faktisk og regelmæssig udøvelse af virksomhed« forstås en  

 reel udøvelse af virksomhed uden afbrydelser bortset fra dem, der  

 følger af begivenheder i det daglige liv.
Det påhviler den pågældende advokat at godtgøre  

 over for værtslandets kompetente myndighed, at han faktisk og  

 regelmæssigt har beskæftiget sig med værtslandets  

 retssystem i mindst tre år.
Med henblik herpå:
a)	skal advokaten forelægge værtslandets kompetente  

 myndighed alle oplysninger og relevante dokumenter, navnlig om antallet og  

 arten af de sager, han har behandlet b)	kan værtslandets kompetente myndighed kontrollere den faktiske  

 og regelmæssige udøvelse af virksomhed og kan om  

 fornødent anmode advokaten om mundtligt eller skriftligt at  

 forelægge yderligere præciseringer vedrørende de  

 oplysninger og dokumenter, der er nævnt i litra a).
 En beslutning fra værtslandets kompetente myndighed om ikke at  

 indrømme fritagelse, hvis ikke det godtgøres, at kravene i  

 første afsnit er opfyldt, skal begrundes og kan efter reglerne i  

 national ret indbringes for domstolene med henblik på  

 prøvelse.
 2. En advokat, der i et værtsland udøver virksomhed under  

 hjemlandets advokattitel, kan til enhver tid anmode om, at hans eksamensbevis  

 anerkendes i henhold til direktiv 89/48/EØF med henblik på at  

 få adgang til advokaterhvervet i værtslandet og på at  

 udøve virksomhed under den advokattitel, der svarer til dette erhverv  

 i denne medlemsstat.
 3. En advokat, der udøver virksomhed under sit hjemlands  

 advokattitel, og som godtgør, at han i mindst tre år faktisk og  

 regelmæssigt har udøvet virksomhed i værtslandet, men kun  

 i kortere tid har beskæftiget sig med denne medlemsstats retssystem,  

 kan uden at skulle opfylde de betingelser, der er fastsat i artikel 4, stk.  

 1, litra b), i direktiv 89/48/EØF, med tilladelse fra  

 værtslandets kompetente myndighed få adgang til advokaterhvervet  

 i denne medlemsstat og få ret til at udøve dette erhverv under  

 den titel, der svarer hertil i værtslandet, på nedenstående  

 betingelser og vilkår:
 a)	Værtslandets kompetente myndighed tager hensyn til, om  

 advokaten faktisk og regelmæssigt har udøvet virksomhed i den  

 ovenfor anførte periode, i hvilken udstrækning han har kendskab  

 til og faglig erfaring i værtslandets retssystem, herunder faglige og  

 etiske regler.
b)	Advokaten forelægger værtslandets kompetente myndighed  

 alle relevante oplysninger og dokumenter, navnlig om de sager, han har  

 behandlet.
Vurderingen af, om advokaten faktisk og regelmæssigt har  

 udøvet virksomhed i værtslandet, samt vurderingen af, om han vil  

 være i stand til at fortsætte den virksomhed, han har  

 udøvet dér, sker som led i en samtale med værtslandets  

 kompetente myndighed, hvorunder det skal kontrolleres, om virksomheden er  

 udøvet faktisk og regelmæssigt.
 En beslutning fra værtslandets kompetente myndighed om ikke at give  

 den pågældende tilladelse, hvis ikke det godtgøres, at  

 kravene i første afsnit er opfyldt, skal begrundes og kan efter  

 reglerne i national ret indbringes for domstolene med henblik på  

 prøvelse.
 4. Værtslandets kompetente myndighed kan ved en begrundet  

 afgørelse, som kan indbringes for domstolene efter national ret,  

 nægte at lade advokaten være omfattet af bestemmelserne i denne  

 artikel, især hvis den skønner, at samfundsmæssige hensyn  

 ville blive tilsidesat som følge af disciplinære sager, klager  

 eller hændelser af enhver art.
 5. Repræsentanterne for den kompetente myndighed, der behandler  

 ansøgningen, skal behandle alle oplysninger, der er blevet forelagt,  

 som fortrolige.
 6. En advokat, der har fået adgang til advokaterhvervet i  

 værtslandet efter reglerne i stk. 1, 2 og 3, har ud over retten til at  

 gøre brug af den advokattitel, der svarer til advokaterhvervet i  

 værtslandet, også ret til at gøre brug af hjemlandets  

 advokattitel på hjemlandets officielle sprog eller et af dets  

 officielle sprog.
Artikel 11 Advokatfællesskaber Når udøvelse af advokatvirksomhed gennem  

 advokatfællesskaber er tilladt i værtslandet for advokater, der  

 udøver virksomhed under værtslandets relevante advokattitel,  

 finder følgende bestemmelser anvendelse på advokater, der  

 ønsker at udøve virksomhed under brug af denne titel, eller som  

 er registreret hos den kompetente myndighed:
1)	En eller flere advokater, der i værtslandet udøver  

 virksomhed under hjemlandets advokattitel, og som er tilknyttet ét og  

 samme advokatfællesskab i hjemlandet, kan i værtslandet  

 udøve advokatvirksomhed gennem en filial eller et agentur oprettet af  

 advokatfællesskabet.
Dersom de grundlæggende bestemmelser, der  

 regulerer advokatfællesskabet i hjemlandet, er uforenelige med de  

 grundlæggende bestemmelser, der følger af værtslandets  

 love og administrative bestemmelser, finder sidstnævnte love og  

 bestemmelser dog anvendelse, i det omfang overholdelsen af dem er begrundet i  

 samfundsmæssige hensyn, der tilsigter beskyttelse af klienter og  

 tredjemand.
2)	Hver medlemsstat giver to eller flere advokater, der kommer fra  

 samme advokatfællesskab eller fra samme hjemland, og som udøver  

 virksomhed under hjemlandets advokattitel, mulighed for på sit  

 område at udøve virksomhed inden for en form for  

 advokatfællesskab.
Hvis værtslandet for sine egne advokater  

 åbner mulighed for forskellige former for advokatfællesskaber,  

 skal ovennævnte advokater også have adgang til at udøve  

 virksomhed under de samme former.
De betingelser, hvorunder disse advokater  

 udøver deres virksomhed i fællesskab i værtslandet, er  

 underkastet værtslandets love og administrative bestemmelser.
3)	Værtslandet træffer de nødvendige  

 foranstaltninger med henblik på også at åbne mulighed for  

 udøvelse af virksomhed gennem et fællesskab a)	mellem flere advokater, der udøver virksomhed under  

 hjemlandets advokattitel, og som kommer fra forskellige medlemsstater b)	mellem en eller flere af de i litra a) nævnte advokater og en  

 eller flere advokater fra værtslandet.
 De betingelser, hvorunder disse advokater udøver deres virksomhed i  

 fællesskab i værtslandet, er underkastet denne medlemsstats love  

 og administrative bestemmelser.
 4) En advokat, der ønsker at udøve virksomhed under brug af  

 hjemlandets advokattitel, skal underrette værtslandet kompetente  

 myndighed om, at han er medlem af et advokatfællesskab i hjemlandet, og  

 skal give alle relevante oplysninger om dette advokatfællesskab.
5) Uanset bestemmelserne i nr. 1-4 kan et værtsland, i det omfang  

 det forbyder advokater, der udøver virksomhed under værtslandets  

 relevante advokattitel, at udøve advokatvirksomhed gennem et  

 advokatfællesskab, der omfatter personer, som ikke er advokater,  

 nægte en advokat, der er registreret under hjemlandets advokattitel, at  

 udøve virksomhed på værtslandets område som medlem  

 af sit advokatfællesskab.
Advokatfællesskabet anses for at  

 omfatte personer, der ikke er advokater, hvis personer, der ikke er advokater  

 som defineret i artikel 1, stk. 2:
besidder hele dette advokatfællesskabs kapital eller en del af  

 denne anvender den betegnelse, som advokatfællesskabet udøver  

 sin virksomhed under, eller de facto eller de jure har den besluttende myndighed inden for dette  

 advokatfællesskab.
 Når de grundlæggende bestemmelser, der regulerer et  

 sådant advokatfællesskab i hjemlandet, er uforenelige enten med  

 gældende regler i værtslandet eller med bestemmelserne i  

 første afsnit, kan værtslandet uanset begrænsningerne i  

 nr. 1 forbyde, at der åbnes en filial eller et agentur på dets  

 område.
Artikel 12 Advokatfællesskabets betegnelse Uanset under hvilken form advokater, der udøver virksomhed under  

 hjemlandets advokattitel, udøver virksomhed i værtslandet, kan  

 de anføre betegnelsen på det advokatfællesskab, de er  

 medlem af i hjemlandet.
 Værtslandet kan kræve, at der ud over den i stk. 1 omhandlede  

 betegnelse angives, hvilken retlig form advokatfællesskabet har i  

 hjemlandet og/eller navnene på de personer i advokatfællesskabet,  

 der udøver virksomhed i værtslandet.
Artikel 13 Samarbejde mellem værtslandets og hjemlandets  

 kompetente myndigheder samt tavshedspligt For at lette anvendelsen af nærværende direktiv og  

 undgå, at dets bestemmelser eventuelt anvendes alene med det  

 formål at omgå de i værtslandet gældende regler, skal  

 værtslandets kompetente myndighed og hjemlandets kompetente myndighed  

 arbejde nært sammen og yde hinanden bistand.
 De skal sikre, at de udvekslede oplysninger behandles fortroligt.
Artikel 14 Udpegning af de kompetente myndigheder Medlemsstaterne udpeger senest den 14. marts 2000 de myndigheder, der er  

 beføjet til at modtage anmodninger og træffe afgørelser  

 af den i nærværende direktiv omhandlede art.
De underretter  

 medlemsstaterne og Kommissionen herom.
Artikel 15 Beretning fra Kommissionen Senest ti år efter direktivets ikrafttrædelse aflægger  

 Kommissionen beretning til Europa-Parlamentet og Rådet med status over  

 direktivets anvendelse.
 Efter at have foretaget alle de nødvendige konsultationer,  

 fremlægger Kommissionen ved denne lejlighed sine konklusioner med  

 eventuelle ændringer, som vil kunne foretages i den indførte  

 ordning.
Artikel 16 Gennemførelse 1. Medlemsstaterne vedtager de love og administrative bestemmelser, der er  

 nødvendige for senest den 14. marts 2000 at efterkomme dette direktiv.  

 De underretter straks Kommissionen herom.
Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 2. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er  

 omfattet af dette direktiv.
Artikel 17 Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 18 Adressater Dette direktiv er rettet til medlemsstaterne.
 Udfærdiget i Bruxelles, den 16. februar 1998.
På Europa-Parlamentets vegne J.
M.
GIL-ROBLES Formand På Rådets vegne J.
CUNNINGHAM Formand (1)   EFT C 128 af 24. 5.  

 1995, s. 6, og EFT C 355 af 25. 11. 1996, s. 19.
 (2)   EFT C 256 af 2. 10. 1995, s. 14.
 (3)   Europa-Parlamentets udtalelse af 19.  

 juni 1996 (EFT C 198 af 8. 7. 1996, s. 85), Rådets fælles  

 holdning af 24. juli 1997 (EFT C 297 af 29. 9. 1997, s. 6) og  

 Europa-Parlamentets afgørelse af 19. november 1997. (Rådets  

 afgørelse af 15. december 1997).
 (4)   EFT L 19 af 24. 1. 1989, s. 16.
 (1)   EFT L 78 af 26. 3. 1997, s. 17.  

 Direktivet er senest ændret ved tiltrædelsesakten af 1994.
 (2)   

  Sml. 1988, s. 1123.
