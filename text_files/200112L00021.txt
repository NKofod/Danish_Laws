Fremsat den 3. oktober 2001 af  

 skatteministeren (Frode Sørensen) Forslag til Lov om beskatning af medlemmer af  

 kontoførende investeringsforeninger Kapitel 1 Lovens anvendelsesområde § 1. Medlemmer af kontoførende investeringsforeninger  

 skal opgøre deres skattepligtige indkomst fra foreningen efter  

 reglerne i denne lov.
§ 2. Ved kontoførende investeringsforeninger  

 forstås investeringsforeninger, der er omfattet af selskabsskattelovens  

 § 1, stk. 1, nr. 6, hvis medlemmer ikke kan afstå deres andel  

 af foreningen til andre end denne.
Ved kontoførende  

 investeringsforeninger forstås endvidere tilsvarende  

 investeringsforeninger hjemmehørende i udlandet, Færøerne  

 eller Grønland.
Kapitel 2 Foreningens indtægter og udgifter m.v.
 § 3. Foreningen opgør sine indtægter og udgifter  

 under et uden hensyn til medlemmernes øvrige indtægter og  

 udgifter, men i øvrigt efter de regler, der gælder for  

 medlemmernes skattepligtige indkomst, jf. dog §§ 4, 5, 6,10 og 17 - 18.  

 Hvis forskellige medlemmer beskattes af foreningens indkomst efter  

 forskellige regler opgøres en indkomst for hele foreningen efter hvert  

 sæt forskellige regler, der gælder for medlemmerne, og det  

 enkelte medlem beskattes herefter af sin del af indkomsten opgjort efter det  

 sæt regler, der gælder for den pågældende.
 § 4. Ved foreningens opgørelse fordeles renter og  

 løbende ydelser over den periode, som de vedrører.
§ 5. Aktieavancebeskatningslovens § 4, stk. 2,  

 finder ikke anvendelse ved foreningens opgørelse.
For de medlemmer,  

 der er omfattet af aktieavancebeskatningslovens § 4, stk. 2,  

 gælder i stedet aktieavancebeskatningslovens § 4, stk. 1.
Stk. 2. Aktieavancebeskatningslovens § 5 finder ikke  

 anvendelse ved foreningens opgørelse.
For de medlemmer, der er  

 omfattet af aktieavancebeskatningslovens § 5, gælder i stedet  

 aktieavancebeskatningslovens § 6.
 § 6. Beløb, som et medlem, der erhverver nye andele i  

 en forening, betaler til denne for at dække handelsomkostningerne ved  

 køb af værdipapirer i denne anledning, fradrages  

 anskaffelsessummen for de pågældende værdipapirer.  

 Fradraget i anskaffelsessummen kan for det enkelte værdipapir ikke  

 overstige de handelsomkostninger, der må tillægges  

 anskaffelsessummen.
Stk. 2. Beløb, som et medlem, der får  

 indløst andele i en forening, betaler til denne for at dække  

 handelsomkostningerne ved salg af værdipapirer i denne anledning,  

 tillægges afståelsessummen for de pågældende  

 værdipapirer.
Tillægget til afståelsessummen kan for det  

 enkelte værdipapir ikke overstige de handelsomkostninger, der må  

 fradrages i afståelsessummen.
Kapitel 3 Medlemmets indkomstopgørelse § 7. For hvert indskud medregner medlemmet en  

 andel af foreningens indtægter og udgifter, jf. kapitel 2, i sin  

 skattepligtige indkomst, svarende til den ejerandel, der er knyttet til  

 indskuddet.
Medlemmets skattepligt varer fra indskuddet foretages, indtil det  

 hæves.
 Stk. 2. Hvis medlemmet i sin indkomstopgørelse skal  

 medregne fortjeneste og tab i det indkomstår, hvor fortjenesten eller  

 tabet realiseres (realisationsprincippet), gælder dog §§ 11  

 13.
 Stk. 3. Foreningen opgør den indkomst, der skal  

 henføres til de enkelte indskud herunder urealiserede avancer og tab  

 og beskatning ved hævning m.v.
 § 8. Medlemmets andel af foreningens indkomst medregnes som  

 indkomst fra de kilder, der indgår i foreningens  

 indkomstopgørelse.
 Stk. 2. Ligningslovens §§ 16 A og 16 B finder ikke  

 anvendelse på udbetalinger fra foreningen til medlemmet.
 § 9. Medlemmet kan i sin danske skat fradrage skat betalt til  

 fremmed stat, Færøerne eller Grønland af indkomst fra den  

 kontoførende forenings aktiver og passiver, der ikke er skattepligtig  

 for foreningen.
 Stk. 2. Fradraget efter stk. 1 kan dog ikke udgøre  

 et større beløb end det, der ville kunne fradrages efter  

 ligningslovens § 33 og dobbeltbeskatningsoverenskomster, hvis medlemmets  

 andel af den kontoførende forenings aktiver og passiver, der ikke er  

 skattepligtig for foreningen, havde været ejet direkte af  

 medlemmet.
§ 10. Et underskud eller tab, der i et år er opgjort  

 vedrørende et medlems indskud, fradrages i medlemmets øvrige  

 indkomst i samme år efter de regler, der gælder hos medlemmet for  

 underskud eller tab af den pågældende art.
Et herefter resterende  

 underskud eller tab fremføres til fradrag i de følgende  

 års indkomst hos medlemmet efter de regler herom, der gælder for  

 medlemmet.
Underskud og tab kan ikke fremføres hos foreningen eller  

 fra medlemmets indskud i et år til medlemmets indskud i de  

 følgende år.
Kapitel 4 Fortjeneste og tab for medlemmer, der anvender  

 realisationsprincippet Fordeling mellem indskuddene § 11. Fortjeneste eller tab, jf. kapitel 2, der realiseres ved  

 foreningens afståelse af aktiver fra en aktivgruppe, fordeles mellem de  

 enkelte medlemmers indskud efter forholdet mellem de urealiserede  

 fortjenester eller tab fra aktivgruppen, der er henført til hvert  

 indskud efter § 12. De urealiserede fortjenester eller tab  

 opgøres umiddelbart inden afståelsen.
Ved fordelingen af  

 realiseret fortjeneste ses der bort fra indskud med urealiseret tab.
Ved  

 fordelingen af realiseret tab ses der bort fra indskud med urealiseret  

 fortjeneste.
På indskud, som der ses bort fra ved fordelingen ,  

 ansættes den realiserede fortjeneste henholdsvis det realiserede tab  

 til 0.
Stk. 2. Hvis et indskuds realiserede fortjeneste fra  

 foreningens afståelse af aktiver, jf. stk.1, er mindre end indskuddets  

 urealiserede fortjeneste fra de samme aktiver umiddelbart inden  

 afståelsen, beskattes medlemmet i stedet af den urealiserede  

 fortjeneste på indskuddet, som om det var denne, der var realiseret  

 på afståelsestidspunktet.
Urealiseret fortjeneste, der tidligere  

 er beskattet efter §§ 14 eller 15, nedsætter dog det  

 skattepligtige beløb.
Det skattepligtige beløb kan ikke blive  

 negativt. 1. og 2. pkt. finder tilsvarende anvendelse på tab, hvis et  

 indskuds realiserede tab fra afståelse af aktiver er mindre end  

 indskuddets urealiserede tab fra de samme aktiver umiddelbart inden  

 afståelsen.
Opgørelse af urealiserede fortjenester og tab § 12. På hvert indskud opgøres den urealiserede  

 fortjeneste eller tab fra en aktivgruppe som resultatet af  

 opgørelserne efter stk. 2 og 3.
Stk. 2. Fra foreningens anskaffelse af aktiver i en  

 aktivgruppe og indtil det tidspunkt, hvor andelen skal gøres op,  

 opgøres foreningens urealiserede fortjeneste eller tab for hver  

 periode, hvor ejerforholdene i foreningen ikke er ændret.
For hver  

 periode fordeles foreningens urealiserede fortjeneste eller tab herefter  

 mellem indskuddene på grundlag af de ejerandele, der i den  

 pågældende periode er knyttet til de enkelte indskud.
Ved den  

 urealiserede fortjeneste eller tab i en periode forstås forskellen  

 mellem vedkommende aktivers værdi ved periodens afslutning og enten  

 værdien af de samme aktiver ved periodens begyndelse eller  

 anskaffelsessummen, hvis de er anskaffede efter periodens begyndelse.
Stk. 3. Urealiserede fortjenester og tab, der er  

 henført til et medlems indskud overføres til senere indskud  

 foretaget af samme medlem i det omfang, de vedrører aktiver fra det  

 tidligere indskud, der indgår i det senere indskud.
Koncernforbundne  

 medlemmer, jf. kursgevinstlovens § 4, anses i denne sammenhæng for  

 et medlem. 1. pkt. gælder ikke for de urealiserede fortjenester og tab,  

 der tidligere er behandlet som realiserede for medlemmet i forbindelse med  

 hævning o.l.
Fortjeneste og tab i forbindelse med nye indskud § 13. Fortjeneste eller tab, der opstår på et  

 medlems indskud ved optagelse af nye medlemmer eller andre nye indskud, anses  

 ikke for realiseret på dette tidspunkt.
Fortjeneste eller tab  

 indgår i stedet i opgørelsen af urealiseret fortjeneste eller  

 tab, jf. § 12.
 Stk. 2. Hvis foreningen afstår aktiver, som et medlem  

 har erhvervet en andelsret til igennem sit indskud, beskattes medlemmet af  

 indskuddets andel af foreningens fortjeneste og tab på de  

 pågældende aktiver, jf. § 11, som om de  

 pågældende aktiver var erhvervet på tidspunktet for  

 indskuddet.
Stk. 3. Når aktiverne direkte eller indirekte er  

 erhvervet fra et tidligere indskud foretaget af samme medlem, anses de dog  

 for erhvervet på det tidspunkt, hvor de ansås for erhvervet  

 på det tidligere indskud.
Koncernforbundne medlemmer, jf.  

 kursgevinstlovens § 4, anses i denne sammenhæng for et medlem. 1.  

 pkt. gælder ikke for de aktiver, hvis urealiserede fortjenester og tab  

 tidligere er behandlet som realiserede for medlemmet i forbindelse med  

 hævning o.l.
Kapitel 5 Hævning m.v.
 § 14. Udbetalinger, som medfører ændringer af  

 modtagerens ejerandele i foreningen, er en hævning af indskud.
Stk. 2. Hvis et medlem, der anvender realisationsprincippet,  

 hæver sit indskud, opgøres alle urealiserede fortjenester og tab  

 på indskuddet, jf. § 12. Resultatet medregnes hos medlemmet, som  

 om der er tale om realiseret fortjeneste eller tab for dette. § 5 finder  

 tilsvarende anvendelse.
De aktiver, som de pågældende  

 fortjenester og tab vedrører, anses for anskaffet af medlemmet  

 på de tidspunkter, hvor de er anskaffet af foreningen. §13, stk.2 og 3,  

 finder dog tilsvarende anvendelse.
Aktiverne anses for afstået af  

 medlemmet på det tidspunkt, hvor indskuddet hæves.
 Stk. 3. Hæves en del af et indskud, medregnes en  

 forholdsmæssig del af urealiserede fortjenester og tab på  

 indskuddet på tidspunktet for hævningen af indskuddet.  

 Stk. 2 finder tilsvarende anvendelse.
 Stk. 4. Har et medlem foretaget flere indskud, som medlemmet  

 herefter hæver af, anses det først foretagne indskud for  

 først hævet.
§ 15. Udbetalinger af beløb fra foreningen, som ikke  

 medfører ændring af modtagerens ejerandel i foreningen,  

 medfører beskatning af urealiserede fortjenester på indskuddet  

 efter § 14, stk. 2 og 3, idet udbetalingen sidestilles med  

 hævning af indskuddet.
Det gælder dog højst det  

 beløb, hvormed udbetalingerne sammen med andre tilsvarende tidligere  

 udbetalinger overstiger de skattepligtige indtægter fra alle medlemmets  

 indskud i det senest afsluttede kalenderår og tidligere år efter  

 at disse indtægter er nedsat med de tab fra samme indskud, der kan  

 fradrages i den skattepligtige indkomst for samme år. § 14,  

 stk. 4 finder tilsvarende anvendelse.
Der kan aldrig anses for  

 hævet mere end det udbetalte beløb.
 Stk. 2. Indeholdt skat vedrørende afkast af foreningens  

 aktiver betragtes som udbetalinger af beløb efter stk. 1. For  

 så vidt angår skat, der indeholdes i udlandet,  

 Færøerne eller Grønland, gælder dette dog kun for  

 skat, der efterfølgende tilbagebetales direkte til medlemmet.
 § 16. Indskyder et medlem helt eller delvis sine andele i  

 en kontoførende investeringsforening i en rateopsparing i  

 pensionsøjemed, i en opsparing i pensionsøjemed, i en  

 selvpensioneringsordning eller i en børneopsparingsordning, der er  

 omfattet af pensionsbeskatningsloven, eller indskyder et medlem helt eller  

 delvis sine andele i en kontoførende investeringsforening i en  

 boligopsparingsordning, der er omfattet af lov om boligopsparing, sidestilles  

 det med hævning.
 Stk. 2. Udlodning af andele i en kontoførende  

 investeringsforening fra en rateopsparing i pensionsøjemed, fra en  

 opsparing i pensionsøjemed, fra en selvpensioneringsordning, fra en  

 børneopsparingsordning eller en boligopsparingsordning som nævnt  

 i stk. 1 sidestilles med indskud.
Kapitel 6 Overdragelser og lån mellem forening og medlem § 17. Tab ved overdragelse af aktiver mellem et medlem og  

 investeringsforeningen kan ikke fradrages i medlemmets skattepligtige  

 indkomst eller i foreningens indtægter og udgifter.
Fortjeneste og tab  

 på fordring og gæld ved et lån mellem et medlem og  

 foreningen indgår ikke i medlemmets skattepligtige indkomst eller i  

 foreningens indtægter og udgifter.
Kapitel 7 Flytning og ophør m.v.
§ 18. Ved et medlems ophør af skattepligt eller  

 flytning af hjemsted i henhold til en dobbeltbeskatningsoverenskomst i  

 tilfælde som ville have medført beskatning af medlemmet efter  

 aktieavancebeskatningslovens § 13 a, såfremt personen eller  

 selskabet havde ejet sin andel af den kontoførende  

 investeringsforenings aktier direkte, skal de urealiserede fortjenester  

 på indskuddets aktiebeholdninger medregnes i medlemmets skattepligtige  

 indkomst, i samme omfang som hvis indskuddet var hævet.
Endvidere skal  

 de urealiserede tab på indskuddets aktiebeholdninger fradrages, i samme  

 omfang som hvis indskuddet blev hævet.
Tabet kan dog kun fradrages i  

 fortjeneste efter 1. punktum.
Foreningen opgør de urealiserede  

 fortjenester og tab på fraflytningstidspunktet, når den er blevet  

 bekendt med hvilke aktiebeholdninger, der omfattes.
§ 19. Såfremt en kontoførende forening  

 ophører at være en kontoførende forening, beskattes  

 medlemmerne, og foreningen foretager opgørelser, som om medlemmerne  

 hæver deres indskud, selvom foreningen ikke opløses.
Andelene i  

 den ikke opløste forening anses for anskaffet på  

 beskatningstidspunktet efter 1. pkt. for handelsværdien på dette  

 tidspunkt.
Den ikke opløste forenings aktiver anses ligeledes for  

 anskaffet på beskatningstidspunktet efter 1. pkt. for  

 handelsværdien på dette tidspunkt.
Kapitel 8 Ikrafttræden m.v.
 § 20. Loven træder i kraft dagen efter  

 bekendtgørelsen i Lovtidende.
 Stk. 2. Loven har virkning fra og med det regnskabsår i  

 foreningen, der begynder i 2002.
 Stk. 3. Lov om beskatning af medlemmer af  

 investeringsforeninger, jf. lovbekendtgørelse nr. 694 af 1. september  

 1999 ophæves med virkning fra og med det tidspunkt, hvor denne lov har  

 virkning i henhold til stk. 2.
Stk. 4. Såfremt denne lov medfører, at en  

 investeringsforening overgår fra at anvende realisationsprincippet til  

 lagerprincippet i kursgevinstlovens § 33, stk. 1, eller andre  

 tilsvarende bestemmelser, ved opgørelsen af den skattepligtige  

 indkomst for et medlem af foreningen, anvendes anskaffelsessummen som  

 værdien primo i den første periode, hvori lagerprincippet finder  

 anvendelse.
Ved fordelingen af avancen i denne periode mellem de forskellige  

 indskud finder §§ 11 - 12 tilsvarende anvendelse.
 Stk. 5. Det beløb, der i henhold til § 15 kan  

 udbetales uden at blive behandlet som en hævning, opgøres  

 på grundlag af udbetalinger fra foreningen i dennes regnskabsår,  

 der begynder 2002 og senere år, samt indtægter og tab fra og med  

 regnskabsåret et år tidligere.
 § 21. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger Formål I det samtidigt fremsatte forslag til lov om ændring  

 af forskellige skattelove (Investeringsforeninger med få medlemmer,  

 kurssikringskontrakter og fristforlængelse ved aktieombytning) stilles  

 forslag om skattemæssigt at tillade fåmandsforeninger.
 Der redegøres nærmere for baggrunden i  

 bemærkningerne til det pågældende forslag.
Indførelsen af fåmandsforeninger  

 medfører, at man må forvente, at flere midler vil blive anbragt  

 i kontoførende foreninger.
Det gælder ikke mindst som  

 følge af. at det ikke er fundet forsvarligt at tillade aktieselskaber  

 i almindelighed at stifte fåmandsforeninger.
 En kontoførende forening kan derimod nøjes  

 med et medlem, der kan være et selskab.
Dette forslag går ud på en  

 tydeliggørelse af loven om beskatning af medlemmer af  

 (kontoførende) investeringsforeninger.
Den gældende lov må  

 i dag anses for vanskelig tilgængelig, utilstrækkelig og på  

 nogle punkter også misvisende.
Det skyldes ikke mindst den udvikling,  

 der har været i årenes løb i skattelovgivningen i  

 øvrigt.
Tydeliggørelsen søges opnået i forbindelse  

 med en fuldstændig gennemskrivning af loven.
Det vil skabe  

 større sikkerhed for både investeringsforeninger og myndigheder  

 ved fortolkning af loven.
Gældende regler og deres forhistorie En kontoførende forening udsteder ikke  

 andelsbeviser eller lignende værdipapirer, der er beregnet til at kunne  

 omsættes.
Den opretter en konto for hvert medlem.
På denne  

 bogføres medlemmets indskud samt tilskrevne renter og udbytter m.v.  

 Kontoen ændrer ikke ved at den kontoførende forening  

 civilretligt set er en investeringsforening og at medlemmet for det indskud  

 som medlemmet foretager erhverver en andel i foreningen.
En senere  

 tilvækst på indskuddet som følge af fortjenester og tab i  

 foreningen ændrer ikke ved den ejerandel, som medlemmet har erhvervet  

 igennem sit indskud.
Indskuddet er altså den oprindelige betaling for  

 en ejerandel med senere tilvækst eller tab i foreningen.
Den  

 kontoførende investeringsforening er omfattet af  

 økonomiministeriets lovgivning om tilsyn efter samme retningslinjer  

 som andre investeringsforeninger.
 Særlige regler om medlemmer af kontoførende  

 foreninger blev indført i skattelovgivningen i 1962 samtidig med  

 indførelsen af en særlig aktieavancebeskatning.
De særlige regler gik ud på, at medlemmet  

 altid skulle beskattes af fortjeneste og tab på  

 investeringsforeningsandelen, når medlemmet hæver af sit indskud  

 fra foreningen ligesom ved afståelse af aktier, men at medlemmet  

 samtidig løbende skulle beskattes af renter og udbytter, som blev  

 tilskrevet foreningens aktiver.
Beskatning af investeringsforeningsandelen  

 gjaldt også, selvom fortjenesten på denne hidrørte fra  

 kursgevinster på obligationer, der ellers efter de dagældende  

 regler var skattefri.
Ved indskuddet har man formentlig forstået det  

 oprindelige indskud med tillæg af indskuddets andel af alle  

 værdistigninger og tilvækst i foreningen bortset fra  

 tilvækst fra renter og udbytter.
 Uden de særlige regler fra 1962 skulle medlemmerne  

 beskattes af udlodningerne fra foreningen, og i de tilfælde, hvor  

 tilskrivningerne kunne hæves på anfordring, ville udlodningerne  

 være at anse som foretaget allerede ved den løbende  

 bogføring af medlemmets andel af foreningens fortjenester og tab.
 Formålet med de nye regler var at indrette en  

 beskatning af medlemmernes fortjeneste på medlemsskabet, der i store  

 træk svarede til de dagældende regler om den skattemæssige  

 behandling af fortjeneste eller tab ved afståelse af aktier.
Da loven blev gennemført fandtes der kun to  

 kontoførende investeringsforeninger.
Men man havde en forventning om,  

 at der måske ville komme flere, og det fremgår af  

 forelæggelsen i Folketinget, at man dengang havde en forestilling om,  

 at foreningerne henvendte sig til den lille småsparer.
Udviklingen i skattereglerne omkring kontoførende  

 foreninger er siden gået i retning af at lægge større  

 vægt på, at beskatningen af medlemmet skal ske, som om foreningen  

 ikke eksisterer, og ikke i retning af at betragte medlemsandelene som aktier  

 i selskaber.
Der er således blevet gennemført løbende  

 beskatning , ikke blot   som oprindelig - af renter og udbytter, men  

 også af alle andre skattepligtige indkomster.
Samtidig er beskatningen  

 ved udtræden ikke længere beskatning af hele fortjenesten  

 på medlemsskabet med en fælles sats, men en beskatning af de  

 enkelte indkomstarter, der indgår i fortjenesten, med de særlige  

 skattesatser der gælder for de enkelte indkomstarter.
Denne udvikling i  

 retning af mere gennemsigtighed er blevet fremmet af, at flere  

 kapitalgevinster er undergivet beskatning i dag end i 1962, og at beskatning  

 undertiden sker med forskellig procent, afhængig af om der foreligger  

 aktier eller obligationer.
Udviklingen er foregået, uden at den  

 grundlæggende struktur i den oprindelige lov om beskatning af medlemmer  

 af den kontoførende forening er blevet skrevet om.
Det har bidraget  

 til, at loven på mange måder er meget vanskelig at  

 forstå.
I dag findes i størrelsesordenen 80-90  

 kontoførende investeringsforeninger.
Foreningerne henvender sig  

 først og fremmest til de institutionelle investorer  

 (forsikringsselskaber, pensionskasser m.v.). Udenfor denne kreds og udenfor  

 pensionsafkastbeskatningens område antages, at der alene er ca. 700  

 medlemmer.
Hvor mange af disse, der er udlændinge, vides ikke.
I 1980 indførtes de udloddende  

 investeringsforeninger, hvis skattefrihed er betinget af, at de udlodder  

 deres fortjenester, der så efter udlodningen beskattes hos modtageren  

 med en sats, der svarer til den, der ville gælde for foreningens  

 aktiver i direkte eje.
Medlemsskab af disse foreninger kan omsættes  

 frit og i nogle tilfælde er investeringsforeningerne  

 børsnoterede.
Der findes i dag mange udloddende foreninger, som i  

 modsætning til de kontoførende foreninger har et stort antal  

 medlemmer.
Indførelsen af fåmandsforeninger  

 medfører, at man må forvente, at flere midler vil blive anbragt  

 i kontoførende foreninger.
Der er derfor opstået et yderligere  

 behov for at gennemskrive lov om kontoførende  

 investeringsforeninger.
Forslaget A.
Klarere definition af skattefri forening En kontoførende investeringsforening opfattes som  

 nævnt i almindelighed som en investeringsforening, der fører et  

 regnskab over de enkelte medlemmers tilgodehavender, uden at der udstedes  

 beviser på ejerskabet, der kan omsættes.
Den egentlige realitet i  

 denne definition er, at ejerskifte kun kan ske ved at et medlem først  

 udtræder og et nyt medlem derefter indtræder, således at  

 investeringsforeningen kender sine medlemmer.
Definitionen på en  

 kontoførende forening er søgt klargjort i overensstemmelse  

 hermed.
Forslaget bygger på den opfattelse, at den  

 kontoførende forening selv er en forening, der er skattefri.
Den er  

 omfattet af selskabssskattelovens § 1, stk. 1, nr. 6. Disse  

 foreninger er skattefri, medmindre de driver erhvervsmæssig virksomhed.  

 De særlige skatteregler, der gælder for medlemmerne af den  

 kontoførende forening, medfører, at disse beskattes af  

 indkomsten fra foreningen, som om de oppebar den direkte uden en  

 mellemkommende forening.
En skattepligt for selve foreningen på  

 grundlag af erhvervsmæssig virksomhed indenfor investering vil derfor  

 aldrig kunne komme på tale.
Virkningen for foreningen selv af at  

 være omfattet af § 1, stk. 1, nr. 6, er altså  

 skattefrihed.
Noget tilsvarende gælder også for den udloddende  

 bevisudstedende forening.
B.
Fortsættelse af gældende hovedregler om gennemsigtighed  

 med tydeligere systematik Forslaget bygger på de samme regler om  

 gennemsigtighed, som også hidtil har været gældende.
 Det betyder, at det enkelte medlem beskattes af sin andel  

 af foreningens indtægter og udgifter som om medlemmet ejede foreningens  

 aktiver direkte uden en mellemkommende investeringsforening.
 Denne gennemsigtighed opnås både efter  

 gældende ret og efter forslaget ved hjælp af  

 indkomstopgørelsesregler på tre niveauer.
1)	Der foregår en indkomstopgørelse på  

foreningsniveau.
Den foretages af foreningen efter de regler, der  

 gælder for medlemmet.
Gælder der forskellige regler for  

 medlemmerne foretages der - med enkelte begrænsninger -  

 indkomstopgørelser efter alle de regler, der kan komme på  

 tale.
2)	Der foretages en opgørelse på indskudsniveau.  

 D.v.s. at der foretages en opgørelse af indskuddenes del i foreningens  

 indkomst.
I tilknytning hertil foretages der forskellige korrektioner,  

 således at de samlede skattepligtige indkomster i foreningen og den  

 samlede skattepligtige indkomst på de forskellige indskud ikke  

 nødvendigvis er det samme beløb - heller ikke altid, selvom  

 alle medlemmer beskattes efter samme regler.
Det er navnlig korrektioner af  

 hensyn til treårs reglen i aktieavancebeskatningsloven, der skaber  

 forskellene.
 3)	Endelig foretages en opgørelse på medlemsniveau.  

 Den handler om, hvordan indkomsten fra de forskellige indskud  

 overføres til selve medlemmet, og at evt. underskud fremføres  

 hos medlemmet.
Forslagets kapitel 2 handler om hovedreglerne for  

 indkomstopgørelsen på foreningsniveau.
Kapitel 3   5 handler om  

 hovedreglerne for indskuds- og medlemsniveauet.
Kapitel 6 handler både  

 om foreningens og medlemmets indkomstopgørelse, mens kapitel 7 samler  

 ophørsbestemmelserne m.v.
Forslaget fastholder, at når samme person foretager  

 flere indskud , behandles disse som en enhed.
I den gældende lovtekst  

 står dette i § 2, stk. 3, jf. § 3, stk. 1, 3. pkt.  

 Det betyder igen, at ved foreningens afståelse af aktiver, som de  

 sidste indskud har erhvervet fra de første, skal såvel  

 anskaffelsessum som anskaffelsestid fra de første indskud  

 anvendes.
C.
Fælles undtagelser fra gennemsigtighed i gældende ret og  

 forslaget Gennemsigtigheden er ikke fuldstændig.
Foreningens  

 indkomst opgøres godt nok efter de regler, der gælder for  

 medlemmet, men den opgøres uden hensyn til medlemmets øvrige  

 indkomst.
Der tages f.eks. ikke hensyn til medlemmets øvrige  

 aktiebeholdning, når man skal opgøre foreningens  

 aktiefortjenester.
Endvidere gælder både efter gældende ret  

 og forslaget, at renter medtages med beregnede beløb fra årets  

 begyndelse til årets slutning, selvom medlemmet bruger et andet princip  

 på sine andre renter.
Foreningen anvender altid gennemsnitsmetoden ved  

 opgørelsen af aktiefortjenesten.
Også selvom medlemmet  

 undtagelsesvis bruger aktie for aktie princippet.
Endelig gælder  

 reglerne om skattefrihed for børsnoterede aktiebeholdninger under den  

 såkaldte 100.000 kr.s grænse ikke for foreningen, selvom den  

 måtte gælde for medlemmet.
De anførte undtagelser fra  

 gennemsigtighedsprincippet er fælles for gældende ret og  

 forslaget.
Forslaget indeholder således ikke noget nyt.
Et vanskeligt tilgængeligt eksempel på, at  

 gennemsigtigheden både efter forslaget og efter de gældende  

 regler ikke er fuldstændig, er beskatningen ved optagelse af nye  

 medlemmer.
Optagelse af nye medlemmer sker i princippet på samme  

 måde som optagelse af nye medlemmer i et interessentskab.
De nye  

 medlemmer betaler for en andel af de gamle medlemmers formue og får til  

 gengæld en andelsret i denne.
Hvis gennemsigtigheden var  

 fuldstændig, skulle beskatningen også ske på samme  

 måde som ved optagelse af nye interessenter i et interessentskab.
Ved  

 optagelse af nye interessenter sker der en skattemæssig  

 afståelse, der udløser skat.
Hverken efter gældende ret  

 eller efter forslaget betyder optagelse af nye medlemmer i en  

 kontoførende forening imidlertid, at der sker en skattemæssig  

 afståelse.
Tværtimod behandles fortjeneste eller tab som  

 urealiseret fortjeneste eller tab.
D.
Mindre udvidelser af området for gennemsigtighed.
På enkelte områder er der foretaget mindre  

 udvidelser af den eksisterende gennemsigtighed.
Selvom medlemmet har brugt  

 lagerprincippet ved opgørelse af sin indkomst har foreningen hidtil  

 brugt realisationsprincippet.
Denne undtagelse har dog kun været  

 gældende på indkomstbeskatningens område og ikke indenfor  

 pensionsafkastbeskatningen.
Efter forslaget forlades denne undtagelse,  

 således at hvis medlemmet bruger lagerprincippet, så skal  

 foreningen også bruge lagerprincippet.
Lagerprincippet betyder, at fortjeneste og tab på  

 formueaktiver beskattes i takt med de løbende værdisvingninger,  

 selvom disse ikke realiseres.
Realisationsprincippet betyder, at fortjeneste  

 og tab på formueaktiver først beskattes, når de  

 pågældende aktiver afstås.
Gældende regler indeholder en positiv opremsning af  

 investeringsforeningens indkomster, som medlemmet beskattes af, med det  

 resultat, at der bl.a. mangler regler for løbende ydelser og  

 aktieudlån.
Forslaget indeholder derfor ikke nogen positiv opremsning,  

 men henviser bredt til, at medlemmet beskattes af foreningens indtægter  

 og udgifter opgjort efter de regler, der gælder for medlemmet.
Gældende regler indeholder den undtagelse fra  

 gennemsigtigheden, at foreningen hidtil har opgjort medlemmets indkomst  

 på f. eks. kalenderårsbasis, og således at indkomsten  

 indtægtsføres hos medlemmet ved udgangen af kalenderåret,  

 selvom medlemmet har et andet indkomstår.
Denne undtagelse har aldrig  

 været gældende på pensionsafkastbeskatningens område.  

 På pensionsafkastbeskatningens område skal investeringsforeningen  

 altid anvende medlemmets indkomstår.
På  

 indkomstskatteområdet kan den gældende undtagelse fra  

 gennemsigtigheden udnyttes til at udskyde skatten af renteindtægter  

 igennem stiftelse af en kontoførende investeringsforening og  

 foreslås derfor forladt.
Det betyder, at foreningerne - ligesom  

 på pensionsafkastbeskatningens område - skal bruge den  

 periodeafgrænsning, der følger af medlemmernes egne  

 indkomstår, når foreningerne opgør medlemmernes  

 indtægter og udgifter fra foreningen Ved ophør af skattepligt, fraflytning m.v.  

 foreslås som noget nyt, at fraflytterbeskatningsreglerne i  

 aktieavancebeskatningsloven § 13 a skal gælde som om medlemmet  

 ejede aktierne direkte.
Herved undgår man, at  

 fraflyttebeskatningsreglerne omgås igennem stiftelse af en  

 fåmandsforening.
E.
Tydeliggjorte regler om fordeling af foreningens fortjeneste mellem  

 indskuddene og beskatning ved udtræden Efter gældende regler skal medlemmer af en  

 investeringsforening medregne »deres andel« af investeringsforeningens  

 indkomst.
Udtrykket indeholder ikke nogen angivelse af, hvorledes den  

 enkeltes andel opgøres.
Dette foreslås ændret, idet det  

 foreslås, at foreningens fortjenester fordeles mellem medlemmernes  

 indskud i forhold til de ejerandele, der er knyttet til de enkelte indskud.  

 Når realisationsprincippet bruges, foreslås dog, at foreningens  

 realiserede fortjenester ved salg af aktiver fordeles imellem indskuddene  

 efter forholdet mellem de urealiserede fortjenester, der opstået i  

 foreningens ejertid - inden salget.
De urealiserede fortjenester  

 foreslås igen fordelt mellem indskuddene på grundlag af  

 ejerandelene i løbet af ejertiden.
 Denne tydeliggørelse indeholder ikke nogen  

 ændringer i forhold til den måde, som reglerne hidtil har  

 været praktiseret på.
Efter gældende regler skal medlemmet, der  

 hæver af sit indskud, medregne fortjeneste eller tab på en til  

 det hævede indskud svarende andel af investeringsforeningens  

 værdipapirer på tidspunktet for hævningen af indskuddet.
I  

 praksis er bestemmelsen blevet forstået, som om det afgørende,  

 når der hæves af indskuddet, er omfanget af urealiserede avancer  

 på hævetidspunktet, der derefter beskattes.
Endvidere er  

 hævning af allerede beskattet indkomst (med støtte i  

 bemærkningerne til et ældre lovforslag) ikke blevet anset for en  

 hævning, idet den pågældende indkomst ikke er blevet anset  

 for indskudt i foreningen, selvom den tilhører foreningen.
Der mangler en udtrykkelig definition i gældende lov  

 af, hvornår en udbetaling fra en forening er en hævning af  

 indskud.
Den gældende lov om beskatning af medlemmer af  

 investeringsforeninger omtaler på den anden side ikke andre  

 udbetalinger fra foreningen end hævninger af indskud.
Alle udbetalinger  

 fra foreningen må derfor efter gældende ret kunne anses for  

 hævninger af indskud.
Bortset fra udbetalinger af beløb, der  

 allerede er beskattet. (Man siger undertiden - lidt unaturligt, når man  

 tænker på, at der er tale om beløb, der indestår i  

 foreningen - at beløb, der allerede er beskattet, ikke anses som  

 indskudt i foreningen.
Når de ikke er indskudt i foreningen anses  

 udbetaling heller ikke som hævning, og udløser derfor heller  

 ikke skat). Dette synspunkt svarer godt til det oprindelige udgangspunkt for  

 de kontoførende foreninger i 1962, der i vid udstrækning byggede  

 på de principper, der dengang anvendtes ved beskatning af  

 aktionærer.
I og med at man med tiden har lagt mere vægt på  

 gennemsigtighedsprincippet er behovet for en udtrykkelig regel om,  

 hvornår der foreligger en hævning, vokset.
Det er ikke  

 længere så umiddelbart indlysende, som det har været, at  

 alle udbetalinger skal sidestilles med aktieudbytte og derfor beskattes.
Efter forslaget deles udbetalinger fra foreningen op i  

 hævninger og andre udbetalinger, idet hævninger defineres  

 indskrænkende, således at begrebet kun omhandler de  

 tilfælde, hvor der samtidig med udbetalingen sker en ændring af  

 ejerandele.
Hævninger og andre udbetalinger medfører efter  

 forslaget beskatning af de urealiserede avancer.
Det må dog efter  

 forslaget ikke føre til, at der på ny sker beskatning af  

 beløb, der allerede tidligere er blevet beskattet.
Der henvises til  

 den nærmere gennemgang ndf.
 Der er således med forslaget ikke tilsigtet nogen  

 ændringer af den måde, som de eksisterende regler kan fortolkes  

 på, mens der derimod er tilstræbt ændringer af en  

 række uklare og ikke dækkende formuleringer.
Forslaget betyder som anført, at en hævning  

 foreligger, når man samtidig udtræder helt eller delvist af  

 foreningen.
I forbindelse med en sådan udtræden anses  

 urealiserede fortjenester og tab, der kan henføres til andelen, for  

 realiserede.
For andre udbetalingers vedkommende betyder forslaget, at  

 først anses allerede beskattet indkomst for udbetalt.
Den bliver  

 derfor ikke beskattet ved udbetalingen.
Derefter udbetales andre urealiserede  

 fortjenester herunder fortjeneste fra optagelse af nye medlemmer.
De  

 beskattes ved udbetalingen, idet de sidestilles med en hævning.
Uden  

 beskatning ville man komme ud for, at beløb, der stammer fra optagelse  

 af nye medlemmer, og som efter normale regler skulle beskattes, udbetales som  

 skattefri udbytte.
 Særligt om fortjeneste fra aktier gælder dog,  

 at den efter forslaget kun beskattes, såfremt den udbetales indenfor  

 den periode fra aktiernes anskaffelse, hvori der sker beskatning hos  

 medlemmet (tre år for selskaber).
 Beløb, der udbetales herudover, er skattefri.
F.
Regler som følge af at foreningen behandles som en  

 skattemæssig forening Forslaget understreger, at foreningen er et  

 selvstændigt skattemæssigt subjekt.
Dette har  

 nødvendiggjort udtrykkelige regler om, at underskud i foreningen  

 overføres til medlemmet og fremføres til senere år hos  

 denne i overensstemmelse med de almindelige regler herom.
Endvidere  

 foreslås der regler om salg og lån mellem medlem og forening.
Der  

 henvises herom til bemærkningerne til § 17. Herudover  

 foreslås der udtrykkelige regler om hvad der skal gælde, hvis  

 foreningen ophører at være en kontoførende forening.
Der  

 henvises herom til bemærkningerne til § 19. Der foreslås  

 ligeledes regler om, at medlemmerne af foreningen kan få credit for den  

 skat, som foreningen lovligt pålægges i udlandet.
Der henvises  

 herom til bemærkningerne til § 9.
Provenumæssige konsekvenser Lovforslaget skønnes ikke at have  

 nævneværdige provenumæssige konsekvenser.
Der henvises til  

 provenubemærkningerne i lovforslaget om investeringsforeninger med  

 få medlemmer, der er fremsat samtidig hermed.
Administrative konsekvenser for stat, amter og  

 kommuner Gennemførelsen af dette lovforslag og forslaget om  

 investeringsforeninger med få medlemmer skønnes samlet at  

 medføre engangsudgifter på 1,2 mio. kr. til edb-tilretning.  

 Derudover skønnes forslagene ikke at have nævneværdige  

 administrative konsekvenser.
Administrative konsekvenser for borgerne Forslaget ses ikke at indeholde konsekvenser af  

 betydning.
Økonomiske og administrative konsekvenser for  

 erhvervslivet Dette lovforslag og forslaget om investeringsforeninger  

 med få medlemmer gør det lettere for såvel  

 pensionsbranchen som almindelige aktieselskaber at oprette  

 investeringsforeninger med få medlemmer og dermed udnytte ekspertise  

 hos investeringsforeningerne, som kan oparbejdes på specielle  

 investeringsområder.
De administrative konsekvenser er vurderet af  

 skatteministeriet på baggrund af den foretagne høring af  

 forskellige interesseorganisationer.
Indholdet af forslagene er så  

 specialiseret, at dette skønnes at være den fornuftigste  

 fremgangsmåde.
Miljømæssige konsekvenser Der er ingen miljømæssige konsekvenser.
Forholdet til EU-retten Lovforslaget indeholder ikke EU-retlige aspekter.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Ingen Ingen Administrative konsekvenser for stat, amter og  

 kommuner Ingen Lovforslaget skønnes at medføre engangsudgifter  

 på 1,2 mill. kr. for Told * Skat, hovedsagelig til edb-tilretning.
Økonomiske konsekvenser for erhvervslivet Ingen Ingen Administrative konsekvenser for erhvervslivet lettere at oprette fåmandsforeninger Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Høring Følgende er blevet bedt om en udtalelse over  

 lovforslaget:
Advokatrådet, Arbejderbevægelsens  

 Erhvervsråd, Erhvervenes Skattesekretariat,  

 Investeringsforeningsrådet, Finansrådet, Forsikring og Pension,  

 Foreningen af Registrerede Revisorer, Foreningen af Statsautoriserede  

 Revisorer, Frederiksberg Kommune, Kommunernes Landsforening,  

 Københavns Kommune, Skattechefforeningen, Skatterevisorforeningen,  

 Skatteborgerforeningen.
I bilag 1 gengives de indkomne høringssvar og  

 kommentarerne hertil.
Oversigt over de gældende reglers placering i  

 lovforslaget Gældende lov Forslag § 1.
 § 2.
 § 2, stk. 1.
 §§ 3, 4, 7, 8, 11 og 12.
 § 2, stk. 1, nr. 1.
 § 3 og 4.
 § 2, stk. 1, nr. 2.
 § 3.
 § 2, stk. 1, nr. 3.
 § 3.
 § 2, stk. 1, nr. 4.
 § 3.
 § 2, stk. 2.
 ophævet.
 § 2, stk. 3.
 § 13, stk. 2.
 § 2, stk. 4.
 § 5, stk. 1.
 § 2, stk. 5.
 § 5, stk. 2.
 § 3, stk. 1.
 §§ 14 og 15.
 § 3, stk. 2.
§ 16 Gældende lov er optrykt som bilag til  

 lovforslaget.
Bemærkninger til lovforslagets enkelte  

 bestemmelser Til § 1 Det fremgår af bestemmelsen, at loven  

 vedrører opgørelsen af den indkomstskattepligtige indkomst.  

 Efter forslaget til en ny § 12 i pensionsafkastbeskatningsloven i det  

 samtidigt fremsatte forslag til lov om ændring af forskellige  

 skattelove (investeringsforeninger med få medlemmer) skal loven dog  

 også anvendes af de pensionsafkastpligtige Loven vedrører kun opgørelsen af  

 medlemmernes indkomst.
Den kontoførende forening selv er skattefri.  

 Det fremgår af selskabsskattelovens § 1 stk. 1, nr. 6.
Til § 2 Bestemmelsen definerer begrebet kontoførende  

 investeringsforening.
 I lov om beskatning af medlemmer af investeringsforeninger  

 § 1 anføres, at en investeringsforening er kontoførende,  

 hvis den ikke udsteder omsættelige beviser for medlemmernes  

 indskud.
Efter forslaget er en investeringsforening  

 kontoførende, hvis det fremgår af vedtægterne, at  

 medlemmernes andel i foreningen ikke kan afstås til andre end  

 foreningen.
Den gældende definition er mindre præcis, bl.a. kan  

 man med de forhold der eksisterer i dag, hvor alle værdipapirer  

 registreres elektronisk, spørge om, hvad det egentlig vil sige, at en  

 forening ikke udsteder beviser.
Der er ikke tilsigtet nogen ændringer i de  

 gældende regler.
Det afgørende efter såvel gældende  

 ret som forslaget er, at medlemskabet ikke kan omsættes, men at  

 foreningen på den anden side godt kan indløse medlemmet.
Det anførte betyder, at et medlem kun kan komme ud  

 af sit medlemsskab ved at hæve sit indskud i foreningen, og at et nyt  

 medlem kun kan komme til ved at foretage et indskud i foreningen, og at  

 foreningen således kender medlemmerne.
Når medlemskabet ikke kan  

 omsættes, er det ikke nødvendigt med særlige regler for  

 overdragelse til tredjemand.
Derfor indeholder hverken gældende regler  

 eller forslaget regler for disse forhold.
Det er nok med regler for  

 indtræden og udtræden.
 Af de foreslåede ændringer til  

 selskabsskattelovens § 1 i det samtidigt fremsatte forslag til lov om  

 ændringer af forskellige skattelove (Investeringsforeninger med  

 få medlemmer) fremgår, at den kontoførende  

 investeringsforening er et skatteretligt anerkendt selvstændigt  

 retssubjekt.
Det har betydning for medlemmets indskud.
Bruger et medlem  

 således sine egne værdipapirer til et indskud, opløses  

 dispositionen i overensstemmelse med de almindelige indkomstskatteretlige  

 principper i to dispositioner:
1)	Medlemmets kontantindskud i foreningen 2)	Foreningens køb af de indskudte værdipapirer af  

 medlemmet for indskuddet.
 Tager et medlem værdipapirer ud af foreningen i  

 forbindelse med, at medlemmet hæver sit indskud, opløses  

 dispositionen på tilsvarende vis i et salg af værdipapirer fra  

 foreningen til medlemmet og en efterfølgende kontantudbetaling til den  

 pågældende.
Til § 3 Forslaget svarer til gældende regler, hvorefter der  

 er gennemsigtighed ved indkomstopgørelsen, således at et medlem  

 af en kontoførende investeringsforening beskattes direkte af  

 foreningens indkomst og foreningen opgør denne efter de regler, der  

 gælder for medlemmet.
Gældende praksis er indfortolket i § 2  

 i lov om beskatning af medlemmer af investeringsforeninger.
Der har dog  

 hidtil været en undtagelse fra gennemsigtigheden for de medlemmer af  

 foreningen, der driver næring med køb og salg af  

 værdipapirer, og som beskattes efter et lagerprincip.
Selvom medlemmet  

 bruger lagerprincippet, bruger foreningen realisationsprincippet.
Denne  

 undtagelse foreslås ophævet, jf. ndf.
En anden ændring i  

 forhold til gældende regler (§ 2 i samme lov) er, at de  

 gældende regler har en positiv opregning af investeringsforeningens  

 indkomster med det resultat, at der bl.a. mangler regler for løbende  

 ydelser og vederlag for aktieudlån.
Forslaget indeholder derfor ikke  

 nogen positiv opregning, men henviser bredt til, at medlemmet skal beskattes  

 af foreningens indkomster opgjort efter de regler, der gælder for  

 medlemmet.
Der har ligeledes i gældende ret (§ 2, stk. 2, i  

 gældende lov) været en anden undtagelse fra gennemsigtigheden,  

 idet foreningen hidtil har kunnet opgøre indkomsten på grundlag  

 af dens eget indkomstår, selvom medlemmet har haft et forskudt  

 indkomstår.
Denne undtagelse har aldrig været gældende  

 på pensionsbeskatningens område og foreslås ligeledes  

 forladt, jf. ndf..
Forslaget til § 3 indeholder hovedregelen om  

 indkomstopgørelsen på foreningsniveau.
Den går ud  

 på, at foreningen opgør en indtægt for foreningen under  

 et, uden sammenhæng med medlemmernes øvrige indkomster.  

 Indkomsten opgøres efter de regelsæt, der gælder for  

 medlemmerne.
Hvis et medlem f.eks. er næringsdrivende og opgør  

 sine aktiefortjenester efter lagerprincippet så skal  

 investeringsforeningen efter forslaget også opgøre sine  

 aktiefortjenester efter lagerprincippet.
Hvis medlemmet er en person, der  

 bruger realisationsprincippet, så skal foreningen også bruge  

 realisationsprincippet.
 Princippet om gennemsigtighed betyder i det hele, at  

 foreningen skal opgøre medlemmets indkomst efter de regler, som  

 medlemmet i øvrigt selv er underlagt.
 En udlænding skal således kun beskattes af de  

 indkomster, som vedkommende ville være begrænset skattepligtig  

 af, hvis de var oppebåret uden, at den mellemkommende forening havde  

 selvstændig skattemæssig eksistens.
Hvis medlemmet opgør sin indkomst på grundlag  

 af et forskudt indkomstår, skal investeringsforeningen efter forslaget  

 ligeledes opgøre en indkomst, der følger det forskudte  

 indkomstår.
Det svarer til hidtidig gældende ret på  

 pensionsafkastbeskatningens område. (Selvom nærværende  

 forslag direkte kun gælder indkomstskat er det foreslået i det  

 samtidigt fremsatte lovforslag om investeringsforeninger med få  

 medlemmer, at det finder tilsvarende anvendelse på  

 pensionsafkastbeskatningens område.) På indkomstbeskatningens område er det i dag  

 således, at medlemmet skal indtægtsføre foreningens  

 indkomst i det indkomstår, som foreningens indkomstår  

 udløber i eller falder sammen med.
Hvis et aktieselskab stifter en  

 investeringsforening og indskyder sine værdipapirer i dette, vil  

 aktieselskabet kunne opnå en udskydelse af det tidspunkt, hvor afkastet  

 af værdipapirerne indtægtsføres hos sig, hvis selskab og  

 forening har forskelligt indkomstår.
For staten betyder dette tab af  

 provenu i selve det år, hvor et selskab med forskudt indkomstår  

 skyder aktiver ind i en investeringsforening.
Det er baggrunden for, at denne  

 undtagelse fra princippet om gennemsigtighed foreslås forladt.
Hvis medlemmer beskattes efter forskellige regelsæt,  

 betyder gennemsigtigheden, at foreningen for hvert regelsæt udarbejder  

 en opgørelse af hele foreningens indkomst, der derefter fordeles ud  

 på de relevante indskud.
Man kan f.eks. tænke sig, at der er to  

 medlemmer i en forening.
Den ene ejer 1/3, den anden ejer 2/3. Den der ejer  

 1/3 beskattes af sine aktier efter lagerprincippet.
Den anden beskattes efter  

 realisationsprincippet.
Foreningen foretager så en  

 indkomstopgørelse af hele foreningens indkomst fra aktier efter  

 lagerprincippet.
Den der beskattes efter lagerprincippet medtager i  

 princippet en tredjedel af denne indkomst i sin indkomstopgørelse.  

 Foreningen foretager endvidere en opgørelse efter  

 realisationsprincippet af hele foreningens indkomst fra aktier.
Den, der  

 beskattes efter realisationsprincippet medtager i princippet to tredjedele af  

 denne indkomst i sin indkomstopgørelse.
For aktier er det efter  

 gældende ret således, at selvom en næringsskattepligtig  

 skulle anvende lagerprincippet for sine øvrige aktier, så skulle  

 den kontoførende investeringsforening anvende realisationsprincippet.  

 Lagerprincippet betyder, at fortjeneste og tab beskattes i takt med de  

 løbende værdisvingninger, selvom disse ikke realiseres.  

 Realisationsprincippet betyder, at fortjeneste og tab på formueaktiver  

 først beskattes, når de pågældende aktiver  

 afstås.
Den undtagelse fra gennemsigtighedsprincippet, der  

 således gælder for næringsskattepligtige, er ikke  

 velbegrundet i betragtning af, at foreningerne teknisk godt kan anvende  

 lagerprincippet.
Det er i forvejen nødvendigt for foreningerne at  

 kunne ved opgørelsen af de urealiserede fortjenester, jf.  

 bemærkningerne til § 12. Og det er også i forvejen  

 nødvendigt at kunne, fordi de fleste medlemmer betaler  

 pensionsafkastskat.
Pensionsafkastskat bygger på lagerprincippet.
Til § 4 Forslaget er en gentagelse af de gældende regler om  

 periodisering af renter i lov om beskatning af medlemmer af  

 investeringsforeninger § 2, stk. 1. nr.1, der udstrækkes til  

 også at gælde løbende ydelser.
Gældende lov har  

 hidtil manglet regler om periodisering af løbende ydelser.
Forslaget går ud på, at foreningen tager  

 renter og løbende ydelser til indtægt med beløb, der  

 beregnes fra årets begyndelse indtil årets udgang.
De medtages  

 altså ikke med de i årets løb forfaldne beløb.
De  

 beregnede beløb overføres til indskuddene med en til de  

 forskellige indskud svarende andel af hele beløbet.
Det anførte  

 gælder for alle medlemmer af investeringsforeningen, uanset om de  

 beskattes efter lagerprincippet eller realisationsprincippet og uanset hvilke  

 periodiseringsprincipper, de følger i deres øvrige  

 regnskab.
Baggrunden er, at ved obligationer m.v. indgår  

 renterne ikke i selve kursen på obligationerne.
I stedet tilskrives de  

 jævnt.
Når der optages nye medlemmer i foreningen får man  

 derfor det rigtigste resultat i medlemmernes indbyrdes forhold ved at bruge  

 beregnede renter.
Det smitter af på de skattemæssige  

 opgørelser.
Til § 5 Forslaget er en gentagelse af de gældende  

 undtagelser fra gennemsigtighedsprincippet, der står i lov om  

 beskatning af medlemmer af investeringsforeninger § 1, stk. 4 og  

 5.
 Forslaget har alene betydning for de medlemmer af  

 foreningen, der beskattes af aktiefortjenester efter realisationsprincippet,  

 uden at være næringsdrivende.
Det foreslås, at reglerne for personer i  

 aktieavancebeskatningslovens § 4, stk. 2, om at fortjeneste  

 på børsnoterede aktier under den såkaldte 100.000 kr.s  

 grænse er skattefri, ikke skal gælde for foreningens  

 opgørelse.
Det er en konsekvens af, at man ikke i praksis kan  

 samkøre foreningens regnskab og det enkelte medlems regnskab over  

 solgte aktier.
I stedet skal fortjenesterne under 100.000 kr.s grænsen  

 beskattes.
 Endvidere foreslås, at der aldrig skal ske  

 opgørelse af fortjeneste efter princippet om aktie for aktie. (Aktie  

 for aktiemetoden er beskrevet i aktieavancebeskatningsloven § 5) I  

 stedet skal gennemsnitsmetoden anvendes.(Gennemsnitsmetoden står i  

 aktieavancebeskatningslovens § 6).
Til § 6 Forslaget er en præcisering af en hidtil  

 gældende praksis hos investeringsforeningerne af et ulovreguleret  

 område.
I forbindelse med indtræden og udtræden skal  

 foreningen undertiden købe og sælge værdipapirer.  

 Omkostningerne ved disse køb og salg må efter  

 investeringsforeningslovgivningen ikke belaste andre medlemmer end de ind- og  

 udtrædende.
Det indtrædende eller udtrædende medlem betaler  

 derfor ved siden af den nøjagtigt opgjorte andel et beløb til  

 foreningen til dækning af dens omkostninger ved gennemførelsen  

 af disse handler.
Efter forslaget regulerer disse beløb  

 anskaffelsessummerne og salgssummerne på de aktiver, som købes  

 ved indtræden eller sælges ved udtræden.
Herudover har de  

 ingen betydning for medlemmernes indkomstopgørelse.
De kan altså  

 hverken helt eller delvist fradrages i den udtrædendes eller  

 indtrædendes skattepligtige indkomst.
Forslaget gør  

 udtømmende op med den skattemæssige behandling.
Reguleringen  

 sker i de opgørelser af foreningens indtægter og udgifter, som  

 foreningen foretager for medlemmerne efter de regler, der gælder for  

 disse..
På det enkelte aktiv udligner reguleringen  

 handelsomkostningerne.
Reguleringen kan derimod aldrig overstige  

 handelsomkostningerne på det enkelte aktiv.
Ved handelsomkostningerne  

 forstås de handelsomkostninger, der efter de regler der gælder  

 for det enkelte medlem kan fradrages i dennes avanceopgørelse.
Hvorvidt beløb, der indbetales til foreningen,  

 bruges til at finansiere omkostninger ved køb og salg i forbindelse  

 med indtræden og udtræden, eller om de ikke gør det, er et  

 konkret ligningsmæssigt problem, der er undergivet skattemyndighedernes  

 sædvanlige vurdering.
På konto for emissionsindtægter  

 medtages beløb, som foreningen modtager fra den indtrædende.  

 Foreningen tilsigter normalt, at disse beløb dækker  

 handelskomstningerne.
 Endelig er at bemærke at forslaget til § 6 er  

 en undtagelse fra de almindelige regler om tilskud, der beskrives i  

 bemærkningerne til § 17. Beløb, der ikke tillægges  

 anskaffelsessummerne eller afståelsessummerne beskattes hos modtagerne  

 og fradrages ikke hos betalerne.
Til § 7 Forslaget er en gentagelse af den hidtil gældende  

 praksis, der er indfortolket i § 2 lov om beskatning af medlemmer af  

 investeringsforeninger.
 Forslaget går ud på, at løbende  

 indtægter fordeles mellem indskuddene efter forholdet mellem det antal  

 ejerandele, der er købt for hvert indskud.
Skattepligten af de indtægter, der hidrører  

 fra foreningen, varer fra indskuddet foretages til indskuddet hæves.  

 Det er ikke sikkert at den brøkdel af foreningens indtægter, der  

 skal henføres til indskuddet er uforandret i hele denne periode.
Det  

 afhænger af, om der foretages andre indskud i foreningen eller ej.
Det fremgår af forslaget, at medlemmets andel af  

 foreningens indkomst opgøres for hvert indskud, som medlemmet  

 måtte have foretaget.
Et medlem kan altså godt have foretaget  

 flere indskud.
Det vil være tilfældet, hvis der er foretaget  

 indskud i foreningen på forskellige tidspunkter.
En udligning af evt.  

 fortjeneste og tab på forskellige indskud sker hos medlemmet, når  

 resultaterne fra hvert indskud sammenlægges.
De indtægter, der omfattes af § 7, er  

 både renter og udbytter og fortjenester på aktier, obligationer  

 m.v. når lagerprincippet skal anvendes.
Det er alle andre  

 indtægter og udgifter end formuefortjenester, der opgøres efter  

 realisationsprincippet.
Underskud og fremført tab er dog heller ikke  

 omfattet af § 7. De er omfattet af § 10.
Eksempel 1 A/S A og A/S B stifter foreningen IF . Der er 200 andele i  

 foreningen og A og B har hver 100 andele.
Den 1/ 12 indtræder A/S C som  

 medlem med 100 andele, således at der herefter er i alt 300 andele i  

 foreningen.
Der sker ingen indfrielse af obligationer i årets  

 løb og det indtrædende medlems indskud forbliver placeret  

 på en kontantkonto i bank.
Der udbetales ikke udbytte.
Alle tre  

 medlemmer opgør deres indkomst efter lagerprincippet.
Der er flg  

 aktiver i foreningen:
Obligationer Kurs 1/1 12.000.000; Kurs 1/12 11.450.000; Kurs 31/12 11.400.000.
Aktier Kurs 1/1 12.000.000; Kurs 1/12 13.006.000; Kurs 31/12 12.000.000.
beregnede obligationsrenter (helt år) 1.200.000 udbytter pr. 30/11 300.000 Kontant indskud pr. 1/12 (1/2 af samlet formue pr 1/12)  

 12.928.000 Kurs 31/12 12.928.000 renter af kontant indskud (1 måned) 25.860  

 kr.
A/S A s indtægter Af investeringsforeningens indtægter indtil den 30/11  

 oppebærer A/S A halvdelen Af indtægterne fra den 1/12 til den  

 31/12 oppebærer A/S A en tredjedel 1/1-30/11 Investeringsforeningen A/S A Obligationer, kurstab -550.000 -275.000 Obligationer, rente 1.100.000 550.000 Aktier , kursgevinst 1.006.000 503.000 Aktier, rente 300.000 150.000 1/12-31/12 Obligationer, kurstab -50.000 -16.666 Obligationer, rente 100.000 33.333 Aktier, kurstab -1.006.000 -353.333 Aktier, udbytte 0 0 Bankbogsrente 25.860 8.620 1/1-31/12 I alt 925.860 617.954 Til § 8 I hidtil gældende praksis har det undertiden  

 været opfattelsen at en kontoførende investeringsforening ikke  

 havde nogen selvstændig skattemæsssig eksistens.
Endvidere  

 anføres i den gældende § 2, stk. 1, (i slutningen) i  

 lov om beskatning af medlemmer af investeringsforeninger, at indkomst fra  

 foreningen medregnes hos medlemmet i overensstemmelse med de for det  

 pågældende medlem almindeligt gældende skatteregler.
Heraf  

 følger igen, at den indkomst der oppebæres i  

 investeringsforeningen behandles som om den blev oppebåret direkte af  

 medlemmet.
Den del af foreningens indkomst, der stammer fra aktier behandles  

 hos medlemmet, som om den stammer fra aktier.
Den del af foreningens  

 indkomst, der stammer fra obligationer behandles ligeledes hos medlemmet, som  

 om den stammer fra obligationer osv.
Efter forslaget tillægges  

 investeringsforeningen selvstændig skattemæssig eksistens.
Som  

 følge heraf er det fundet hensigtsmæssigt i § 8,  

 stk. 1, udtrykkeligt at foreslå, at medlemmets andel af  

 foreningens indkomst medregnes hos det pågældende medlem som  

 indkomst fra de kilder, der indgår i foreningens  

 indkomstopgørelse.
Hvilken opdeling i kilder, der er relevant, kan  

 efter omstændighederne afhænge af medlemmet.
Der kan f.eks.  

 være forskel, alt efter om medlemmet er fuldt eller begrænset  

 skattepligtig, (Opdelingen af indkomster i kildearter er således ikke  

 den samme i f.eks. personskatteloven som i  

 dobbeltbeskatningsoverenskomsterne). Forslaget udelukker derfor ikke, at den  

 kontoførende forening - afhængig af de nærmere  

 omstændigheder omkring den kontoførende forenings aktivitet -  

 kan være fast driftssted for et medlem i skikkelse f.eks. af et  

 pengeinstitut, der er hjemmehørende i udlandet.
Det fremgår endvidere af bestemmelsens stk. 2,  

 at udlodninger fra foreningen ikke beskattes, og at fortjeneste og tab ved  

 afståelse af medlemskabet til foreningen ikke beskattes efter  

 ligningslovens § 16 B.
Af aktieavancebeskatningsloven fremgår, at  

 fortjenesten heller ikke beskattes efter den lov.
Det er en konsekvens af, at  

 der er gennemsigtighed i beskatningen.
Rækkevidden af stk. 2 om at  

 udlodninger ikke beskattes, begrænses dog af §§ 14 og 15 og de  

 deri indeholdte regler om beskatning af indskud, der hæves, når  

 realisationsprincippet anvendes.
Til § 9 Det foreslås, at medlemmerne af en  

 kontoførende forening kan få lempelse for udenlandske skatter  

 som om foreningen ikke eksisterede.
Forslaget er i overensstemmelse med den  

 praksis, der har udviklet sig, ud fra en opfattelse af, at foreningen ikke  

 havde selvstændig skattemæssig eksistens.
I og med at foreningen tillægges selvstændig  

 skattemæssig eksistens, kan denne praksis ikke opretholdes uden at den  

 sikres udtrykkelig lovhjemmel.
Efter ligningslovens § 33 og  

 dobbeltbeskatningsoverenskomsterne, som regulerer adgangen til lempelse for  

 udenlandske skatter, er det kun den såkaldte juridiske  

 dobbeltbeskatning, der kan lempes.
D.v.s. at lempelse forudsætter, at  

 samme person pålignes skat af samme indkomst både her og i  

 udlandet.
Når foreningen tillægges selvstændig  

 skattemæssig eksistens, vil den skat, som foreningen pålignes i  

 udlandet vedrøre en anden end medlemmet, og medlemmet kan derfor ikke  

 bruge de normale danske lempelsesregler.
Stigning og fald i værdien af selve medlemsskabet af  

 den kontoførende forening er uden betydning for medlemmets  

 skattepligtige indkomst.
Den udenlandske udbytteskat nedsætter godt nok  

 værdien af medlemsskabet, men påvirker alligevel ikke den  

 skattepligtige indkomst.
Som følge heraf og som følge af, at  

 der ofte kun er få medlemmer i den enkelte forening, foreslås det  

 at lovfæste en adgang for medlemmerne til at få lempelse for  

 foreningens skat i udlandet.
Lempelsesadgangen følger de almindelige  

 regler på dette område.
 Rent praktisk vil der ske det samme som hidtil, nemlig at  

 investeringsforeningen forsyner medlemmerne med tilstrækkelig med  

 oplysninger om den udenlandske indkomst,( størrelse, art og fra  

 hvilket land, det hidrører, o.s.v. ) til, at medlemmet kan udfylde sin  

 selvangivelse med udenlandsk indkomst korrekt.
Til § 10 Det foreslås, at der ikke i selve  

 investeringsforeningens regnskaber over skattepligtigt afkast må  

 forekomme fremførsel af realiserede eller ikke realiserede underskud  

 og tab.
Fremførsel sker heller ikke ved opgørelsen af de  

 enkelte indskuds bidrag til medlemmets skattepligtige indkomst.  

 Fremførsel sker i stedet hos medlemmet.
Medlemmet må selv  

 vælge om det foretrækker først at udnytte underskuddet i  

 indkomst fra foreningen eller først vil udnytte underskuddet i  

 øvrig indkomst.
Et tidligere års underskud, hvad enten det  

 stammer fra foreningen eller ej skal altid være brugt op, inden  

 underskuddet fremføres til det følgende år.
Det  

 følger af de almindelige regler, der gælder for underskud.  

 Selvom foreningen ikke må fremføre skattemæssige underskud  

 i sine regnskaber, er der ikke underskud der går tabt.
 Forslaget svarer til gældende praksis, idet der dog  

 hidtil har manglet udtrykkelige regler, der regulerer forholdet.
Til §11 § 11 vedrører fordeling af fortjenester,  

 når realisationsprincippet gælder.
Til stk. 1 Forslaget er en gentagelse af den hidtil gældende  

 praksis, der er indfortolket i § 2 i lov om beskatning af medlemmer af  

 investeringsforeninger.
 Forslaget vedrører fordeling af foreningens  

 realiserede fortjenester og tab mellem indskuddene, når indskyderne  

 beskattes af fortjenester og tab efter realisationsprincippet.
 Forslaget går ud på, at de realiserede  

 fortjenester fordeles efter de urealiserede fortjenester på de enkelte  

 indskud.
Heri ligger, at den samlede realiserede fortjeneste, der  

 stammer fra foreningens salg af aktiver fra en aktivgruppe, fordeles mellem  

 de forskellige indskud efter forholdet mellem de urealiserede fortjenester  

 fra aktivgruppen på hvert indskud.
Det svarer helt til den praksis, som  

 investeringsforeningerne hidtil har benyttet.
Ved en aktivgruppe  

 forstås de aktiver, der indgår i foreningens opgørelse af  

 fortjeneste med en fælles gennemsnitlig anskaffelsessum, f.eks. aktier  

 i samme selskab.
Ved hvert salg opgøres altså ikke bare  

 foreningens realiserede fortjenester, men også indskuddenes  

 urealiserede fortjenester.
De urealiserede fortjenester svarer til de  

 fortjenester, som den, der har foretaget indskuddet, beskattes af efter  

 § 7, når lagerprincippet anvendes.
 På samme måde som de realiserede fortjenester  

 fordeles efter de urealiserede fortjenester fordeles de realiserede tab efter  

 de urealiserede tab.
 Begrundelsen for forslaget skal findes i følgende  

 forhold:
I bred almindelighed gælder, at når et aktiv  

 afhændes, er den fortjeneste, der følger af  

 realisationsprincippet, og den endelige fortjeneste, der følger af  

 lagerprincippet, samme beløb.
Forskellen mellem de to principper er  

 alene et spørgsmål om forskellig periodisering af fortjenester  

 og tab.
Den realiserede fortjeneste der henføres til det  

 enkelte indskud bør derfor også svare til den urealiserede  

 fortjeneste på det enkelte indskud.
Det resultat kan kun opnås,  

 hvis den realiserede fortjeneste i foreningen fordeles efter forholdet mellem  

 de urealiserede fortjenester på de enkelte indskud.
Forholdet mellem de urealiserede fortjenester på  

 hvert indskud svarer ikke nødvendigvis til forholdet mellem de  

 aktuelle ejerandele på salgstidspunktet.
Det skyldes, at der i perioden  

 fra køb til salg kan have været et forskelligt antal medlemmer i  

 foreningen.
Eksempel 2 A er eneste medlem i den kontoførende  

 investeringsforening KIF.
KIF har aktier i A/S Q anskaffet for 20.000 kr.
Ved  

 B's indtræden i foreningen et år efter stiftelsen er aktierne  

 steget til 24.000 kr.
B indskyder 24.000 kr. der anvendes til anskaffelse af  

 en lige så stor portion aktier i A/S Q.
A og B ejer altså hver  

 halvdelen af investeringsforeningen.
Efter et år sælges alle  

 aktier for 48.000 kr.
Kurserne er således ikke steget i det år,  

 hvori B har ejet en andel i foreningen.
Foreningens realiserede fortjeneste Salgssum 48.000 kr.
Anskaffelsessum 20.000 kr.
 24.000 kr.
 44.000 kr.
Fortjeneste 4.000 kr.
Urealiseret fortjeneste på A s indskud Værdi ved salg 24.000 kr.
Anskaffelsessum 20.000 kr.
»urealiseret« fortjeneste 4.000 kr.
 Den urealiserede fortjeneste på A s indskud svarer til  

 den realiserede fortjeneste i foreningen.
Urealiseret fortjeneste på B s indskud Værdi ved salg 24.000 kr.
Anskaffelsessum 24.000 kr.
»urealiseret« fortjeneste 0 kr.
 En fordeling af foreningens realiserede fortjeneste efter den  

 urealiserede fortjeneste på indskuddene betyder, at hele den  

 realiserede fortjeneste i foreningen på 4.000 kr. beskattes hos A.  

 Ingen del af foreningens realiserede fortjeneste skal henføres til B .  

 D.v.s., at B beskattes af 0 kr.
Hvis man ville fordele fortjenesten mellem indskuddene efter  

 aktuelle ejerforhold skulle A beskattes af 2.000 kr. og B ligeledes af 2.000  

 kr.
Det ville være urimeligt overfor B, fordi kurserne har været  

 uforandrede i den tid, hvori B har været medlem af  

 foreningen.
Det bemærkes, at realiserede  

 fortjenester ikke er skattepligtige, blot fordi de er realiserede.
For  

 selskabers aktiebesiddelser gælder således en treårsregel,  

 således at realiserede fortjenester på aktier, der er erhvervet  

 inden tre år, beskattes, mens realiserede fortjenester efter tre  

 år er skattefri. (De selskaber, der omfattes af treårsreglen er  

 selskaber som nævnt i selskabsskattelovens § 1, stk. 1, nr. 1  

 - 2f og 3 a - 5 b eller fondsbeskatningsloven). Et aktieselskab, der er  

 medlem af en kontoførende investeringsforening, vil derfor ikke altid  

 være skattepligtig af de realiserede fortjenester på  

 indskuddene.
Det vil kunne forekomme, at nogle medlemmer af den  

 kontoførende forening har positive, mens andre medlemmer har negative  

 urealiserede fortjenester (tab). I disse tilfælde fordeles foreningens  

 realiserede fortjenester forholdsmæssigt mellem de indskud, der har  

 positive urealiserede fortjenester.
Indskud med urealiseret tab holdes ude af  

 fordelingen.
De pågældende indskuds realiserede tab sættes  

 samtidig til 0 Foreningens realiserede tab fordeles forholdsmæssigt  

 mellem de indskydere, der har urealiserede tab.
Indskud med urealiseret  

 fortjeneste holdes ude af fordelingen af det realiserede tab.
De  

 pågældende indskuds realiserede fortjeneste sættes samtidig  

 til 0 Til stk. 2 Forslaget til stk. 2 går ud på at  

 behandle den del af de urealiserede fortjenester , der overstiger de  

 realiserede fortjenester på samme måde som disse Tilsvarende med  

 hensyn til tab.
Det hænger sammen med, at man logisk set ikke kan have  

 urealiserede avancer efter at aktiverne er solgte.
Nedenfor følger et eksempel på anvendelse af  

 § 11, stk. 1 og 2 Eksempel 3 A er eneinteressent i den kontoførende  

 investeringsforening KIF.
KIF har aktier i A/S Q anskaffet for 20.002  

 kr.
 A s indskud består altså af alle aktierne i A/S  

 Q.
Ved B's indtræden i foreningen er aktierne faldet til 2  

 kr.
B indskyder 2 kr. der anvendes til anskaffelse af en lige så stor  

 portion aktier i A/S Q.
 A s indskud består herefter af halvdelen af alle  

 investeringsforeningens aktier i A/S Q.
 B s indskud består ligeledes af halvdelen af alle  

 investeringsforeningens aktier i A/S Q.
Herefter stiger samtlige investeringsforeningens aktier til  

 24.004. Værdistigningen på 24.000 kr. fordeles ligeligt mellem A  

 og B s indskud jf. ndf.
Alle aktier sælges.
 Foreningens realiserede fortjeneste udgør i alt 4.000  

 kr.
 De urealiserede fortjeneste og tab på A og B s indskud  

 opgøres umiddelbart før salg, d.v.s. på grundlag af  

 salgsprisen, og efter reglerne i § 12.
Urealiseret fortjeneste/tab på A s indskud Værdi Værdiændring Anskaffelse 20.002 kr.
Indtil B s indtræden 2 kr.
 -20.000 kr.
Efter B s indtræden 2 kr.
Salg 12.002 kr.
 12.000 kr.
Urealiseret tab -8.000 kr, Urealiseret fortjeneste/tab på B s indskud Værdi Værdiændring Efter B s indtræden 2 kr.
Salg 12.002 kr.
 12.000 kr.
Urealiseret fortjeneste 12.000 kr.
 Den realiserede fortjeneste 4.000 henføres i henhold  

 til § 11, stk. 1, til beskatning hos B.
 Situationen er herefter den, at efter anvendelse af  

 § 11, stk. 1, er A s realiserede tab 0, mens det urealiserede tab  

 er   8000.
 B s realiserede fortjeneste er 4.000 kr., mens B s  

 urealiserede fortjeneste er 12.000 kr.
Dette resultat er imidlertid kun et delresultat, i det §11,  

 stk. 2 også skal anvendes Det medfører at A s realiserede tab bliver   8.000 kr.  

 i stedet for 0 kr.
 B s realiserede fortjeneste efter anvendelse af §11,  

 stk. 2, bliver 12.000 kr. , i stedet for 4.000 kr.
Sammenhæng mellem realiserede fortjenester på A  

 og B s indskud og hos foreningen I h.t. § 11, stk. 1 I h.t. § 11, stk. 2 Foreningens realiserede  

 fortjeneste A s indskud 0 kr.
 -8.000 kr.
B s indskud 4.000 kr.
 12.000 kr.
I alt 4.000 kr.
 4.000 kr.
 4.000 kr.
 Det ses, at den samlede urealiserede fortjeneste og tab hos A  

 og B svarer til den samlede realiserede fortjeneste og tab hos A og B opgjort  

 i henhold til § 11, stk. 2, der igen svarer til den realiserede  

 fortjeneste i foreningen.
Til § 12 Forslaget vedrører opgørelsen af den  

 urealiserede fortjeneste.
Der har ikke tidligere været udtrykkelige  

 regler om opgørelsen af den urealiserede fortjeneste, men forslaget  

 svarer til hidtidig praksis.
 Også dette forslag har kun betydning, hvis  

 realisationsprincippet bruges ved opgørelsen af fortjenesten.
Til stk. 1 og 2 Den urealiserede fortjeneste har betydning for fordelingen  

 af de realiserede fortjenester og for beskatning ved hævning.
 Om opgørelsen gælder følgende:
På opgørelsestidspunktet opgøres en  

 urealiseret fortjeneste eller tab på alle aktivgrupper i foreningen.  

 Aktiver, for hvilke der gælder en fælles anskaffelsessum,  

 behandles som een aktivgruppe Den urealiserede fortjeneste eller tab fordeles mellem  

 indskuddene.
Fordelingsnøglen er forholdet mellem det antal  

 foreningsandele, der er erhvervet for det enkelte indskud, og alle  

 foreningsandele.
Eksempel 4 10 personer har stiftet en forening.
Der er 100 andele i foreningen og  

 hver indskyder har erhvervet 10 andele for et indskud på 240.000 kr.  

 Foreningen bruger indskuddet til at købe aktier i A/S A,  

 pålydende 2.000.000 kr, købspris 2.400.000 kr.
Foreningen  

 sælger halvdelen igen, f. eks. et års tid inden  

 opgørelsestidspunktet.
Anskaffelsessum for den resterende halvdel  

 på nominelt 1.000.000 kr. er 1.200.000 kr.
Værdien på  

 opgørelsestidspunktet er 1.400.0000. Urealiseret fortjeneste på  

 opgørelsestidspunktet for hvert indskud er herefter 1/10 * (1.400.000  

 - 1.200.000) eller 20.000 kr.
Som regel er indskuddene ikke foretaget  

 samtidigt.
Når indskuddene ikke er samtidige, er det nødvendigt  

 at splitte opgørelsen af den urealiserede fortjeneste op i en  

 række delopgørelser.
Delopgørelserne omfatter perioden  

 fra opgørelsestidspunktet og til det tidspunkt, hvor der sidst blev  

 foretaget et nyt indskud.
Endvidere omfatter de hver periode imellem, at der  

 foretages et nyt indskud.
Opsplitningen er nødvendig, fordi ethvert  

 nyt indskud betyder en ændring i samtlige indskuds andele i  

 aktivgruppen Eksempel 5 En forening er stiftet af A med et indskud på 1.000.000  

 kr. for hvilket A har erhvervet 10 foreningsandele.
For beløbet har  

 foreningen købt aktier i A/S Q . Værdien stiger til 2.000.000  

 kr.
På dette tidspunkt indtræder B.
B indskyder 2.000.000 kr. for  

 hvilke B erhverver 10 foreningsandele.
Det nye indskud anbringes på  

 bankbog.
Samlet værdi af aktier i A/S Q er 2.000.000 kr.
 A og B s indskud består herefter for hver enkelt af  

 aktier i A/S Q 1.000.000 kr. og af tilgodehavende i bank 1.000.000  

 kr.
 Herefter stiger aktierne i A/S Q til 3.000.000  

 kr.
A og B s indskud består herefter hvert af aktier i A/S  

 Q 1.500.000 kr. og af tilgodehavende i bank 1.000.000 kr C indtræder herefter med et indskud på 2.500.000  

 kr., der ligeledes anbringes på bankbog.
For indskuddet erhverves 10  

 foreningsandele A, B og C s indskud består herefter hvert af aktier i  

 A/S Q 1.000.000 kr. samt tilgodehavende i bank 1.500.000 kr.
 Aktierne i A/S Q falder herefter til 1.800.000  

 kr.
 A, B og C s indskud består herefter hvert af aktier i  

 A/S Q 600.000 kr. samt tilgodehavende i bank 1.500.000 kr.
 Investeringsforeningen sælger halvdelen af sine aktier  

 i i A/S Q for 900.000 kr.
 A, B og C s indskud består herefter hvert af aktier i  

 A/S Q 300.000 kr. samt tilgodehavende i bank 1.800.000 kr.
 Den resterende halvdel stiger herefter til 960.000  

 kr.
A, B og C s indskud består herefter hvert af aktier i  

 A/S Q 320.000 kr. samt tilgodehavende i bank 1.800.000 kr. (De 300.000 kr. af  

 dette tilgodehavende stammer fra salget af halvdelen af aktierne, som  

 nævnt foran) De sidste aktier i A/S Q afhændes.
Det sker inden tre  

 år efter at aktierne i A/S Q blev anskaffet A, indskud Urealiseret fortjeneste på aktier i A/S Q Værdi Værdiændring Alle aktier De halve aktier Alle aktier De halve aktier Anskaffelse 1.000.000 kr.
 500.000 kr.
Inden B s Indtræde 2.000.000 kr.
 1.000.000 kr.
 1.000.000 kr.
 500.000 kr.
Efter B s Indtræde 1.000.000 kr.
 500.000 kr.
Inden C s Indtræde 1.500.000 kr.
 750.000 kr.
 500.000 kr.
 250.000 kr.
Efter C s Indtræde 1.000.000 kr.
 500.000 kr.
Inden delsalg 600.000 kr.
 300.000 kr.
 -400.000 kr.
 -200.000 kr.
I alt 1.100.000 kr.
Efter delsalg 300.000 kr.
Slutsalg 320.000 kr.
 20.000 kr.
I alt 570.000 kr.
B, indskud Urealiseret fortjeneste på aktier i A/S Q Værdi Værdiændring Alle aktier De halve aktier Alle aktier De halve aktier Efter B s Indtræde 1.000.000 kr.
 500.000 kr.
Inden C s Indtræde 1.500.000 kr.
 750.000 kr.
 500.000 kr.
 250.000 kr.
Efter C s Indtræde 1.000.000 kr.
 500.000 kr.
Inden delsalg 600.000 kr.
 300.000 kr.
 -400.000 kr.
-200.000 kr, I alt 100.000 kr.
Efter delsalg 300.000 kr.
Slutsalg 320.000 kr.
 20.000 kr.
I alt 70.000 kr.
C, indskud Urealiseret fortjeneste på aktier i A/S Q Værdi Værdiændring Alle aktier De halve aktier Alle aktier De halve aktier Efter C s Indtræde 1.000.000 kr.
 500.000 kr.
Inden delsalg 600.000 kr.
 300.000 kr.
 -400.000 kr.
 -200.000 kr.
Efter delsalg 300.000 kr, Slutsalg 320.000 kr.
20.000 kr, I alt -180.000 kr.
 Opgørelse af fortjeneste ved  

 delsalg:
Investeringsforeningen har købt aktier for i alt  

 1.000.000 kr.
Da kun halvdelen sælges bliver anskaffelsessummen det  

 halve beløb IF anskaffelsessum 500.000 salgssum 900.000 Fortjeneste 400.000 Foreningens fortjeneste på 400.000 kr. svarer til den  

 samlede urealiserede fortjeneste hos A, B og C vedrørende den solgte  

 halvdel på ½*(1.100.000 kr. + 100.000 kr. - 400.000 kr.). Se kolonne 4  

 hos A, B og C 400.000 kr. fordeles efter § 11, stk. 1, mellem A  

 og B efter deres urealiserede fortjenester 1.100.000 kr. og 100.000 kr.
C  

 indgår ikke i fordelingen på grund af negativ urealiseret  

 fortjeneste Til A henføres 400.000*11/12=366.666. Til B  

 henføres 400.000*1/12 =33.333 kr.
Til C henføres 0 i henhold  

 til § 11, stk. 1.
 For så vidt angår den solgte halvdel af aktierne  

 i A/S Q er den urealiserede fortjeneste hos A ½*1.100.000 kr. = 550.000  

 kr.
Det overstiger den realiserede fortjeneste hos A fra salg af  

 halvdelen.
Der skal derfor i henhold til § 11, stk. 2, ske  

 beskatning hos A med 550.000 kr.
 Urealiseret fortjeneste hos B fra salg af halvdelen ½*  

 500.000 = 250.000 kr.
Det overstiger den realiserede fortjeneste hos B fra salg af  

 halvdelen.
B beskattes derfor i henhold til § 11, stk. 2, af  

250.000 kr.
 Urealiseret tab hos C fra salg af halvdelen ½* - 400.000 kr.  

 = - 200.000 kr.
 C har i henhold til § 11, stk. 2, fradrag for  

200.000 kr.
 Opgørelse af fortjeneste ved salg af den sidste  

 halvdel af aktierne (slutsalg):
IF anskaffelsessum 500.000 salgssum 960.000 Fortjeneste 460.000 Foreningens fortjeneste på 460.000 kr. svarer til den  

 samlede urealiserede fortjeneste vedrørende salg af den anden halvdel  

 (slutsalg) hos A, B og C på 570.000 +70.000-180.000 = 460.000 kr.
Se  

 kolonne 5 hos A, B og C.
 460.000 fordeles mellem A og B efter deres urealiserede  

 indkomster 570.000 og 70.000. C indgår ikke i fordelingen på  

 grund af negativ urealiseret indkomst.
 Til A henføres 460.000*57/64 = 409.688 kr.
 Til B henføres 460.000*7/64 = 50.312 kr.
 Urealiseret fortjeneste hos A = 570.000 kr.
Det overstiger den realiserede fortjeneste hos A A beskattes i henhold til § 11, stk. 2, af 570.000  

 kr.
 Urealiseret fortjeneste hos B = 70.000 kr.
Det overstiger den realiserede fortjeneste hos B B beskattes i henhold til § 11, stk. 2, af 70.000  

 kr.
 Urealiseret tab hos C = - 180.000 kr.
 C har i henhold til § 11, stk. 2, fradrag for  

 180.000 kr.
Ikke slutsalg - i stedet udtræder A Hvis der ikke var sket noget slutsalg af aktierne i A/S Q,  

 men hvis A i stedet havde valgt at udtræde (inden tre år efter  

 indtræden eller efter anskaffelsen af aktier i A/S Q) ville A  

 være blevet beskattet af urealiseret fortjeneste 570.000 kr. efter  

 reglerne i § 14.
A hæver sit halve indskud - derefter  

 slutsalg Hvis A havde hævet halvdelen umiddelbart inden  

 eksemplets slutsalg ville beskatningen efter § 14 kun have været  

 285.000 kr.
Hvis hele aktiebeholdningen i A/S Q herefter var blevet solgt,  

 ville A s urealiserede fortjeneste som før være 570.000 kr.
Det  

 følger dog af § 11, stk. 2, 2. pkt., at A ikke skal  

 beskattes af dette beløb.
A skal nemlig have nedslag for  

 skatten, der udløses af hævningen.
A skal beskattes af 570.000 -  

 285.000 kr.
Nedslaget på 285.000 kr. gælder uanset, om den  

 urealiserede fortjeneste er ændret på grund af  

 kursændringer, der sker, efter at halvdelen af aktiebeholdningen er  

 hævet.
Til stk. 3 Bestemmelsen indeholder regler, der sikrer, at samme  

 person ikke ved at foretage nye indskud får en ny anskaffelsessum  

 på de aktiver, som den pågældende allerede har erhvervet en  

 andelsret til igennem ældre indskud.
 § 12, stk. 3, skal sammenholdes med § 13,  

 stk. 3, der indeholder regler, der sikrer at samme person ikke ved at  

 foretage nye indskud kan ændre på det skattemæssige  

 anskaffelsestidspunkt for de aktiver, som den pågældende allerede  

 har erhvervet en andelsret til igennem ældre indskud.
Eksempel 6 Et aktieselskab stifter en investeringsforening og foretager  

 ved oprettelsen den 1/1 00 et indskud 1 på 100.000 kr.
Den 1/1 03  

 foretages et indskud 2. Indskud 2 er på 150.000 kr. svarende til  

 værdien af indskud 1, når indskud 2 foretages.
Indskud 1 bruges  

 til at købe aktier i A/S A, mens indskud 2 bruges til andet.
Aktier i  

 A/S A sælges den 2/1 03 for 150.000 kr.
I eksemplet redegøres  

 først for opgørelsen, hvis indskud 2 foretages af en tredjemand  

 og derefter for opgørelsen, hvis indskud 2 foretages af stifteren  

 selv.
Forskellen mellem de to opgørelser viser den selvstændige  

 betydning af forslaget til § 12, stk. 3 Foreningens fortjeneste: 150.000 kr.-100.000 kr.=50.000  

 kr.
Indskud 1, urealiseret avance opgjort på aktier i A/S  

 A Dato Indskud 2 af tredjemand Indskud 2 af stifteren Værdi Værdiændring Værdi Værdiændring Aktier, A/S A 1/1 00 100.000 kr.
 50.000 kr.
50.000 kr.*) 25.000 kr.
Aktier, A/S A inden indskud 2 1/1 03 150.000 kr.
 75.000 kr.
Aktier A/S A efter indskud 2 1/1 03 75.000 kr.
 0 kr.
 75.000 kr.
 0 kr.
Aktier A/S A inden salg 2/1 03 75.000 kr.
 75.000 kr.
Urealiseret avance 50.000 kr.
 25.000 kr.
Spalte 3 og 4 viser opgørelsen af den urealiserede  

 avance, når indskuddet foretages af tredjemand.
Spalte 5 og 6 viser  

 opgørelsen af den urealiserede avance, når indskuddet foretages  

 af stifteren selv.
*) På grund af en senere begivenhed, indskud nr. 2 den  

 1/1 03, bliver anskaffelsessummen den 1/1 00 for indskud nr. 1 halvt så  

 stor, som hvis indskud nr. 2 ikke var foretaget.
Den anden halve  

 anskaffelsessum og det dertil svarende anskaffelsestidspunkt  

 overføres til indskud nr. 2. Indskud nr. 2 får altså en  

 anskaffelsessum (50.000 kr.) og et anskaffelsestidspunkt for aktierne i A/S A  

 (1/1 00), der afviger fra forholdene den 1/1 03, da indskud 2 rent faktisk  

 foretoges.
Det er ikke indskud 2s tidspunkt, der rykkes.
Det er alene  

 aktierne erhvervet fra indskud 1, hvis anskaffelsestidspunkt  

 rykkes.
Indskud 2, urealiseret avance opgjort på aktier i A/S  

 A Dato Indskud 2 af tredjemand Indskud 2 af stifteren Værdi Værdiændring Værdi Værdiændring Aktier, A/S A 1/1 00 50.000 kr.*) 25.000 kr.
Aktier, A/S A inden indskud 2 1/1 03 75.000 kr.
Aktier A/S A efter indskud 2 1/1 03 75.000 kr.
 0 kr.
 75.000 kr.
 0 kr.
Aktier A/S A inden salg 2/1 03 75.000 kr.
 75.000 kr.
Urealiseret avance 0 kr.
 25.000 kr.
Spalte 3 og 4 viser opgørelsen af den urealiserede  

 avance, når indskuddet foretages af tredjemand.
Spalte 5 og 6 viser  

 opgørelsen af den urealiserede avance, når indskuddet foretages  

 af stifteren selv.
*) Indskud nr. 2 får altså en anskaffelsessum  

 (50.000 kr.) og et anskaffelsestidspunkt for aktierne i A/S A (1/1 00), der  

 afviger fra forholdene den 1/1 03, da indskud 2 rent faktisk foretoges.
Det  

 er ikke indskud 2s tidspunkt, der rykkes.
Det er alene aktierne erhvervet fra  

 indskud 1, hvis anskaffelsestidspunkt rykkes Fordeling af foreningens fortjenester Indskud 2 foretaget af tredjemand Indskud 2 foretaget af stifter Anskaffelsestid fortjeneste Anskaffelsestid fortjeneste Til indskud 1 1/1 00 50.000 kr.
1/1 00 25.000 kr.
Til indskud 2 1/1 03 0 kr.
1/1 00 25.000 kr.
 Både fortjenesten på 50.000 kr. og begge  

 fortjenester på 25.000 kr. skal efter forslaget anses for erhvervet  

 efter mere end tre års besiddelse, jf. spalten med  

 anskaffelsestid.
Til § 13 Til stk. 1 Forslaget til § 13, stk. 1, fritager de  

 realiserede fortjenester fra beskatning, der opstår, når et nyt  

 medlem optages.
Forslaget svarer til hidtil gældende praksis, der er  

 indfortolket i § 2 i den gældende lov om beskatning af medlemmer  

 af investeringsforeninger.
Når et nyt medlem optages i en kontoførende  

 investeringsforening, foretager det nye medlem et indskud.
For indskuddet  

 erhverver medlemmet ret til en andel af de øvrige medlemmers formue.  

 Det betyder, at der opstår en fortjeneste eller et tab for de  

 øvrige medlemmer.
Eksempel 7 En forening er stiftet med et indskud på 1.000.000 kr.
Der er  

 udstedt 10 andele i foreningen for indskuddet.
For beløbet har  

 foreningen købt aktier i A/S A pålydende 100.000 kr.  

 Værdien stiger til 1.200.000 kr.
En ny indskyder kommer til med kontant  

 indskud 600.000 svarende til 5 nye foreningsandele.
Indtil det nye medlems  

 indskud bestod det første indskud af alle aktier i A/S A.
Efter det  

 nye medlems indskud består det første indskud af 2/3 af alle  

 aktier i A/S A og to tredjedele af kontant indskud 600.000, d.v.s. 400.000  

 kr.
Det nye medlems indskud består af 1/3 af alle aktier i A/S A og 1/3  

 af kontant indskud 600.000, d.v.s. 200.000 kr. 1/3 af aktierne er altså  

 afstået fra den første indskyder til den anden indskyder.
De er  

 afstået for 400.000 kr., som er fuldt ud betalt igennem  

 indskuddet.
Uanset at fortjenesten således er  

 realiseret, foreslås at fortjenesten ikke beskattes.
I stedet medregnes  

 fortjenesten som urealiseret fortjeneste på indskuddet.
Det  

 følger af opgørelsesmetoden, der anvendes i forslaget til §12.  

 Skatten udskydes altså.
 Udskydelsen af skatten betyder, at den kan bortfalde, hvis  

 aktierne falder i værdi tilbage til det oprindelige udgangspunkt, eller  

 - for selskabsmedlemmers vedkommende - hvis tre års fristen for  

 aktiebesiddelser overskrides.
Til § 13, stk. 2 Forslaget svarer til § 2, stk. 3, i den  

 gældende lov om beskatning af medlemmer af investeringsforeninger.  

 Også dette forslag har kun betydning, hvis realisationsprincippet  

 bruges ved opgørelsen af fortjeneste og tab.
Det er formuleret,  

 således at det gælder alle aktiver, men det har kun praktisk  

 betydning for aktiver, der er omfattet af aktieavancebeskatningsloven.
Det er foran i de almindelige bemærkninger  

 beskrevet, at fuld gennemsigtighed ved indkomstopgørelsen betyder, at  

 beskatning skal ske ud fra en forudsætning om, at det ny medlem ved  

 indtræden i foreningen erhverver en andel af de aktiver, som foreningen  

 besidder ved indtræden, og at de gamle medlemmer afstår andele af  

 de pågældende aktiver til det nye medlem.
Fuld gennemsigtighed  

 betyder således, at interessentskabsreglerne skal anvendes for  

 beskatningen ved indtræden og udtræden.
Det er også  

 beskrevet i de almindelige bemærkninger og i bemærkningerne til  

 stk. 1, at gennemsigtigheden ikke gælder fuldt ud i denne  

 situation, idet gevinsterne behandles som urealiserede og derfor ikke  

 beskattes, selvom der indtræder nye medlemmer.
 § 13, stk. 2, handler om den situation, at  

 foreningen sælger af de pågældende ubeskattede aktiver  

 efter, at der er indtrådt nye medlemmer, og den handler alene om  

 beskatningen af de nye medlemmer.
(§ 13, stk. 2, vil dog også kunne få  

 betydning for gamle medlemmer, der foretager nye indskud.
Det kan få  

 betydning for de aktiver som det nye indskud erhverver fra andre medlemmers  

 indskud) Ved foreningens salg realiseres gevinster.
Disse gevinster  

 realiseres på salgstidspunktet og henføres til de enkelte  

 indskud.
Dermed er det imidlertid ikke altid afgjort, om de beskattes, og  

 hvordan de beskattes.
Dertil kræves, at anskaffelsestidspunktet  

 også lægges fast.
I § 13, stk. 2, anføres, at  

 på det enkelte indskud beskattes fortjeneste og tab som om aktiverne  

 var anskaffet på indskudstidspunktet, selvom foreningen i virkeligheden  

 har anskaffet dem tidligere.
Det gælder, selvom fortjenesterne hos de  

 gamle medlemmer, der opstod ved indskuddene, som anført foran ikke  

 blev anset for realiserede på dette tidspunkt.
I aktieavancebeskatningslovens §§ 2 og 4 findes der  

 en tre års regel, der har betydning for beskatningen.
På de nye  

 indskuds andel af de eksisterende aktier i foreningen regnes denne  

 treårsregel fra indskudstidspunktet.
Til stk. 3 Mens stk. 2 handler om beskatningen af nye medlemmer  

 handler stk. 3 om den situation, at samme medlem foretager et nyt  

 indskud.
Når samme person foretager flere indskud behandles  

 de som en enhed.
Det følger af den gældende lovtekst(§ 2,  

 stk. 3 og § 3, stk. 1, 3. pkt). Det betyder igen, at ved  

 foreningens afståelse af aktiver, som de sidste indskud har erhvervet  

 fra de første, skal såvel anskaffelsessum som anskaffelsestid  

 fra de første indskud anvendes.
Forslaget fastholder denne  

 opfattelse.
 Forslaget om indtræden i anskaffelsestidspunktet  

 findes i nærværende forslag.
 Forslaget om indtræden i anskaffelsessummen findes i  

 forslaget til § 12, stk.3.
Indtræden i anskaffelsestidspunktet skal efter  

 lovforslaget kun ske for aktiver, der er erhvervet direkte eller indirekte  

 fra det tidligere indskud.
En direkte erhvervelse fra et tidligere indskud  

 foreligger f. eks. i denne situation: Et selskab opretter en  

 investeringsforening og foretager et indskud svarende til 100 andele, der  

 placeres i aktier i A/S A.
Hvis selskabet senere foretager et nyt indskud  

 svarende til andre 100 andele vil det andet indskud direkte have erhvervet 50  

 andele fra det første indskud.
Hvis det andet indskud foretages af et fremmed selskab vil  

 dette selskab have erhvervet 50 andele.
Hvis dette selskab derefter  

 udtræder føres det andet indskuds aktier i A/S A tilbage til det  

 første indskud der herefter vil have erhvervet de  

 pågældende aktier indirekte fra sig selv.
 Et eksempel på reglernes anvendelse er optaget under  

 bemærkningerne til § 12, stk. 3.
Til §§ 14 og 15 Forslagene til §§ 14 og 15 omhandler det samme som de  

 gældende regler i lov om beskatning af medlemmer af  

 investeringsforeninger § 3, stk. 1.
Efter § 3, stk. 1, skal medlemmet, der  

 hæver af sit indskud, medregne fortjeneste eller tab på en til  

 det hævede indskud svarende andel af investeringsforeningens  

 værdipapirer på tidspunktet for hævningen af indskuddet.
I  

 praksis er bestemmelsen imidlertid blevet læst som om det  

 afgørende, når der hæves af indskuddet, er omfanget af  

 urealiserede avancer på hævetidspunktet, der derefter beskattes.  

 Endvidere er hævning af allerede beskattet indkomst (med støtte  

 i bemærkningerne til et ældre lovforslag) ikke blevet anset for  

 en hævning, idet den pågældende indkomst ikke er blevet  

 anset for indskudt i foreningen, selvom den tilhører foreningen.
 Herudover har loven manglet en udtrykkelig definition af  

 hvornår, der foreligger en hævning.
Efter forslaget beskattes de urealiserede avancer på  

 hævetidspunktet.
Udbetalinger fra foreningen deles efter forslaget op i  

 hævninger og andre udbetalinger, idet hævninger defineres  

 indskrænkende, således at begrebet kun omhandler de  

 tilfælde, hvor der samtidig med udbetalingen sker en ændring af  

 ejerandele.
Hævninger og andre udbetalinger medfører efter  

 forslaget beskatning af de urealiserede avancer på  

 hævetidspunktet/udbetalingstidspunktet.
Det må dog efter  

 forslaget ikke føre til at der på ny sker beskatning af  

 beløb, der allerede tidligere er blevet beskattet.
Der er  

 således med de stillede forslag ikke tilsigtet nogen ændringer af  

 den måde, som de eksisterende regler kan fortolkes på, mens der  

 derimod er tilstræbt ændringer af en række uklare og ikke  

 dækkende formuleringer.
Til § 14 § 14 handler om beskatningen, når et medlem  

 hæver sit indskud i foreningen.
Herved forstås afståelse af ejerandele til  

 foreningen imod vederlag, således at medlemmet efter hævningen  

 har en ændret ejerandel.
Det medfører, at urealiserede avancer  

 og tab realiseres og evt. beskattes.
Der har hidtil manglet en udtrykkelig definition i loven  

 af, hvornår en udbetaling fra en forening er en hævning af  

 indskud.
Den gældende lov omtaler på den anden side ikke andre  

 udbetalinger fra foreningen end hævninger af indskud.
Alle udbetalinger  

 fra foreningen må derfor efter gældende ret kunne anses for  

 hævninger af indskud.
Bortset fra udbetalinger af beløb, der  

 allerede er beskattet.
I det foreliggende forslag foreslås, at en  

 hævning foreligger, når et medlem samtidig udtræder helt  

 eller delvist af foreningen, d.v.s. afhænder sine andele til  

 foreningen.
I forbindelse med en sådan udtræden anses  

 urealiserede fortjenester og tab, der kan henføres til de  

 afståede andele, for realiserede.
For de foreninger, der er omfattet af  

 investeringsforeningsloven kan en sådan udtræden kun ske i  

 forbindelse med en egentlig indløsning, idet investeringsforeningen  

 ikke må besidde egne andele.
Udbetalinger af andre beløb sidestilles med  

 hævninger jf. ndf.
Til § 15 Efter ligningslovens almindelige regler ville  

 hævning af indskud være omfattet af ligningslovens § 16 A og  

 dermed være skattepligtigt.
Imidlertid fremgår det af forslaget  

 til § 8, at ligningslovens § 16 A ikke gælder udbetalinger  

 fra en kontoførende forening.
Den gælder altså heller ikke  

 hævninger af indskud.
 Hævning af et indskud betyder efter forslaget, at  

 evt. urealiserede fortjenester, der måtte henstå på  

 indskuddet, behandles, som om indskuddets andel af de aktiver, som  

 fortjenesterne vedrører, realiseres hos medlemmet og evt. beskattes  

 hos dette.
Hævningen af indskuddet ændrer ikke på  

 de pågældende aktivers skattemæssige anskaffelsestidspunkt.  

 Aktiverne anses for anskaffet på det tidspunkt, hvor de blev anskaffet  

 af foreningen. § 13 finder dog tilsvarende anvendelse.
Det betyder, at  

 den andel af aktiverne, som indskyderen erhvervede en ret til ved sit  

 indskud, anses for anskaffet på indskudstidspunktet.
 Hvis man ikke havde de anførte regler om beskatning  

 af hævning og anskaffelsestidspunktet, ville et medlem kunne  

 undgå beskatning af fortjeneste på foreningens aktier, selvom  

 medlemmet trådte ind og ud med mindre end tre års mellemrum.
Hvis et medlem har foretaget flere indskud, anses det  

 først foretagne indskud for det, der først hæves.
Det  

 svarer til gældende ret.
Til § 15 §15 handler om beskatningen, når der udbetales andre  

 beløb.
 For andre udbetalinger betyder forslaget, at først  

 anses allerede beskattet indkomst for udbetalt,(d.v.s. indkomst der er  

 beskattet i kraft af gennemsigtighedsprincippet). Den bliver derfor ikke  

 beskattet ved udbetalingen.
Derefter udbetales fortjeneste fra optagelse af nye  

 medlemmer sammen med fortjenester, der ikke er realiseret i foreningen ved  

 udtræden.
De henføres i fællesskab til begrebet  

 urealiserede fortjenester.
De beskattes ved udbetalingen efter reglerne for  

 hævninger.
Uden beskatning ville man komme ud for, at beløb, der  

 stammer fra optagelse af nye medlemmer, og som efter normale regler skulle  

 beskattes, udbetales som skattefri udbytte.
Særligt om fortjeneste fra  

 aktier gælder dog, at den efter forslaget kun beskattes, såfremt  

 den udbetales indenfor den periode fra aktiernes anskaffelse, hvori der sker  

 beskatning hos medlemmet (tre år for selskaber).
 Beløb, der udbetales herudover, er skattefri.
Foreningen skal ifølge et ændringsforslag til  

 kildeskatteloven i hovedforslaget om fåmandsforeninger indeholde  

 udbytteskat på det tidspunkt, hvor udbytterne erhverves og  

 indtægtsføres hos medlemmet.
Den pågældende  

 udbytteskat er enten endelig eller vil blive modregnet i medlemmets skat.
Det  

 betyder, at der rent faktisk er blevet foretaget en udbetaling til medlemmet,  

 selvom den ikke altid vil fremtræde som en sådan.
I forslaget til  

 stk. 2 præciseres, at denne udbetaling går ind i regnskabet  

 over skattepligtige udbetalinger på samme måde som alle andre  

 udbetalinger.
Det gælder også såfremt udenlandske  

 skattemyndigheder, der indeholder udbytteskat ved udbetalinger af udenlandsk  

 udbytte til den kontoførende investeringsforening betaler for meget  

 indeholdt udbytteskat direkte tilbage til medlemmet udenom  

 foreningen.
Eksempel 8 En forening er stiftet af A med et indskud på 1.000.000  

 kr. for hvilket indskyderen har erhvervet 10 foreningsandele.
For  

 beløbet har foreningen købt aktier i A/S Q pålydende  

 1.000.000 kr.
Værdien stiger til 2.000.000 kr.
På dette tidspunkt  

 indtræder B.
B indskyder 2.000.000 kr for hvilke B erhverver 10  

 foreningsandele.
Det nye indskud anbringes på bankbog 2.000.000. Samlet  

 værdi af aktier i A/S Q er 2.000.000 kr.
A og B s indskud består herefter hvert af aktier i A/S  

 Q på 1.000.000 kr. og af indskud på bankbog 1.000.000  

 kr Herefter falder aktierne i A/S Q til 1.500.000  

 kr.
 A og B s indskud består herefter hvert af aktier i A/S  

 Q på 750.000 kr. og af indskud på bankbog 1.000.000  

 kr.
A hæver 350.000 kr. (1/5) Det sker 2 år efter  

 stiftelsen.
B hæver ligeledes 350.000 kr.
Hævningen finansieres  

 ved hjælp af bankindskud.
 2½ år efter stiftelsen sælges endelig alle aktier  

 i A/S Q for 1.600.000 kr.
 As indskud:
Anskaffelsessum for aktier i A/S Q 1.000.000 kr.
Værdi af aktier ved B s indtræden 2.000.000 kr.
Urealiseret fortjeneste indtil B s  

 indtræden 1.000.000 kr.
Urealiseret fortjeneste fra B s indtræden indtil A s  

 hævning -250.000 kr.
I alt 750.000 kr.
Hævningen af 1/5 af indskuddet betyder, at 1/5 af  

 fortjenesten, d.v.s.150.000 kr. realiseres og beskattes.
Den skal derfor  

 fradrages ved opgørelsen af den urealiserede fortjeneste jf.  

 § 11, stk. 2, 2. pkt.
Urealiseret fortjeneste fra før 750.000 kr.
Nedslag i urealiseret fortjeneste -150.000 kr.
Herefter til rest vedrørende aktierne i A/S Q på  

 A s indskud 600.000 kr.
Hertil lægges urealiseret fortjeneste fra hævning  

 indtil salg*) 50.000 kr.
I alt urealiseret fortjeneste ved salg 650.000 kr.
*) Det gælder selvom en del af indskuddet er  

 hævet.
Hævningen har nemlig ikke betydet salg af aktier i A/S  

 Q.
B s indskud Anskaffelsessum for (halvparten af) aktier i A/S  

 Q 1.000.000 kr.
Værdi af (halvparten af) aktier ved  

 hævning 750.000 kr.
Urealiseret tab -250.000 kr.
Hævning af1/5 af indskuddet betyder, at 1/5 af tabet  

 d.v.s. 50.000 kr. realiseres og dermed nedbringer det urealiserede  

 tab Urealiseret tab indtil hævning -250.000 kr.
Nedslag i urealiseret tab -50.000 kr.
Rest urealiseret tab -200.000 kr.
Urealiseret fortjeneste fra hævning indtil  

 salg*) 50.000 kr.
Urealiseret fortjeneste ved salg -150.000 kr.
*) Det gælder selvom en del af indskuddet er  

 hævet.
Hævningen har nemlig ikke betydet salg af aktier i A/S  

 Q Opgørelse af realiseret fortjeneste ved salg af  

 alle aktier i A/S Q:
Anskaffelssessum i alt 1.000.000 kr.
Salgssum 1.600.000 kr.
Fortjeneste 600.000 kr.
Til beskatning hos A Fortjenesten på 600.000 kr. fordeles fuldt ud til A. (B  

 har negativ realiseret fortjeneste). Den urealiserede fortjeneste er 650.000  

 kr.
Det er derfor 650.000 kr. der beskattes.
Til beskatning hos B B har negativ urealiseret fortjeneste på 150.000 kr.  

 der fradrages som tab Samlet indkomst fra realiserede og urealiserede  

 fortjenester hos A og B I alt beskattes hos A 150.000 kr.
 650.000 kr.
I alt 800.000 kr.
I alt gives fradrag hos B -50.000 kr.
 -150.000 kr.
I alt -200.000 kr.
 Den samlede realiserede fortjeneste i foreningen er 600.000  

 kr., og det samlede beløb til beskatning som realiseret  

 fortjeneste/tab hos A og B er 800.000 - 200.000 = 600.000 kr.
Til §16 Bestemmelsen svarer til § 3, stk. 2, i  

 gældende lov om beskatning af medlemmer af investeringsforeninger.
Den  

 betyder, at hvis et medlem indskyder sine midler i investeringsforeningen i  

 en skattebegunstiget opsparingsordning skal medlemmet beskattes som om  

 medlemmet hævede samtlige sine midler.
Hvis et medlem tager sine midler  

 ud af ordningen igen skal medlemmet stilles som om medlemmet stiftede en ny  

 investeringsforening.
Baggrunden for reglen er de anderledes og lempeligere  

 beskatningsregler, der gælder for skattebegunstiget opsparing.
 Forslaget gælder alle medlemmer, uanset om de  

 beskattes efter lagerprincippet eller realisationsprincippet.
Til § 17 Efter gældende lov har der hersket usikkerhed om, i  

 hvilket omfang foreningen er et selvstændigt retssubjekt.
Hvis  

 foreningen ikke er et selvstændigt skattemæssigt retssubjekt  

 beskattes handler med foreningen muligvis ikke, ligesom lån heller ikke  

 kan tillægges skattemæssig virkning.
Forslaget til § 17 vedrører salg og lån.  

 Forslaget indeholder derimod ingen selvstændige regler om tilskud, men  

 retstilstanden er beskrevet ndf.
Forslaget vedrører både salg  

 fra medlemmet til foreningen og fra foreningen til medlemmet.
På samme  

 måde vedrører det lån fra medlemmet til foreningen og  

 lån fra foreningen til medlemmet.
Det vedrører både  

 beskatningen af medlemmet direkte og beskatningen af medlemmet af den  

 indkomst/udgift, som medlemmet tager del i gennem sit medlemskab af  

 foreningen.
Som tidligere nævnt afklarer forslaget, at  

 foreningen har selvstændig skattemæssig eksistens.
Der kan derfor  

 som udgangspunkt handles med selskabet og ydes lån med  

 skattemæssig virkning.
Salg Efter forslaget kan tab ved salg af aktiver dog ikke  

 fradrages.
Det gælder, hvad enten salget sker fra medlemmet til  

 foreningen eller den anden vej.
Det gælder, både medlemmets  

 direkte indkomst og medlemmets indkomst igennem foreningen.
Behovet for en  

 sådan regel skyldes, at selskaber ikke beskattes af deres  

 aktiefortjenester efter tre år.
I det omfang der er tabsfradrag, ville et selskab, der har  

 stiftet en investeringsforening, kunne realisere et skattemæssigt tab  

 ved afhændelse af aktier til denne.
Tabet kunne f.eks opstå,  

 fordi aktierne midlertidigt er dykket i værdi indenfor tre år  

 efter anskaffelsen.
Det ville være mindre rimeligt i tilfælde,  

 hvor et senere salg med fortjeneste fra foreningen til en tredjemand  

 først sker mere end tre år efter foreningens køb,  

 således at fortjenesten ved dette salg er skattefri.
På den  

 måde at skaffe sig fradrag for tab, der reelt ikke er lidt, og  

 alligevel undgå beskatning af reelle fortjeneste er ikke akceptabelt.  

 Den eksisterende praksis, der gælder for, at tab ikke kan fradrages ved  

 afhændelser imellem selskaber i en koncern, bygger på  

 retspraksis.
Det er derfor vanskeligt at afgøre, om rækkevidden  

 af praksis i alle tilfælde er tilstrækkelig.
Det er derfor fundet  

 rimeligt med en udtrykkelig lovbestemmelse.
Lån Efter forslaget er der endvidere tabsbegrænsning  

 på lån.
Tabsbegrænsning på lån kan være  

 nødvendig for at undgå at der opstår asymmetri i  

 beskatning af fortjeneste og tab på aktier.
Asymmetrien går ud  

 på, at fortjenester er skattefri, mens tab kan fradrages.
Selskaber,  

 der samarbejder, kan opnå asymmetrien ved at lægge aktierne ind i  

 en kontoførende investeringsforening, som de stifter i  

 fællesskab, idet foreningens midler til køb af aktierne  

 tilvejebringes gennem et lån, som de yder foreningen.
Problemet kan illustreres med følgende  

 eksempel Eksempel 9 Eksempel, hvis tabsbegrænsning ikke indføres:
A/S A og A/S B stifter en kontoførende investeringsforening IF,  

 hvor de hver ejer halvdelen.
De er ikke koncernforbundne med  

 investeringsforeningen.
A og B yder hver et lån på 10 millioner  

 kr. til investeringsforeningen.
Investeringsforeningen investerer de 20  

 millioner kr. i et aktieselskab.
Efter tre år sælges aktierne med  

 fortjeneste.
Den er efter gældende regler skattefri.
En anden mulighed  

 er at det selskab, som investeringsforeningen har investeret i, går  

 konkurs, og at det dermed bringer investeringsforeningen til  

 betalingsstandsning.
Det betyder et tab på fordringen på IF, der  

 kan fradrages.
I deres egenskab af deltagere i investeringsforeningen og i  

 kraft af gennemsigtighedsprincippet i forslaget til § 3 har A og B dog  

 samtidig en fortjeneste på gælden.
Det følger af  

 betalingsstandsningen.
Denne fortjeneste er imidlertid ikke skattepligtig  

 Slutresultatet bliver altså et tab på fordringen, der kan  

 fratrækkes, selvom fortjenesten på gælden er  

 skattefri.
Tabsbegrænsningen gælder  

 både ved lån fra foreningen til medlemmet og omvendt.
Den  

 gælder både medlemmets direkte indkomstopgørelse og  

 medlemmets andel af foreningens indkomst.
Tilskud Tilskud fra foreningen til de enkelte medlemmer eller  

 omvendt behandles ikke særskilt i lovteksten.
Efter skatterettens  

 almindelige regler (statsskatteloven) er tilskud normalt skattepligtigt for  

 modtageren uden at være fradragsberettiget hos yderen.
Det betyder, at  

 et tilskud fra et enkelt medlem til foreningen vil være en  

 indtægt for foreningen, der skal henføres til medlemmerne efter  

 § 3. Tilskuddet skal herefter normalt beskattes hos foreningens  

 deltagere uden at være fradragsberettiget hos indskyderen.
Tilskud kan  

 foreligge både i forbindelse med indtræden og udtræden og  

 udenfor disse situationer.
For at afgøre om der foreligger et tilskud i  

 forbindelse med indtræden eller udtræden skal andelenes  

 værdi opgøres nøjagtigt Det er uden betydning, hvordan  

 den nøjagtige opgørelse af andelenes værdi opnås.
I  

 nogle foreninger sker det på den måde, at man med visse mellemrum  

 opgør andelenes værdi på grundlag af den indre værdi  

 af foreningens aktiver.
Det er ikke sikkert, at der udtrædes eller  

 indtrædes akkurat på opgørelsestidspunktet og der  

 foretages derfor en kursudligning som sikrer, at man når frem til den  

 rigtige værdi på udtrædelses- eller  

 indtrædelsestidspunktet.
Denne kursregulering har intet med  

 tilskud at gøre.
Tilskud i den her omhandlede betydning foreligger  

 først ved afvigelser fra den nøjagtigt opgjorte  

 værdi.
I forbindelse med indtræden og udtræden skal  

 foreningen undertiden sælge eller købe værdipapirer.  

 Omkostningerne ved disse køb og salg overvæltes på den  

 indtrædende eller udtrædende.
Overvæltningen betyder, at  

 den indtrædende eller udtrædende kommer til at betale et  

 beløb til foreningen til dækning af dens skønnede  

 omkostninger.
Både ved indtræden og udtræden er  

 beløbet et tilskud til foreningen.
For så vidt angår  

 opgørelsen af den skattepligtige indkomst, der oppebæres af  

 medlemmerne igennem foreningen, bestemmes i forslaget til § 6, at den  

 ikke medregnes i den skattepligtige indkomst, men i stedet regulerer  

 anskaffelsessummerne for papirer, der købes og sælges i  

 anledning af indtræden og udtræden.
Til § 18 Aktieavancebeskatningslovens § 13 A indeholder nogle  

 regler om beskatning af aktiefortjenester i tilfælde af fraflytning.  

 Disse regler har ikke hidtil været gældende for aktiefortjenester  

 oppebåret igennem en kontoførende investeringsforening.
Det  

 foreslås som en følge af princippet om gennemsigtighed, at disse  

 regler også bør gælde, når aktierne ejes igennem en  

 kontoførende investeringsforening.
Ellers kunne beskatningsreglerne  

 omgås ved hjælp af en kontoførende forening.
Til § 19 Den gældende lov mangler bestemmelser om, hvad der  

 sker, hvis en kontoførende forening bliver en bevisudstedende forening  

 eller et skattemæssigt interessentskab.
I det omfang, hvori man antager  

 at en kontoførende forening har selvstændig skattemæssig  

 eksistens vokser behovet for sådanne bestemmelser imidlertid.
Der  

 stilles forslag om at regulere statusskift.
Forslaget går ud på, at ændring af en  

 kontoførende forening til en bevisudstedende forening  

 skattemæssigt sidestilles med, at alle medlemmer udtræder af den  

 kontoførende forening og derefter stifter en ny.
Forslaget  

 gælder også alle andre tilfælde, hvor foreningens  

 skattemæssige status ændres, uden at medlemmerne træder ud  

 af foreningen.
Bestemmelsen er nødvendig, fordi  

 hævebeskatningen ellers kunne omgås ved f. eks. at omdanne  

 foreningen til en udloddende eller akkumulerende forening.
Omdannelse af en  

 kontoførende forening kan ske blot ved at udstede omsættelige  

 beviser.
Hvis det sker, betyder § 19, at retsstillingen bliver som om,  

 alle andele hæves fuldt ud, med heraf følgende beskatning af  

 urealiserede fortjenester.
En hævning af alle andele i en forening  

 indebærer, at foreningen ophører.
De enkelte medlemmer skal  

 altså stilles, som om foreningen er ophørt og en ny er stiftet,  

 som ikke er en kontoførende forening.
Anskaffelsessummen for  

 andelsbeviserne i den fortsættende forening kommer til at svare til  

 værdien på det tidspunkt, hvor status skifter.
Hvis medlemmerne i  

 foreningen efter statusskift beskattes som interessenter, kommer medlemmernes  

 anskaffelsessum til at svare til værdien af foreningens aktiver ved  

 statusskift.
Til § 20 Efter de gældende regler medtager medlemmet  

 indkomsten fra foreningen i det regnskabsår hos foreningen, der  

 udløber i medlemmets indkomstår.
 Det er derfor mest hensigtsmæssigt at de nye regler  

 har virkning for et regnskabsår i foreningen.
 Det foreslås, at de har virkning for det  

 regnskabsår i foreningen, der begynder i 2002.
Da foreningen efter de nye regler skal opgøre  

 medlemmets indkomst periodeafgrænset i overensstemmelse med medlemmets  

 indkomstår, er den første periode med indkomst i foreningen  

 efter de nye regler mindre end et helt år, hvis medlem og forening ikke  

 har samme indkomstår.
Den kommer til at løbe fra begyndelse af  

 foreningens første regnskabsår med nye regler til begyndelsen af  

 medlemmets indkomstår.
Medlemmet skal i sin indkomst medtage dels  

 indkomsten fra regnskabsåret 2001 ( efter de gamle regler) og derudover  

 delindkomsten fra 2002 (efter de nye regler.
Stk. 4 handler om den situation, at et medlem  

 anvender lagerprincippet ved opgørelsen af sine gevinster fra salg af  

 formueaktiver.
Udvidelsen af gennemsigtigheden i lovforslaget betyder, at  

 foreningen skal overgå fra realisationsprincippet til lagerprincippet  

 ved opgørelsen af medlemmets fortjenester.
Lagerprincippet betyder i  

 grove træk at indkomstperiodens urealiserede formuegevinster beskattes  

 på grundlag af forskellen mellem en ultimoværdi og en  

 primoværdi.
Primoværdien opgøres ved periodens begyndelse.  

 Stk. 4 betyder, at foreningen som den første primoværdi  

 efter, at de nye regler er trådt i kraft, skal bruge de oprindelige  

 skattemæssige anskaffelsessummer.
Ellers ville formuegevinster fra  

 før lovens ikrafttræden aldrig komme til beskatning ligesom tab  

 heller ikke ville kunne fradrages.
Hvis de oprindelige skattemæssige  

 anskaffelsessummer bruges som primoværdi sker der en opsamling af flere  

 års gevinster eller tab til beskatning i det første år  

 efter, at loven har fået virkning.
Disse skattepligtige gevinster eller  

 fradragsberettigede tab skal fordeles imellem medlemmerne.
Det foreslås  

 i stk. 4, at dette sker efter samme principper, som når medlemmet  

 bruger realisationsprincippet.
Stk. 5 handler om beskatning af udbetalinger der  

 sidestilles med hævninger.
Efter hovedreglen beskattes udbetalingerne  

 først, når de overstiger den skattepligtige indkomst.
Det er  

 fundet rimeligt, at lade den skattepligtige indkomst fra året  

 før reglerne som hovedregel træder i kraft, indgå i dette  

 regnestykke.
Det skyldes at udlodninger fra en investeringsforening normalt  

 aldrig sker af årets indtjening.
Det er som regel forrige års  

 indtjening, der i et eller andet omfang udloddes.
Bilag 1 Sammenfatning af de modtagne udtalelser og kommentarer  

 hertil Organisation/myndighed Bemærkninger i høringssvar Kommentarer til bemærkninger Investerings-  

 foreningsrådet IFR er som udgangspunkt godt tilfreds med, at gældende praksis  

 ligger til grund for lovforslaget.
Efter forslaget er det foreningen og ikke medlemmerne, der i udlandet  

 pålignes udenlandsk udbytteskat.
IFR ønsker at medlemmerne kan  

 få lempelse for den udenlandske udbytteskat i sædvanligt omfang,  

 selvom den ikke pålignes medlemmerne individuelt.
Ønsket er imødekommet.
Der foreslås en regel i  

 lovforslagets § 8, hvorefter medlemmerne får lempelse for  

 skatter betalt i udlandet, selvom der ikke er identitet mellem forening og  

 medlem.
Fradraget kan ikke udgøre et større beløb end  

 der ville kunne fradrages efter ligningslovens § 33 eller en  

 dobbeltbeskatningsoverenskomst, hvis aktiverne havde været direkte  

 ejet.
Efter forslaget opgøres urealiserede avancer på aktier pr.  

 indskud.
Efter gældende praksis opgøres urealiserede avancer pr.  

 konto, hvilket rådet anmoder om bliver indbygget i lovforslaget.
 Lovforslaget er ændret således, at ønsket er  

 imødekommet.
 Lovforslagets bemærkninger vedrørende fordelingen af  

 realiserede avancer i tilfælde, hvor nogle indskud har realiserede tab  

 og andre har urealiserede fortjenester svarer ikke til foreningernes metode,  

 hvor alle realiserede avancer fordeles på alle realiserede avancer,  

 hvad enten disse er positive eller negative.
Efter lovforslaget skal realiserede avancer eller tab fordeles mellem  

 urealiserede avancer henholdsvis tab, dvs. avancer fordeles mellem avancer og  

 tab fordeles mellem tab.
IFR s bemærkninger er imidlertid knyttet til  

 lovforslagets § 11, stk. 1, der skal sammenholdes med lovforslagets  

 § 11, stk. 2. Det betyder, at de foreslåede regler om  

 fordeling af realiseret avance og tab fører til samme resultat som  

 gældende praksis i investeringsforeningerne.
 Lovforslaget behandler ikke de indtægter/udgifter, der opstår  

 i forbindelse ved indtræden af nye investorer og udtræden af  

 investorer.
 Lovforslaget er ændret, således at problemet behandles, og  

 Rådets ønsker om at de henføres til anskaffelsessummer og  

 afståelsessummer er imødekommet.
IFR er utilfreds med at der foreslås gennemsigtighed i relation til  

 indkomstår, således at investeringsforeningen skal opgøre  

 medlemmernes indkomst i overensstemmelse med de indkomstår, der  

 gælder for medlemmerne.
Det stiller for store krav til deres opbevaring  

 af oplysninger om de år, der er afsluttede.
De kritiserede regler gælder allerede i dag på  

 pensionsafkastbeskatningsområdet.
Dette område antages at  

 være væsentligt større end indkomstskatteområdet.  

 Forslaget har betydning, hvis investor opretter en investeringsforening med  

 et andet regnskabsår end sit eget.
Gældende regler på  

 indkomstskatteområdet går ud på at indtægterne i  

 så fald indtægtsføres hos investor i det år hvori  

 investeringsforeningens regnskabsår udløber.
Indtægterne  

 indtægtsføres altså ikke mens de erhverves.
Der  

 indtræder en tidsmæssig udskydelse.
Forslaget skyldes at man  

 ønsker at undgå at renteindtægter  

 indtægtsføres forskudt i forhold til det tidspunkt, hvor de  

 oppebæres, med virkning for statens indtægter i det år,  

 hvori forskydningen indtræder første gang.
 IFR er usikker på rækkevidden af at det anføres i  

 § 11, stk. 2, at det skattepligtige beløb ikke kan blive  

 negativt.
Bestemmelsen går ud på at den urealiserede fortjeneste  

 beskattes i nogle situationer, hvor den er større end den realiserede  

 fortjeneste.
For at undgå dobbeltbeskatning nedsættes den  

 urealiserede fortjeneste med tidligere beskattede beløb.
Den  

 bestemmelse, som IFR er usikker på rækkevidden af, går ud  

 på, at nedsættelsen for at undgå dobbeltbeskatning ikke  

 må føre til negative skattepligtige (netto)beløb.
Foreningen af Statsautoriserede Revisorer Som konsekvens af, at den kontoførende forening fremover er  

 omfattet af SEL § 1, stk 1, nr. 6, antager FSR, at det må  

 være foreningen, der forestår tilbagesøgningen af  

 udenlandske udbytteskatter.
Da de enkelte medlemmer hver især  

 opgør credit- eller exemptionslempelse, henstiller FSR, at der skabes  

 hjemmel til, at medlemmerne bevarer adgangen til lempelse af udenlandske  

 udbytteskatter, der ikke tilbagesøges.
Foreningen beder endvidere om  

 bekræftelse på, at udlændinge, der er medlemmer af en  

 kontoførende forening vil kunne få tilbagebetalt for meget  

 indeholdt udbytteskat.
Der henvises til kommentaren til IFR s bemærkninger ovenfor  

 vedrørende samme problemstilling.
Foreningen indeholder udbytteskat  

 vedrørende den samme udlænding, som beskattes af udbyttet.
Efter  

 gældende regler skal danske selskaber principielt indeholde udbytteskat  

 overfor foreningen, selvom det er medlemmet, der beskattes.
Man må  

 derfor antage, at ændringen gør det lettere at få refusion  

 af for meget indeholdt udbytteskat.
Reglerne for såvel udloddende som kontoførende  

 investeringsforeninger bygger på en transparent beskatning af afkastet  

 af de underliggende aktiver, omend transparensprincippet er forskelligt for  

 de to slags foreninger.
FSR finder, at man bør undersøge  

 mulighederne for at gennemføres ensartede regler for henholdsvis  

 udloddende og kontoførende investeringsforeninger og FSR  

 foreslår en skattereform inden for  

 investeringsforeningsom-rådet.
Formålet med lovforslaget er først og fremmest at  

 udmønte et tilsagn fra regeringen om at give pensionsbranchen bedre  

 muligheder - herunder skattemæssigt - for at forvalte dens  

 investeringer i små og mellemstore virksomheder i særlige  

 innovationsforeninger og gennem fåmandsforeninger.
Det må  

 forventes, at flere midler vil blive placeret i kontoførende  

 investeringsforeninger.
I forbindelse med dette arbejde har der vist sig  

 behov for en tydeliggørelse af regelsættet for de  

 kontoførende investeringsforeninger, idet den gældende lov  

 må anses for vanskelig tilgængelig og på nogle punkter  

 misvisende.
 En skattereform af hele regelsættet for investeringsforeninger ville  

 blive omfattende og tidskrævende, hvilket ville medføre, at  

 regeringen ikke ville kunne leve op til det afgivne tilsagn inden for rimelig  

 tid.
Kontoførende foreninger må uden væsentlige problemer  

 kunne fusionere skattefrit, og muligheden for spaltning bør  

 undersøges nærmere.
Statusskift fra kontoførende forening  

 til interessentskab udløser beskatning af indskud, der ikke er  

 hævet.
Såvel før som efter statusskiftet er medlemmerne  

 hhv interessenterne undergivet en transparent beskatning og i lighed med  

 skattelovgivningen i øvrigt bør statusskift inden for samme  

 beskatningskategori kunne ske med skattemæssig succession.
Ved en skattefri fusion af to eller flere kontoførende foreninger  

 vil medlemmerne erhverve andele i de pågældende foreninger uden  

 at den samlede ejerandel for det enkelte medlem ændres.
Såfremt  

 medlemmerne ikke er undergivet de samme skattemæssige regler for  

 beskatningen af afkast (eksempelvis at alle beskattes efter  

 realisationsprincippet), vil det blive særdeles vanskeligt at udforme  

 enkle og forståelige regler.
Forsikring & Pension Ingen bemærkninger Finansrådet Det bør fremgå af lovteksten, at der ikke kan ske »fletning«  

 mellem direkte ejede aktier og samme slags aktier købt af den  

 kontoførende investeringsforening.
Der ses ikke at være behov for en sådan regel, idet det  

 foreslåede regelsæt hviler på den grundforudsætning,  

 at der ikke sker fletning mellem direkte ejede aktier og aktier, som  

 foreningen ejer.
En regel for aktier ville skabe risiko for  

 modsætningsslutninger.
Det bør afklares, om en investor, der placerer midler i udenlandske  

 kontoførende investeringsforeninger er omfattet af lovforslaget.
Hvis  

 ikke bør det afklares, hvorledes investor skal opgøre den  

 skattemæssige avance.
En investor, der placerer midler i en udenlandsk kontoførende  

 investeringsforening, skal beskattes heraf efter tilsvarende regler som for  

 danske kontoførende investeringsforeninger.
Såfremt investor  

 ikke giver de fornødne oplysninger til brug for opgørelsen,  

 må skattemyndighederne foretage skatteansættelsen på et  

 skønsmæssigt grundlag.
Advokatrådet Ingen bemærkninger Københavns  

 Kommune Tekniske og redaktionelle bemærkninger Disse bemærkninger er indarbejdet i lovforslaget.
Frederiksberg  

 kommune Ingen bemærkninger Erhvervenes  

 Skattesekretariat Ingen bemærkninger Kommunernes  

 Landsforening Ingen bemærkninger Skatterevisor-  

 foreningen Ingen bemærkninger Skattechefforeningen Ingen bemærkninger Foreningen  

 Registrerede  

 Revisorer Ingen bemærkninger Bilag 2 Bekendtgørelse af  

 lov om beskatning af medlemmer af investeringsforeninger Herved bekendtgøres lov om beskatning af medlemmer af  

 investeringsforeninger, jf. lovbekendtgørelse nr. 645 af 27. august  

 1998, med de ændringer, der følger af § 9 i lov nr. 166 af  

 24. marts 1999.
§ 1. I denne lov forstås ved investeringsforeninger  

 sådanne foreninger, der henvender sig til større kredse af  

 befolkningen, og som alene har til formål at anbringe medlemmernes  

 midler i værdipapirer.
Hvis en forening udsteder omsættelige  

 beviser for medlemmernes indskud, omfattes den dog ikke af loven.
 § 2. Medlemmer af en investeringsforening skal ved  

 opgørelsen af den skattepligtige indkomst medregne deres andel  

 af:
 1)	Indtjente renter fordelt over den periode, renteindtægten  

 vedrører.
 2)	Indtjente udbytter efter ligningslovens § 16 A og  

 afståelsessummer efter ligningslovens § 16 B.
 3)	Gevinst og tab som omhandlet i kursgevinstloven.
 4)	Realiserede fortjenester ved afståelse af aktier som omhandlet  

 i aktieavancebeskatningslovens § 2 nedsat med eventuelle tab efter samme  

 bestemmelse, realiserede fortjenester ved afståelse af aktier som  

 omhandlet i aktieavancebeskatningslovens § 2 a, realiserede fortjenester  

 som omhandlet i aktieavancebeskatningslovens § 2 d ved afståelse  

 af beviser for indskud i investeringsforeninger nedsat med eventuelle tab  

 efter samme bestemmelse og realiserede fortjenester ved afståelse af  

 aktier som omhandlet i aktieavancebeskatningslovens § 4 nedsat med  

 eventuelle tab efter samme bestemmelse.
 Medregning skal ske i overensstemmelse med de for det  

 pågældende medlem almindeligt gældende skatteregler, jf.  

 dog stk. 2-4.
 Stk. 2. Ved indkomstopgørelsen skal medregnes de i  

 stk. 1 nævnte beløb, som foreningen har indvundet i det  

 regnskabsår, der falder sammen med eller udløber i medlemmets  

 indkomstår.
 Stk. 3. Den i aktieavancebeskatningslovens §§ 2 og 4  

 nævnte frist på tre år vedrørende erhvervelsen af  

 aktierne regnes fra det tidspunkt, hvor medlemmet foretager sit indskud i  

 investeringsforeningen, dog tidligst fra det tidspunkt, hvor  

 investeringsforeningen erhverver aktierne.
 Stk. 4. Uanset bestemmelsen i aktieavancebeskatningslovens  

 § 4, stk. 2, finder aktieavancebeskatningslovens § 4,  

 stk. 1, anvendelse på fortjenester ved afståelse af  

 børsnoterede aktier.
 Stk. 5. Uanset bestemmelsen i aktieavancebeskatningslovens  

 § 5 opgøres fortjeneste eller tab ved afståelse af aktier  

 m.v. efter reglerne i aktieavancebeskatningslovens § 6,  

 stk. 2-8.
§ 3. Ved opgørelsen af den skattepligtige indkomst for  

 det indkomstår, hvori et medlem hæver af sit indskud, skal  

 medlemmet ud over de i § 2 omhandlede beløb medregne fortjeneste  

 eller tab på en til det hævede indskud svarende andel af  

 investeringsforeningens værdipapirer på tidspunktet for  

 hævningen af indskuddet.
Medlemmets andel af fortjenester eller tab  

 anses for realiseret ved hævningen af indskuddet.
Hæves kun en  

 del af indskuddet, anses det først indskudte beløb som  

 først hævet.
Medregning sker efter de for det  

 pågældende medlem almindeligt gældende skatteregler.  

 § 2, stk. 3-5, finder dog tilsvarende anvendelse.
Stk. 2. Indskyder et medlem helt eller delvis sit  

 indestående i en investeringsforening i en rateopsparing i  

 pensionsøjemed, i en opsparing i pensionsøjemed, i en  

 selvpensioneringsordning eller i en børneopsparingsordning, der er  

 omfattet af pensionsbeskatningsloven, eller indskyder et medlem helt eller  

 delvis sit indestående i en investeringsforening i en  

 boligopsparingsordning, der er omfattet af lov om boligopsparing, sidestilles  

 det med hævning.
Udlodning af et indestående i en  

 investeringsforening fra en rateopsparing i pensionsøjemed, fra en  

 opsparing i pensionsøjemed, fra en selvpensioneringsordning, fra en  

 børneopsparingsordning eller en boligopsparingsordning som nævnt  

 i 1. pkt. sidestilles med indskud.
 § 4. (Ophævet).
 § 5. (Ophævet).
