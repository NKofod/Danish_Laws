(Til stiftsøvrighederne) I Kirkeministeriets cirkulære af 10. marts 1993 om løn- og  

 ansættelsesvilkår for kirke- og kirkegårdsfunktionærer samledes alle  

 hovedbestemmelser om kirke- og kirkegårdsfunktionærer til en systematisk  

 oversigt med henvisninger til alle de relevante bestemmelser i love,  

 bekendtgørelser, aftaler, cirkulærer m.v.
 Herudover fastsattes enkelte nye bestemmelser som supplement til gældende  

 forskrifter.
 Dette cirkulære træder i stedet for det ovennævnte cirkulære af 10. marts  

 1993, som herved ophæves.
 Cirkulærets systematik er i vidt omfang opretholdt, idet regelhenvisninger  

 er overført til en særlig bilagsdel, som påregnes revideret løbende.  

 Cirkulæret bedes bekendtgjort for menighedsråd, provstiudvalg og  

 provstirevisorer.
 1. Kirkebetjeningens ordning i almindelighed.
 Menighedsrådet træffer afgørelse om kirkebetjeningens ordning i henhold  

 til bestemmelser herom fastsat af kirkeministeren.
 Tjenestemænd ansættes med folkekirken som ansættelsesområde og med sognet  

 som ansættelsessted.
Øvrige kirkefunktionærers ansættelsesområde er vedkommende sogn, medmindre  

 undtagelse udtrykkeligt er gjort ved ansættelsen eller fremgår af forholdene,  

 f.eks. hvor der er ansat funktionærer ved en filialkirke.
En funktionær, der  

 er ansat ved sognekirken er således som almindelig regel forpligtet til at  

 gøre tjeneste i filialkirker og i gudstjenestelokaler, der midlertidigt eller  

 varigt benyttes af sognemenigheden.
Herudover er kirkefunktionærer forpligtet  

 til at medvirke ved gudstjenester, andagter og kirkelige handlinger i  

 kapeller og krematorier og på sygehuse, alderdomshjem og plejehjm m.v., der  

 betjener beboerne i ansættelsesområdet.
Forpligtelsen er ikke afhængig af, om  

 kapellet, krematoriet eller institutionen er beliggende i det sogn, hvor  

 funktionæren er ansat.
 Skønnes det nødvendigt at ansætte særskilt kirkebetjening ved midlertidige  

 kirker eller gudstjenestelokaler, skal det af ansættelsesvilkårene fremgå, at  

 der ikke hermed er taget stilling til den endelige ordning af  

 funktionærforholdene ved den kirke, som eventuelt skal afløse den  

 midlertidige kirke eller gudstjenestelokalet.
 2. Ansættelse.
 2.1. Ansættelseskompetence.
Menighedsrådet træffer beslutning om ansættelse i ledige stillinger som  

 kirke- og kirkegårdsfunktionær.
For så vidt tjenestestedet for en stilling  

 som kirke- eller kirkegårdsfunktionær omfatter mere end een  

 menighedsrådskreds, foretages ansættelsen af menighedsrådene i et fælles  

 møde.
 2.2. Opslag.
Ledige stillinger besættes efter opslag.
Dog skal opslag ikke finde sted  

 ved en tjenestemands varige ansættelse efter prøveansættelse.
 Ledige stillinger opslås af menighedsrådet.
Forinden opslag af en ledig lønrammestilling finder sted, skal der af  

 stiftsøvrigheden foretages en prøvelse af, om forudsætningerne for  

 stillingens hidtidige aflønning fortsat er til stede.
Denne prøvelse kan  

 undlades, hvis der er forløbet mindre end 3 år, siden stillingens lønvilkår  

 er blevet vurderet efter gældende klassificerings- og kvotaregler.
Dog skal  

 prøvelse altid finde sted, såfremt ændringer foretages i stillingens indhold.
 Hvis der ikke ved udløbet af ansøgningsfristen har meldt sig ansøgere, der  

 opfylder betingelserne for at kunne ansættes i stillingen, genopslås  

 stillingen.
Genopslag finder endvidere sted, hvis menighedsrådet skønner, at ingen af  

 de ansøgere, der rettidigt har meldt sig til en opslået stilling, er  

 tilstrækkeligt egnet til stillingen, eller at man ved fornyet opslag kan  

 fremskaffe ansøgning fra mere kvalificerede ansøgere.
Finder menighedsrådet,  

 at ansøgninger, der er indgivet for sent, bør tages i betragtning, skal  

 stillingen ligeldes opslås på ny.
 Genopslag skal indeholde tilkendegivelse af, at tidligere indgivne  

 ansøgninger fra ansøgere, der opfylder ansættelsesbetingelserne, vil blive  

 taget i betragtning, medmindre de tilbagekaldes.
 2.1.1. Opslags bekendtgørelse.
Opslag skal bekendtgøres på en sådan måde, at det kommer til kundskab for  

 den videst mulige kreds af eventuelle ansøgere til stillingen.
Opslag bør  

 derfor optages i vedkommende organisationsblad, såfremt et sådant findes, og  

 herudover indrykkes i dagspressen.
Opslag af tjenestemandsstillinger i  

 lønramme 9 og derover skal yderligere optages i Statstidende.
 Det offentlige arbejdsformidlingskontor skal gøres bekendt med opslaget,  

 medmindre opslag optages i Statstidende.
 2.2.2. Opslags indhold.
 Opslag skal indeholde angivelse af:
 * Stillingsbetegnelse.
 * Tjenestested og for tjenestemænd ansættelsesområde (folkekirken).
 * Stillingens klassificering (lønramme og særlige tillæg, rådighedstillæg  

 eller lignende).
 * Eventuel for stillingen fastsat lønkvota.
 * Særlige kvalifikations- og uddannelseskrav, som stilles til ansøgerne.
 Såfremt der kan stilles bolig til rådighed på lejeboligvilkår  

 (funktionærbolig), kan dette angives.
 Endvidere skal opslaget indeholde oplysning om ansøgningsfristen og om,  

 hvortil ansøgninger skal sendes, og hvor stillingens regulativ kan  

 rekvireres.
 Der må ikke i opslag benyttes en formulering, hvorved der skelnes mellem  

 mandlig og kvindelig arbejdskraft for så vidt angår stillinger, der efter  

 deres art kan bestrides af såvel kvinder som mænd.
 Der må ligeledes ikke i opslag af tjenestemandsstillinger stilles krav om  

 dansk indfødsret på en måde, der kan afholde EU- og EFTA-statsborgere fra at  

 søge stillingen.
 2.2.3. Ansøgningsfrist.
 Ansøgningsfristen skal være mindst 14 dage.
 Til stillinger, der aflønnes efter lønrammesystemet, skal  

 ansøgningsfristen dog altid udgøre 3 uger og fastsættes til at løbe fra den  

 1. til den 22. i en måned.
 2.3. Ansættelsesbetingelser.
 2.3.1. Uddannelseskrav m.v.
 2.3.1.1. Organiststillinger.
Organiststillinger, der er klassificeret i lønramme 16-21-29-31 eller  

 højere, må kun besættes med organister med højeste organisteksamen  

 (Kirkemusikalsk Diplomeksamen) fra et dansk musikkonservatorium.
Organister  

 med tilsvarende uddannelse vil dog af Kirkeministeriet kunne anerkendes som  

 ansøgere til sådanne stillinger.
I organiststillinger, der er klassificeret i lønramme 9-15-17 eller  

 lønramme 14-17-20 med et særligt tillæg (kvalifikationstillæg), må kun  

 ansættes organister, der mindst har Præliminær Orgelprøve fra et dansk  

 musikkonservatorium, kirkemusikskole eller seminarium.
Organister med  

 tilsvarende uddannelse vil dog af Kirkeministeriet kunne anerkendes som  

 ansøgere til sådanne stillinger.
 2.3.1.2. Kirkegårdslederstillinger.
 Ansøgere til disse stillinger skal have faglig uddannelse som gartner  

 eller anden udannelse, som Kirkeministeriet i det enkelte tilfælde godkender  

 som ligestillet hermed i henseende til såvel teoretisk som praktisk kunnen.
 Stillinger som kirkegårdsleder, hvis lønramme slutter med lønramme 29  

 eller højere, skal opslås med bemærkning om, at ansøgere, der har uddannelse  

 som hortonom, vil blive foretrukket.
 Alle, der førstegangsansættes i en kirkegårdslederstilling, hvortil der er  

 knyttet forpligtelse til at varetage kirketjenerfunktioner, skal gennemgå et  

 grundudddannelseskursus for gravere m.fl. indenfor de 2 første ansættelsesår.
 2.3.1.3. Kirkegårdsassistentstillinger.
 Ansøgere til disse stillinger skal have faglig uddannelse som gartner  

 eller anden uddannelse, som Kirkeministeriet i det enkelte tilfælde godkender  

 som ligestillet hermed i henseende til såvel teoretisk som praktisk kunnen.
 2.3.1.4. Kordegnestillinger.
 Kordegnestillinger skal opslås med krav om, at ansøgere, der ikke er eller  

 har været ansat i kordegnestilling, skal have gennemført en basisuddannelse i  

 ministerialbogsførelse og administration/kirkekundskab.
 Hvis der er henlagt kassererhverv til kordegnestillingen, stilles der  

 endvidere krav om, at ansøgere skal have gennemført en uddannelse i  

 budgetlægning og regnskabsførelse.
 2.3.1.5. Graverstillinger.
 Alle, der førstegangsansættes i en graverstilling skal gennemgå et  

 grunduddannelseskursus for gravere m.fl. indenfor de 2 første ansættelsesår.
 2.3.1.6. Kirketjenerstillinger.
 Alle, der førstegangsansættes i en stilling som kirketjener ved en bykirke  

 skal indenfor de 2 første ansættelsesår gennemgå kirketjeneruddannelsens  

 grundmodul 1, 2 og 3.
 2.3.2. Alderskrav.
 Ansættelse på prøve i tjenestemandsstilling kan tidligst ske ved det  

 fyldte 18. år og varig ansættelse som tjenestemand kan tidligst ske ved det  

 fyldte 20. år.
 2.3.3. Helbredsbedømmelse.
 Forud for ansættelse (på prøve eller varigt) som tjenestemand skal  

 menighedsrådet vurdere om den, der påtænkes ansat, helbredsmæssigt er i stand  

 til at varetage stillingen.
 Der skal ved alle tjenestemandsansættelser af menighedsrådet tages et  

 pensionsforbehold, der gælder ved afsked på grund af sygdom inden for - som  

 udgangspunkt - 10 år fra ansættelsen.
 Særlig helbredsbedømmelse er ikke foreskrevet ved ansættelse i andre  

 stillinger end tjenestemandsstillinger.
 2.4. Prøveansættelse.
 Varig ansættelse som tjenestemand finder sted efter forudgående ansættelse  

 på prøve.
Regler om prøveansættelse er fastsat for tjenestemandsstillinger, samt for  

 kirkesangere og organister, der ikke lønnes efter tjenestemændenes  

 lønrammesystem.
I andre ansættelsesforhold kan en prøvetid over 3 måneder  

 normalt ikke aftales.
 3. Lønning.
 3.1.1. Lønning efter lønramme (lønrammestillinger).
 Følgende stillinger aflønnes efter lønrammesystemet:
 * Organiststillinger til hvilke der er knyttet uddannelseskrav (iflg. pkt.  

 2.3.1.1.), og hvor beskæftigelsesgraden udgør 50% eller derover.
 * Kirkegårdslederstillinger.
 * Kordegnestillinger.
 * Kirkegårdsassistentstillinger.
 * Graverstillinger.
 * Kirketjenerstillinger.
 3.1.2. Tjenestemænd.
Kirkefunktionærstillinger, der er tjenestemandsstillinger, er henført til  

 lønrammesystemet ved lov af 18. juni 1969 om tjenestemandslønninger m.v. og  

 klassificering af tjenestemandsstillinger i staten, folkeskolen og  

 folkekirken § 25 eller senere aftale.
Nyoprettelse af tjenestemandsstillinger  

 kan finde sted ved Kirkeministeriets bestemmelse efter indstilling fra  

 menighedsrådet.
 3.1.3. Andre (tjenestemandslignende lønnede).
 Andre kirkefunktionærer lønnes efter lønrammesystemet, for så vidt dette  

 er fastsat af Kirkeministeriet.
 3.1.4. Klassificering i lønrammesystemet.
 Klassificering af tjenestemandsstillinger sker ved aftale mellem  

 Finansministeriet (Kirkeministeriet) og vedkommende  

 tjenestemandsorganisation.
 3.1.5. Omklassificering.
 Ændring af en tjenestemandsstillings eller en tjenestemandslignende lønnet  

 stillings klassificering skal ske ved aftale mellem Finansministeriet og  

 vedkommende centralorganistation, jf. § 45 i lov om tjenestemænd.
 Omklassificering vil normalt kun finde sted i forbindelse med de  

 almindelige omklassificeringsforhandlinger.
 Undtagelse herfra gøres dog i visse tilfælde for:
* kordegnestillinge.
Ved udvidelse eller indskrænkning af  

 stillingsindholdet med kassererhverv for menighedsrådet sker der automatisk  

 op- eller nedrykning til det henholdsvis højere eller lavere lønrammeforløb,  

 der passer med det ændrede stillingsindhold.
* PO-organiststillinger.
Sker der ændringer i stillingsindholdet, således  

 at stillingen indeholder kor- og koncertforpligtelser og har en  

 beskæftigelsesgrad på mindst 85 % af fuldtidsbeskæftigelse, sker der  

 automatisk oprykning til lønramme 14-17-20. Ved stillingsændringer, der  

 indebærer, at disse krav ikke længere er opfyldt, sker der ligeledes  

 automatisk nedrykning til det lavere lønrammeforløb, der passer med det  

 ændrede stillingsindhold.
* Ledige organiststillinger.
Ved fastsættelse af ændrede uddannelseskrav  

 til stillingen i forbindelse med ledighed kan der ske omklassificering til  

 den lønramme, der passer med de nyfastsatte uddannelseskrav.
 * Graverstillinger i lønramme hvortil der ikke er knyttet uddannelseskrav.  

 I tilfælde, hvor graveren under ansættelsen gennemgår jordbrugets  

 arbejdsmarkedsuddannelse til og med »Anlægsgartnerteknik, trin I«  

 eller »Plantevækst og etablering af grønne anlæg« eller  

 »Etablering og pleje af kirkegårdsanlæg« kan der ske indplacering i  

 lønramme 14-16.
 3.1.6. Kvotafastsættelse.
 Såfremt en kirkefunktionær, der lønnes efter lønrammesystemet, ikke er  

 heltidsbeskæftiget, fastsættes der en kvota, med hvilken lønnen efter  

 lønrammen udbetales. Ændring og nyfastsættelse af lønkvota foretages af  

 stiftsøvrigheden eller Kirkeministeriet.
3.1.7. Tillæg Til kirketjenere, kordegne samt gravere og kirkegårdsledere med  

 kirketjeneste udbetales rådighedstillæg.
Afgørelse om ændring af  

 rådighedstillæg træffes af stiftsøvrigheden eller Kirkeministeriet.
 Rådighedstillæg kan ikke uden ministeriets godkendelse udbetales til andre  

 funktionærer eller med andre beløb end de af ministeriet fastsatte.
 Til visse stillinger som graver og kirkegårdsleder ydes  

 administrationstillæg.
 Til organiststillinger klassificeret med krav om Præliminær Orgelprøve  

 ydes kvalifikationstillæg samt rådighedstillæg.
 Til organiststillinger klassificeret med krav om Kirkemusikalsk  

 Diplomeksamen ydes rådighedstillæg.
 3.1.8. Vederlag udover løn.
 Der kan ikke ydes tjenestemandsansatte og tjenestemandslignende lønnede  

 kirkefunktionærer vederlag udover den fastsatte løn med tillæg.
 I overensstemmelse hermed kan særskilt vederlag ikke ydes for medvirken  

 ved kirkelige handlinger, uanset om de personer, for hvem handlingen udføres,  

 har bopæl i eller uden for sognet eller kommunen, og uanset om de pågældende  

 er medlemmer af folkekirken eller står uden for denne, og uanset hvilken  

 præst, der udfører handlingen.
 Såfremt der i henhold til kirkens vedtægter skal opkræves betaling for  

 ydelser, for hvilke kirkefunktionæren ikke er berettiget til betaling, indgår  

 betalingen i kirkens kasse.
 Som eksemplifikation for de enkelte stillingsgrupper anføres:
 * Der må ikke ydes kirketjenere særskilt vederlag for renholdelse af og  

 tilsyn med kontor- og menighedslokaler, som hører til kirken, samt  

 konfirmandlokaler, uanset lokalernes beliggenhed, for medvirken ved  

 kirkekoncerter og andre arrangementer i kirken eller for bistand ved  

 modtagelse af kister i kapel eller kirke, for bistand ved pyntning eller i  

 det hele for nogen virksomhed, som står i forbindelse med hans stilling som  

 kirketjener.
 * Kordegne vil ikke kunne modtage særskilt vederlag for udførelse af  

 administrativt arbejde for menighedsrådet, for udsyngning af lig, for  

 medvirken ved andagter m.v. på sygehus eller i kapel.
 * Organister må ikke oppebære vederlag for udførelse af særlige  

 kompositioner ved kirkelige handlinger, for medvirken ved begravelser fra  

 kapeller eller for medvirken ved andagter på sygehus, alderdomshjem m.m.,  

 uanset om institutionen er beliggende uden for ansættelsesområdet.
 Kirkegårdsledere og gravere må ikke modtage særskilt vederlag for arbejde  

 på eller i forbindelse med driften af kirkegården - herunder i øvrigt for  

 menighedsrådet.
 3.1.9. Lønnens udbetaling.
Menighedsrådet træffer afgørelse om udbetalingsmåden, herunder om  

 udbetaling skal finde sted til bank- eller sparekasse eller girokonto.
Der  

 tages så vidt muligt hensyn til funktionærernes ønsker.
 Lønnen udbetales sidste bankdag i måneden.
 3.2. Anden lønningsform.
 For kirke- og kirkegårdsfunktionærer, der ikke lønnes efter  

 lønrammesystemet eller efter overenskomst, fastsættes lønvilkår af  

 menighedsrådet inden for de af Kirkeministeriet fastsatte rammer.
 Menighedsrådets afgørelse skal godkendes af provstiudvalget i de tilfælde,  

 hvor der på området er fastsat vejledende regler af Kirkeministeriet.
 Kirkefunktionærer, der er ansat med fast løn, må ikke oppebære særskilt  

 vederlag for medvirken ved kirkelige handlinger uanset om de personer, for  

 hvem handlingen udføres, har bopæl i eller uden for sognet eller kommunen, og  

 uanset om de pågældende er medlemmer af folkekirken eller står uden for  

 denne, og uanset hvilken præst, der udfører handlingen.
 Såfremt der i henhold til kirkens vedtægt skal opkræves betaling for  

 ydelser, for hvilke kirkefunktionæren ikke er berettiget til betaling, indgår  

 betalingen i kirkens kasse.
 3.2.1. Landsbyorganister og kirkesangere.
 Såfremt andet ikke er bestemt i stillingens regulativ, finder  

 honorarfastsættelsen sted efter de af Kirkeministeriet udsendte vejledende  

 regler.
Der kan ikke udbetales særskilt vederlag for tjeneste på sygehus, kapel  

 eller udsyngning af lig.
Der må ej heller modtages vederlag for udførelse af  

 særlige kompositioner ved kirkelige handlinger.
 3.2.2. Kontorpersonale på kirkegårdskontorer m.m.
 Kontorpersonale på kirkegårdskontorer m.m. ansættes og lønnes i henhold  

 til fællesoverenskomst mellem Finansministeriet og Statsansattes Kartel  

 (StK-fællesoverenskomst) med tilhørende organisationsaftale for  

 kontorfunktionærer.
 Reglerne i dette cirkulære finder ikke anvendelse på ansættelsen.
 Indplaceringen som overassistent eller højere indplacering skal godkendes  

 af Kirkeministeriet.
 3.2.3. Gartnere og gartneriarbejdere.
 Gartnere og gartneriarbejdere på bykirkegårde ansættes og lønnes i henhold  

 til fællesoverenskomst mellem Finansministeriet og Statsansattes Kartel  

 (StK-fællesoverenskomst) med tilhørende og organisationsaftale for gartnere  

 og gartneriarbejdere ved statshaver og bykirkegårde m.v.
 Reglerne i dette cirkulære finder ikke anvendelse på ansættelsen.
 3.2.4. Gravermedhjælpere m.fl.
 Disse lønnes efter regler fastsat af Kirkeministeriet efter forhandling  

 med FAKK og SiD.
 3.2.5. Andre.
 For andre kirkefunktionærer fastsættes enten en honorarydelse pr. tjeneste  

 eller et i forhold til stillingens omfang og beskaffenhed passende årligt  

 honorar, der reguleres i henhold til de af Kirkeministeriet udsendte  

 reguleringscirkulærer, herunder cirkulære om lønning af vikarer ved kirker og  

 kirkegårde.
 3.2.6. Lønnens udbetaling.
 Faste årlige honorarer udbetales med 1/12 månedligt bagud den sidste  

 bankdag i hver måned.
 For ansatte på timeløn, der ikke er berettiget til løn under ferie,  

 foretages tilbageholdelse i lønnen i ferieperioden og i stedet udbetales  

 fereigodtgørelse med 12 1/2 % af den udbetalte løn.
 Timeløn udbetales ugentlig bagud i henhold til timesedler.
 3.3. Løn under sygdom.
 3.3.1. Tjenestemænd og tjenestemandslignende lønnede.
 Der ydes tjenestemandsansatte og tjenestemandslignende lønnede kirke- og  

 kirkegårdsfunktionærer løn under sygdom.
 Der føres for hver ansat en sygedagsliste med oplysning om tidspunktet for  

 hver sygeperiodes begyndelse og ophør.
 Meddelelse om sygdomsforfald skal af funktionæren gives til  

 menighedsrådet, jf. pkt. 5.2., uden ugrundet ophold og skal såvidt muligt  

 være menighedsrådet i hænde inden tjenestens begyndelse den første sygedag.
 Meddelelse om sygdomsforfald skal af funktionæren snarest derefter  

 bekræftes ved fremsendelse af en af ham underskrevet erklæring af følgende  

 ordlyd:
 »Jeg erklærer herved, at jeg er uarbejdsdygtig på grund af sygdom fra  

 (dato). Uarbejdsdygtigheden forventes at blive af kortere/længere varighed.
 Såfremt sygdommen medfører hospitalsindlæggelse, må erklæringen indeholder  

 oplysning herom.
I særlige tilfælde, hvor kirkefunktionærens forudgående sygemeldingers  

 antal og/eller karakter taler derfor, kan sygdom af kortere varighed af menighedsrådet forlanges dokumenteret ved lægeattest.  

 Udgiften hertil afholdes af kirkekassen.
 Meddelelse om genoptagelse af tjenesten efter sygdomsforfald skal af  

 kirkefunktionæren afgives til menighedsrådet, så snart tidspunktet for  

 tjenestens genoptagelse kan forudsiges.
Under sygdom af mere end 2 ugers varighed kan det af menighedsrådet  

 forlanges, at kirkefunktionæren fra en læge fremskaffer nærmere oplysning om  

 sygdommens varighed.
Udgifterne ved denne lægeerklæring afholdes af  

 kirkekassen.
 Kirkefunktionæren er i øvrigt pligtig at fremskaffe helbredsoplysninger og  

 underkaste sig lægeundersøgelse efter de herom fastsatte regler.
 Om afsked på grund af sygdom, se pkt. 8.2.2.
3.3.2. Andre Andre kirke- og kirkegårdsfunktionærer er, såfremt de ikke omfattes af  

 funktionærloven, berettigede til dagpenge under sygdom i henhold til lov om  

 dagpenge.
 3.4. Løn under fravær på grund af graviditet, barsel, omsorgsdage og  

 adoption.
 3.4.1. Tjenestemænd og tjenestemandslignende lønnede.
 Tjenestemandsansatte og tjenestemandslignende lønnede kirke- og  

 kirkegårdsfunktionærer er berettigede til at oppebære løn under graviditet,  

 barsel, omsorgsdage og i forbindelse med adoption i henhold til de af  

 Finansministeriet fastsatte regler.
3.4.2. Andre Kirkesangere og organister, der ikke lønnes efter tjenestemændenes  

 lønrammer er berettigede til at oppebære løn under graviditet, barsel og  

 adoption på linie med de til enhver tid gældende regler for tjenestemænd.
 Andre kirke- og kirkegårdsfunktionærer er, såfremt de ikke er omfattet af  

 funktionærloven, berettigede til dagpenge i henhold til lov om dagpenge.
 3.5. Løn under indkaldelse til militærtjeneste.
 3.5.1. Samtlige ansatte.
Kirke- og kirkegårdsfunktionærer er ikke berettigede til løn under første  

 indkaldelse.
Under genindkaldelse udbetales der løn i den måned, hvori  

 genindkaldelse finder sted, og i den følgende måned, men ikke herudover.
3.6. Lønforskud Under særlige omstændigheder kan der af Kirkeministeriet bevilges  

 tjenestemandsansatte kirkefunktionærer lønforskud.
 3.7. Lønforskrivning.
 Indenfor nærmere fastsatte rammer kan der af tjenestemænd gives  

 forskrivning på deres løn.
 4. Andre ansættelsesvilkår.
 For tjenestemænd og tjenestemandslignende lønnede kirkefunktionærer  

 fastsættes andre ansættelsesvilkår end de, der er fastsat i  

 tjenestemandsloven og tjenestemandspensionsloven, ved aftale mellem  

 Finansministeriet (Kirkeministeriet) og tjenestemændenes  

 centralorganisationer eller af Finansministeriet (Kirkeministeriet) efter  

 forhandling med tjenestemandsorganisationerne.
For andre kirkefunktionærer fastsættes ansættelsesvilkårene af  

 menighedsrådet ved ansættelsesforholdets indgåelse inden for rammerne af de  

 af Finansministeriet (Kirkeministeriet) fastsatte bestemmelser og  

 lovgivningen i øvrigt.
Provstiudvalget udøver legalitetskontrol.  

 Ansættelsesvilkårene skal, forinden fastsættelsen, forhandles med  

 kirkefunktionæren eller hans faglige organisation, jf. i øvrigt pkt. 6.
 For alle ved kirker og kirkegårde ansatte, der ikke er omfattet af  

 kollektiv overenskomst, skal der af menighedsrådet udfærdiges regulativ.
4.1. Ferie 4.1.1 Tjenestemænd og tjenestemandslignende ansatte.
Tjenestemænd og tjenestemandslignende ansatte er berettiget til ferie  

 efter reglerne i ferieaftalen.
Den ansatte har ret til ferie med løn samt en  

 særlig feriegodtgørelse på 1 1/2 %.
 4.1.2. Overenskomstansatte (månedslønnede).
Overenskomstansatte på månedsløn er berettigede til ferie efter reglerne i  

 ferieaftalen.
Den ansatte har ret til ferie med løn samt en særlig  

 feriegodtgørelse på 1 1/2 %.
 4.1.3. Andre.
 Ansatte, der er omfattet af funktionærlovens regler og andre  

 kirkefunktionærer, herunder timelønnede, er berettigede til ferie efter  

 reglerne i lov om ferie efter nærmere bestemmelser fastsat af  

 Kirkeministeriet.
 Ansatte, der er omfattet af funktionærlovens regler, er berettigede til  

 ferie med løn samt en særlig feriegodtgørelse på 1 %.
 Ansatte, der ikke er berettigede til ferie med løn ydes en  

 feriegodtgørelse på 12 1/2 % af lønnen.
 4.2. Fridage og friweekends.
Kirkefunktionærer er berettigede til en fast ugentlig fridag, som  

 fastsættes i stillingens regulativ.
Må denne på grund af tjenesten inddrages,  

 gives der kirkefunktionæren en erstatningsfridag i løbet af samme eller  

 efterfølgende måned.
Lader dette sig ikke gøre, udbetales kirkefunktionæren  

 erstatning for den mistede fridag.
Lønrammelønnede kirke- og kirkegårdsfunktionærer er berettigede til 3-6  

 friweekends årligt afhængig af kvotastørrelse.
Landsbyorganister og  

 kirkesangere er berettigede til 3 friweekends årligt.
 4.3. Telefongodtgørelse.
 Menighedsrådet kan bevilge kirke- og kirkegårdsfunktionærer telefon eller  

 telefongodtgørelse efter regler fastsat af Kirkeministeriet.
 4.4. Jubilæumsgratiale.
 Kirkefunktionærer er berettiget til jubilæumsgratiale.
 4.5. Flyttegodtgørelse.
 Der ydes kirkefunktionærer, der lønnes efter tjenestemændenes  

 lønrammesystem, flyttegodtgørelse.
 Andre kirkefunktionærer er ikke berettiget til flyttegodtgørelse.
 4.6. Tjenestedragt.
Det kan af menighedsrådet pålægges kordegne og kirketjenere at bære særlig  

 tjenestedragt.
Udgiften ved tjenestedragtens anskaffelse og fornyelse betales  

 af kirkens kasse.
Mørkt tøj anses ikke som tjenestedragt.
 Til kirketjenere og kirkegårdsledere, der udfører kirketjeneste, ydes  

 beklædningsgodtgørelse.
 Der kan inden for en vis udgiftsramme pr. ansættelsesmåned udleveres  

 arbejdstøj til gravere, og til gravere, der medvirker ved gudstjenester og  

 kirkelige handlinger, desuden mørkt tøj.
 Et menighedsråd kan stille krav om, at kirketjenere og gravere under  

 udførelse af kirketjeneste bærer mørkt tøj.
 Tilsvarende regler finder anvendelse på ansatte i stillinger som  

 kirkegårdsassistent og visse stillinger som kirkegårdsleder, uanset i hvilken  

 lønramme stillingen er klassificeret.
 4.7. Kontor.
Der stilles af menighedsrådet kontorlokale til rådighd for kordegne og  

 kirkegårdsledere, medmindre andet er fastsat i stillingens regulativ.
Såfremt  

 kordegnen eller kirkegårdslederen har kontor i sin private bolig, ydes der  

 ham kontorholdsgodtgørelse.
Størrelsen heraf angives i stillingens regulativ.
 Et kordegnekontor skal have offentlig ekspeditionstid fra kl. 10 til kl.  

 12 på ugens fem første hverdage og derudover to timer en fast ugentlig  

 hverdag efter kl. 16.00. Offentlige ekspeditionstider herudover fastsættes i  

 forhold til stillingens lønkvota således:
 4.8. Efteruddannelse.
 Kirkefunktionærer er pligtige at underkaste sig efteruddannelse.
 Udgifterne ved beordret efteruddannelse betales af kirkens kasse.
 Til kirkefunktionærerens deltagelse i faglige kurser, kan der ydes tilskud  

 af menighedsrådet efter gældende regler.
 4.9. Tavshedspligt.
 I henhold til forvaltningsloven skal ansatte ved kirker og kirkegårde  

 iagttage tavshed med hensyn til de forhold, som de i medfør af stillingen  

 bliver bekendt med, og hvis hemmeligholdelse ifølge sagens natur er påkrævet  

 eller bliver dem foreskrevet.
 4.10. Tjenestebolig.
Hvor der er knyttet tjenestebolig til en tjenestemandsstilling har  

 kirkefunktionæren pligt til at bebo den, jf. lov om tjenestemænd.
Boligbidrag  

 skal indeholdes i lønnen, og beregnes på grundlag af de til enhver tid  

 gældende regler om fastsættelse af boligbidrag.
 Hvor en bolig stilles til rådighed for en tjenestemandsansat funktionær,  

 uden at han er forpligtet til at bebo den, fastsættes boligbidrag efter  

 særlige derom gældende regler (lejebolig).
For tjenestemandslignende lønnede kirkefunktionærer anvendes tilsvarende  

 regler.
Reglerne gælder endvidere for andre funktionærer, for så vidt de  

 under ansættelsesforholdet har pligt til at bebo den pågældende bolig.
 4.11. Tjenestetidsregler.
Der er ikke for tjenestemandsansatte eller tjenestemandslignende lønnede  

 kirkefunktionærer fastsat nogen højeste tjenestetid, og der vil derfor ikke  

 kunne ydes betaling for overarbejde.
Særlig undtagelse gælder for  

 kirkegårdsassistenter.
Tjenesten bør tilrettelægges således, at den holdes  

 inden for normal ugentlig arbejdstid (f.t. 37 timer pr. uge). Hvis dette er  

 udelukket, må medhjælpsordning etableres og betales af kirkekassen.
 Tilsvarende gælder andre heltidsbeskæftigede kirke- og  

 kirkegårdsfunktionærer.
 Antagelse af fast medhjælp kan, hvor særlige regler ikke er fastsat, kun  

 ske med provstiudvalgets godkendelse.
 Tjeneste for kirkefunktionærer, der aflønnes med kvotaløn, må  

 tilrettelægges inden for en tilsvarende nedsat tjenestetid.
 4.12. Tjenestefrihed til varetagelse af organisationsarbejde.
Som hovedregel skal organisationsarbejde udføres i fritiden ved omlægning  

 af tjenesten, eller hvor det er muligt ved tjenestebytning.
Såfremt  

 varetagelsen af organisationsarbejdet ikke kan ske ved omlægning eller  

 bytning, kan menighedsrådet efter forhandling med den ansatte tillade fravær  

 fra tjenesten uden lønafkortning i et antal arbejdstimer svarende til den  

 gennemsnitlige ugentlige arbejdstid i 3 uger på årsbasis.
 Ved opgørelsen medregnes alt fravær, herunder forhandlingsmøder med  

 kirkelige myndigheder og deltagelse i kongresser, delegeretmøder,  

 hovedbestyrelsesmøder, bestyrelsesmøder, forretningsudvalgsmøder m.v.
 4.13. Medarbejdermøder.
 I alle sogne og kirkedistrikter afholdes der hvert år et medarbejdermøde.  

 Enhver medarbejder ved kirken - herunder også medarbejderrepræsentanten - har  

 ret til at deltage i medarbejdermødet.
 Den tid, der medgår til deltagelse i medarbejdermødet, medregnes som  

 arbejdstid.
 4.14. Ombud.
Tjenestemandsansatte kirkefunktionærer er forpligtet til at overtage et  

 borgerligt eller kommunalt ombud, men kan efter ansøgning af Kirkeministeriet  

 fritages herfor, såfremt det er påkrævet af hensyn til tjenestens forsvarlige  

 udførelse, jf. lov om tjenestemænd.
Der er regler om afholdelse af udgifter  

 til tjenestens udførelse under tjenestemænds fravær som følge af varetagelse  

 af ombud.
Disse regler finder tilsvarende anvendelse for kirkefunktionærer,  

 der aflønnes med tjenestemandslignende løn.
 4.15. Konstitution (Vikariat).
En tjenestemand i folkekirken har pligt til i stedet for eller i  

 forbindelse med tjeneste i sin egen stilling at gøre midlertidig tjeneste i  

 en stilling, der er sideordnet med eller højere end hans egen, jf. lov om  

 tjenestemænd.
Forpligtelsen omfatter også tilfælde, hvor den ledige stilling  

 og den kirkefunktionær, der konstitueres, er knyttet til forskellige kirker.  

 Tjenestemandsansatte kirkefunktionærer har tilsvarende forpligtelser til at  

 forrette midlertidig tjeneste i stillinger, der lønnes med  

 tjenestemandslignende løn.
Foranstående regler såvel som nedenstående regler om berettigelsen til og  

 beregningen af vederlag finder tilsvarende anvendelse på  

 tjenestemandslignende lønnede kirkefunktionærer.
For gravere gælder særlige  

 regler om konstitution.
A.
Konstitution i højere lønnet stilling uden samtidig betjening af egen  

 stilling:
Såfremt konstitutionen varer 21 dage eller derunder, opnår tjenestemanden  

 ikke krav på vederlag.
Varer konstitutionen derimod i 22 dage eller derover,  

 er tjenestemanden berettiget til et vederlag, der udgør forskellen mellem den  

 for tjenestemandens egen stilling gældende løn med tillæg og den løn med  

 tillæg, han ville opnå ved udnævnelse i den højere stilling.
B.
Konstitution (vikariat) i anden stilling samtidig med varetagelse af  

 egen stilling:
a.
Konstitutionens (vikariatets) længde udgør 28 dage eller derover.
På  

 grundlag af tjenestemandens oplysninger om den tid, der må skønnes at medgå  

 til varetagelse af de to stillinger udover normal arbejdstid, jf. pkt. 4.11  

 ydes der tjenestemanden vederlag som for overarbejde efter den sats, der er  

 gældende for det løntrin, hvorpå han ville blive indplaceret, såfremt han  

 udnævntes i den stilling, hvori han vikarierer.
 Er den ene af stillingerne eller begge stillingerne kvotalønnede,  

 forholdes på tilsvarende måde, men vederlaget beregnes med almindelig  

 timeløn, såfremt den samlede tjeneste holdes inden for normal arbejdstid, og  

 med over arbejdspenge for tjenestetimer ud over normal arbejdstid.
 Særlig for kvotalønnede organister foretages en kvotaansættelse for  

 tjenesten under eet, og organisten aflønnes under konstitutionen (vikariatet)  

 i overensstemmelse hermed.
b.
Konstitutionens længde udgør under 28 dage.
I disse tilfælde der også omfatter en kirkefunktionærs vikariat for en  

 anden kirkefunktionær under en eller flere enkelttjenester eller på fridage  

 ydes intet vederlag.
Derimod er kvotalønnede kirkefunktionærer berettiget til  

 vederlag under vikariatet, selvom dette ikke har en varighed som foran nævnt.  

 Reglerne under stk. 2 og 3 finder tilsvarende anvendelse på beregning af  

 vederlaget.
 5. Arbejdsforpligtelser.
 5.1. Fastsættelse og ændring.
 Indholdet og omfanget af en kirkefunktionærs arbejdsforpligtelse  

 fastsættes dels ved generelle aftaler eller regler udfærdiget af  

 Kirkeministeriet, dels ved ved konkrete aftaler og sædvane for hver enkelt  

 stilling, jf. herved pkt. 1 om kirkebetjeningens ordning i almindelighed.
 I forbindelse med ændring af arbejdsforpligtelsen for en kirkefunktionær  

 foretages ændring af funktionærens regulativ.
Berøres præstens (præsternes) eller andre kirkefunktionærers  

 arbejdsforhold af regulativændringen, skal menighedsrådet tillige give disse  

 lejlighed til en forhandling.
De pågældende er berettigede til at lade sig  

 repræsentere af deres faglige organisation.
 Ændringer i regulativet skal legalitetspåtegnes af provstiudvalget.
Tjenestemænd vil kunne forlange spørgsmålet om, hvorvidt en  

 stillingsændring er så vidtgående, at den ændrer tjenestens karakter på en  

 sådan måde, at stillingen ikke længere kan anses for passende for ham,  

 forelagt Kirkeministeriet.
For andre kirkefunktionærer kan  

 stillingsændringer, såfremt de væsentligt forandrer stillingens karakter, kun  

 gennemføres med det for stillingen gældende opsigelsesvarsel, jf. pkt. 8.4.
 5.2. Tjenstlige forskrifter.
Tjenstlige forskrifter og anvisninger til kirkefunktionærer gives af  

 menighedsrådet.
Menighedsrådet skal skriftligt tilkendegive funktionærerne,  

 hvem der er bemyndiget til på rådets vegne at give tjenstlige forskrifter og  

 anvisninger og til at modtage henvendelser fra kirkekunktionærerne i  

 spørgsmål vedrørende løn- og ansættelsesforhold og vedrørende tjenstlige  

 forhold, herunder tjenestens tilrettelæggelse, ferie, sygdom, godkendelse af  

 vikar osv. (kontaktperson).
 I følgende tilfælde gives forskrifter dog af andre:
 Af vedkommende præst:
 1. Til kordegnen (kirkebylæreren) vedrørende  

 kirkebøgernes førelse.
 2. Til de ved gudstjenester og kirkelige handlinger  

 medvirkende kirkefunktionærer med hensyn til deres medvirken.
 3. Til kirketjeneren vedrørende forberedelse af lokale  

 til konfirmandundervisning og tilsynet med konfirmanderne.
 Af organisten:
 Til kirkens kor om udførelsen af deres arbejde.
 Af kirkegårdslederen:
 Til personale på kirkegård og kirkegårdskontor.
 Af andre kirkefunktionærer:
 Til medhjælp for disse, medmindre andet er fastsat af menighedsrådet.
 Mener en kirkefunktionær, at et tjenstligt pålæg, som er givet ham er  

 ulovligt eller urimeligt, kan han indbringe spørgsmålet for menighedsrådet.  

 Kirkefunktionæren kan indbringe rådets afgørelse for Kirkeministeriet.
Indbringelse af spørgsmålet om et tjenstligt pålægs lovlighed fritager  

 ikke kirkefunktionæren for at rette sig efter pålægget, indtil afgørelse er  

 truffet 6. Forhandlingsret.
 6.1. For kirkefunktionæren selv.
 Et menighedsråd kan ikke afgøre sager, der vedrører en kirkefunktionærs  

 forhold, forinden den pågældende har haft lejlighed til at udtale sig i  

 sagen.
 Tilsvarende forpligtelse for menighedsrået til at forhandle særlige  

 spørgsmål med kirkefunktionærer fremgår af specialbestemmelser i cirkulærer  

 og cirkulærskrivelser samt af bestemmelser i dette cirkulære.
Forhandlingspligten kan opfyldes såvel gennem skriftlig som mundtlig  

 forhandling.
Begærer funktionæren en mundtlig forhandling, bør dette  

 imødekommes.
 6.2. For kirkefunktionærens faglige organisation.
 6.2.1. Tjenestemænd og tjenestemandslignende lønnede.
 6.2.1.1. Forhandlingsberettigede organisationer.
 Tjenestemændenes centralorganisationer har forhandlingsret over for alle  

 vedkommende kirkelige myndigheder (menighedsråd, provstiudvalg,  

 stiftsøvrigheder, Kirkeministeriet) i spørgsmål vedrørende kirkefunktionærer,  

 der er ansat som tjenestemænd eller på tjenestemandslignende vilkår.
 For kirkefunktionærerne er følgende organisationer anerkendt som  

 forhandlingsberettigede:
 6.2.1.2. Løn- og ansættelsesvilkår (aftaler).
 Fastsættelse af løn- og ansættelsesvilkår sker i almindelighed ved aftale  

 mellem finansministeren og tjenestemændenes centralorganisationer, eventuelt  

 efter bemyndigelse mellem kirkeministeren og folkekirkens  

 tjenestemandsorganisationer.
 Forhandlinger finder i disse tilfælde sted mellem  

 tjenestemandsorganisationerne og Finansministeriet (Kirkeministeriet).
 6.2.1.3. Andre forhold (forhandlinger).
 Kirkefunktionærernes organisationer er berettiget til at forlange ethvert  

 fagligt forhold forhandlet med alle vedkommende kirkelige myndigheder.
 Som eksempler på faglige forhold kan nævnes lønkvota, tillæg, arbejdets  

 tilrettelæggelse og udførelse, arbejdstidens placering samt spørgsmål om  

 anskaffelse af hjælpemidler.
Endvidere kan nævnes korforhold for organister, kontorforhold for kordegne  

 og kirkegårdsledere og medhjælpsforhold.
Endelig kan anføres disciplinære  

 forhold, jf. herved pkt. 7.
 6.2.2. Andre kirkefunktionærer.
 Andre kirkefunktionærer kan lade sig repræsentere eller bistå af andre  

 under forhandlinger med menighedsrådet.
Gartnere og gartneriarbejdere er omfattet af en kollektiv overenskomst med  

 SiD.
Gravermedhjælpere m.fl. er organiseret i SiD eller FAKK.
 Kirkesangere og landsbyorganister er organiseret i Dansk Kirkemusiker  

 Forening.
 7. Disciplinære forseelser.
 7.1. Tjenestemænd.
 7.1.1. Suspension og tjenestefritagelse.
 Har en tjenestemandsansat kirkefunktionær pådraget sig begrundet mistanke  

 om et forhold, der fratager ham den tillid, som bestridelse af stillingen  

 kræver, eller som i øvrigt gør det betænkeligt, at han vedblivende udfører  

 sit hidtidige arbejde, kan Kirkeministeriet suspendere den pågældende (med  

 bevarelse af hel eller delvis løn) eller foranledige den pågældende overført  

 til andet arbejde.
 Menighedsrådet kan beslutte, at en tjenestemandsansat kirkefunktionær skal  

 fritages for tjeneste (med bevarelse af fuld løn) i forbindelse med en  

 tjenstlig indberetning til Kirkeministeriet af den pågældende.
 7.1.2. Disciplinærforfølgning.
Regler om behandling af tjenesteforseelser er fastsat i kapitel 4 i lov om  

 tjenestemænd.
De heri omtalte disciplinære straffe kan kun bringes i  

 anvendelse af Kirkeministeriet.
Dette gælder også advarsel og irettesættelse  

 som disciplinær straf.
Menighedsrådet skal dog påse, at de for tjenesten  

 gældende regler følges, og menighedsrådet skal påtale - efter  

 omstændighederne og i gentagelsestilfælde skriftligt - en kirkefunktionærs  

 forsømmelse heraf.
 Det påhviler menighedsrådet at give indberetning til ministeriet om  

 tjenesteforseelser, der skønnes at kunne give anledning til anvendelse af  

 disciplinær straf.
Såfremt vedkommende forhandlingsberettigede tjenestemandsorganisation  

 indtræder i en sag om tjenesteforseelse, kan menighedsrådet ikke afvise at  

 forhandle med organisationen.
Er løsning i mindelighed ikke mulig, må sagen  

 af menighedsrådet indberettes til Kirkeministeriet.
 7.2. Ikke-tjenestemænd.
Disciplinære straffe bringes i anvendelse efter menighedsrådets  

 beslutning.
Dog må ingen straf anvendes, forinden den ansatte har haft  

 lejlighed til at udtale sig.
Den ansatte er berettiget til at lade sin  

 organisation indtræde i sagen.
 Menighedsrådet har et selvstændigt initiativ til at bringe en forhandling  

 i stand med tjenestemandsorganisationen, inden beslutning om disciplinær  

 straf tages.
Disciplinær straf for tjenstlig forseelse vil kunne bestå af  

 irettesættelse, advarsel eller afsked.
Den disciplinære straf skal stå i  

 passende forhold til forseelsens karakter.
Således bør afsked ikke meddeles,  

 medmindre forseelsen er af alvorlig art, eller der er tale om gentagen  

 forseelse uanset tidligere given advarsel.
 Er kirkefunktionæren ansat med tjenestemandslignende vilkår, kan hans  

 tjenestemandsorganisation forlange spørgsmålet om kirkefunktionærens afsked  

 har været rimeligt begrundet i kirkefunktionærens eller folkekirkens forhold,  

 afgjort ved nævnsbehandling.
 Om afskedsreglerne henvises i øvrigt til afsnit 8.
 8. Afsked.
 8.1. Afskedskompetence.
 Kirke- og kirkegårdsfunktionærer afskediges af den myndighed, der er  

 beføjet til at foretage nyansættelse i stillingen, jf. foran.
 Uansøgt afsked af en varig ansat tjenestemand (sml. derimod nedenfor pkt.  

 8.5. om prøveansatte tjenestemænd) samt ansøgt afsked af en tjenestemand af  

 helbredsgrunde kan dog kun foretages af Kirkeministeriet.
 Helbredsbetinget afsked af tjenestemandslignende ansatte kan kun finde  

 sted efter, at Kirkeministeriet har forelagt sagen for Helbredsnævnet.
 8.2. Afskedsgrunde.
 8.2.1. alder.
 Kirkefunktionæren (såvel tjenestemandsansatte som andre) skal afskediges  

 med udgangen af den måned, hvori de fylder 70 år.
En tjenestemand er berettiget til ansøgt afsked med pension efter det  

 fyldte 60 år.
Ved afsked inden det fyldte 67. år sker der dog nedsættelse af  

 pensionen, såfremt afskeden ikke er helbredsmæssigt begrundet.
 8.2.2. Sygdom.
 Afsked af en kirkefunktionær skal finde sted, såfremt han varigt eller for  

 længere tid på grund af sygdom eller svagelighed bliver ude af stand til at  

 varetage sin stilling.
 8.2.3. Ansøgning (opsigelse).
 Ansøgning om afsked skal imødekommes og opsigelse anerkendes, for så vidt  

 lovligt varsel er givet, jf. pkt. 8.4.
 8.2.4. Tjenesteforseelse m.v.
 Såfremt en kirke- eller kirkegårdsfunktionær ikke varetager tjenesten  

 tilfredsstillende eller i øvrigt gør sig skyldig i tjenesteforseelse, kan det  

 være grundlag for afsked, se nærmere pkt. 7.
 8.2.5. Diskretionær afsked.
Afsked af en kirke- eller kirkegårdsfunktionær kan i øvrigt finde sted  

 efter et frit skøn fra menighedsrådets side.
Menighedsrådet kan dog kun  

 inddrage lovlige og saglige hensyn i beslutningsgrundlaget.
En diskretionær  

 afsked kan være begrundet i den ansattes forhold eller i generelle forhold  

 ved kirken.
 Der kan typisk ske diskretionær afsked, hvis den ansatte findes uegnet til  

 at bestride stillingen, eller hvis der består samarbejdsvanskeligheder.
 8.3. Afskedigelsens (opsigelsens) form.
Afskedigelse skal af myndigheden afgives skriftligt og være begrundet.
De  

 forhold, der har ført til opsigelse, bør udtømmende angives.
Såfremt  

 opsigelsen er begrundet i almindelige samarbejdsvanskeligheder, angives  

 eksemple på disse.
En ansat har til enhver tid ret til af ansættelsesmyndigheden at forlange  

 udstedt en skriftlig tjenesteattest.
Heri skal oplyses, i hvilket tidsrum  

 tjenesteforholdet har varet, med hvilket arbejde den ansatte i hovedsagen har  

 været beskæftiget, hvilken løn den ansatte oppebærer, samt i tilfælde af  

 opsigelse på begæring oplysning om årsagen til afskedigelsen.
Mod den  

 ansattes ønske må tjenesteattesten ikke oplyse om afskedigelsesgrunden.
 Uansøgt afsked af en ikke-tjenestemandsansat kirke- eller  

 kirkegårdsfunktionær må ikke finde sted, forinden den ansatte har haft  

 lejlighed til at udtale sig, jf. i øvrigt afsnit 6 om kirkefunktionærens ret  

 til at lade sig repræsentere ved sin faglige organisation.
 Opsigelse eller ansøgning om afsked fra kirke- eller  

 kirkegårdsfunktionæren skal foreligge skriftligt.
 8.4. Varsel.
 8.4.1. Tjenestemænd.
 For varigt ansatte tjenestemænd gælder et opsigelsesvarsel på 3 måneder  

 fra begge sider. (Sml. derimod nedenfor pkt. 8.5 om prøveansatte  

 tjenestemænd).
 8.4.2. Ansatte på tjenestemandslignende vilkår.
 For ansatte på tjenestemandslignende villkår er opsigelsesvarslet fra  

 arbejdsgivers side følgende:
 1. Såfremt fratrædelse skal ske i de første 6 måneder  

 efter ansættelsen i folkekirken: 1 måneds varsel til den 1. i en måned.
 2. Såfremt fratrædelse skal ske efter 6 måneders  

 ansættelse i folkekirken: 3 måneders varsel til den 1. i en måned.
 3. Opsigelsesvarslet forhøjes med 1 måned for hvert 3.  

 ansættelsesår i folkekirken, dog højst til 6 måneder.
 Fra den ansattes side er opsigelsesvarslet 1 måned til fratrædelse ved en  

 måneds udgang.
 Er der aftalt prøvetid er opsigelsesvarslet i denne periode 14 dage fra  

 begge sider.
 Gravere kan bringe ansættelsesforholdet til ophør med 1 måneds varsel til  

 fratræden ved en måneds udgang.
 8.4.3. Andre kirkefunktionærer.
 Omfattes ansættelsesforholdet af funktionærloven eller andre særligt  

 fastsatte regler, udgør opsigelsesvarslet det henholdsvis i funktionærloven  

 eller i de for ansættelsesforholdet gældende særlige regler fastsatte varsel.  

 Hvis ikke, gives et efter ansættelsesforholdets omfang, art og længde  

 passende varsel.
 I de første 6 måneder af ansættelsen kan ansættelsesforholdet af begge  

 parter bringes til ophør med 14 dages varsel.
 I den resterende del af ansættelsen kan ansættelsesforholdet af begge  

 parter bringes til ophør med 14 dages varsel.
 I den resterende del af ansættelsen er varslet 3 måneder fra arbejdsgivers  

 side og 1 måned fra den ansattes side.:
 8.4.4. Konstituerede og vikarer.
 I konstitutionsforhold, der er godkendt af ministeriet, finder reglerne om  

 opsigelsesvarsler for kirke- og kirkegårdsfunktionærer, der er ansat på  

 tjenestemandslignende vilkår, tilsvarende anvendelse.
 I vikarforhold gælder det opsigelsesvarsel, der aftales mellem de to  

 parter, og hvis der ikke foreligger nogen aftale herom, gives et efter  

 ansættelsesforholdets omfang, art og længde passende varsel.
 Det vil i faste eller ekstraordinært lange vikarforhold være passende, at  

 der fra arbejdsgivers side gives 3 måneders opsigelsesvarsel.
 8.5. Prøveansatte tjenestemænd.
 I de første 6 måneder af prøveansættelsen kan ansættelsesforholdet af  

 begge parter bringes til ophør med 14 dages varsel.
 I den resterende del af prøveansættelsen er varslet 3 måneder fra  

 menighedsrådets side og 1 måned fra den ansattes side.
 8.6. Fratrædelsesgodtgørelse.
 En kirketjener, kordegn, organist, kirkegårdsleder eller  

 kirkegårdsassistent, der afskediges uansøgt, er berettiget til en  

 fratrædelsesgodtgørelse på fra 1, 2 eller 3 måneders løn, såfremt den  

 pågældende har været ansat på tjenestemandslignende vilkår og beskæftiget i  

 folkekirken uafbrudt de seneste henholdsvis 12, 15 eller 18 år.
 Såfremt kirkefunktionæren ved fratrædelsen vil være berettiget til  

 understøttelse eller folkepension, skal fratrædelsesgodtgørelse ikke ydes.
Tilsvarende gælder ansatte, der er omfattet af funktionærloven.
Derimod  

 har gravere ikke disse rettigheder.
 9. Efterindtægt, pension, »minipension«,  

 understøttelse og gruppelivsordning.
 Pension eller efterløn til kirke- og kirkegårdsfunktionærer kan kun ydes i  

 form af enten tjenestemandspension (tjenestemænd og deres efterladte),  

 pension fra forsikringsmæssig pensionsordning (visse tjenestemænd, visse  

 tjenestemandslignende ansatte og deres efterladte) eller understøttelse  

 (andre ansatte og deres efterladte).
 Der kan indgås aftaler med ansatte om indbetaling af en del af lønnen til  

 kapitalpensioner eller opsparing i pensionsøjemed.
 9.1. Tjenestemænd.
 Der tilkommer kirkefunktionærer, der er ansat i tjenestemandsstilling,  

 pension efter reglerne i tjenestemandspensionsloven.
 Der tilkommer der udover tjenestemandsansatte organister og kordegne  

 supplerende pension uden for tjenestemandspensionssystemet efter nærmere  

 regler herom.
 Afgår en tjenestemandsansat kirkefunktionær eller en pensioneret  

 kirkefunktionær ved døden, er hans ægtefælle og børn berettiget til  

 efterindtægt og pension efter samme lovs regler.
 Pension og efterindtægt fastsættes ved Kirkeministeriets foranstaltning.
 9.2. Ikke-tjenestemænd.
 9.2.1. Tjenestemandslignende lønnede.
 Der tilkommer visse tjenestemandslignende lønnede kirkefunktionærer, der  

 fratræder på grund af alder eller sygdom pension fra forsikringsmæssig  

 pensionsordning (StK-pension, AC-pension eller COII-pension).
 Afgår en tjenestemandslignende lønnet kirkefunktionær ved døden er  

 ægtefælle og børn berettiget til efterindtægt efter samme regler som de for  

 tjenestemænd gældende og i visse tilfælde ægtefælle- og børnepension fra  

 forsikringsmæssig ordning, jf. ovenfor.
 9.2.2. Honorarlønnede kirkefunktionærer.
 Afgår en honorarlønnet kirkefunktionær ved døden er ægtefælle og børn  

 berettiget til efterindtægt efter samme regler som de for tjenestemænd  

 gældende.
 9.3. »Minipension«.
 Personer, der efter 1. april 1993 overgår til en stilling i folkekirken  

 inden for StK's forhandlingsområde (gravere, gravermedhjælpere, visse  

 kirkegårdsledere, kirketjenere, gartnere og gartneriarbejdere og personale  

 aflønnet i henhold til HK-overenskomst) fra privat ansættelse, og som hidtil  

 har været omfattet af en pensionsordning som led heri, er berettiget til at  

 få indbetalt nedsat pensionsbidrag i karensperioden.
 Siden 1. april 1997 gælder dette også personer, der overgår til en  

 stilling i folkekirken inden for StK's forhandlingsområde fra (amts)kommunal  

 ansættelse, og som hidtil har været omfattet af en pensionsordning som led  

 heri.
 Det er en betingelse for indbetaling af det særlige pensionsbidrag, at der  

 er tale om direkte overgang fra en privat eller (amts)kommunal ansættelse til  

 ansættelse i en statslig stilling inden for StK's forhandlingsområde.
 9.4. Understøttelse.
 Der kan ved fratræden på grund af alder eller sygdom ydes visse  

 tjenestemandslignende lønnede kirkefunktionærer og honorarlønnede  

 kirkefunktionærer understøttelse.
Understøttelsen kan ydes, når fratrædelse sker efter det fyldte 67. år  

 eller som følge af helbredsbetinget utjenstdygtighed efter mindst 15 års  

 heltidsbeskæftigelse i folkekirken efter det fyldte 30. år.
Har  

 kirkefunktionæren været deltidsbeskæftiget, kan understøttelse ydes, når  

 beskæftigelsen i løbet af 15 sammenhængende år efter det fyldte 30. år indtil  

 det fyldte 70. år sammenlagt svarer til mellem 7 og 15 års fuld tjeneste.
Det  

 er en forudsætning, at kirkefunktionæren ikke har haft hovedbeskæftigelse  

 andetsteds.
Understøttelse ydes endvidere til ægtefællen efter en kirkefunktionær, som  

 ved sin død opfylder betingelserne for at opnå understøttelse, eller som  

 oppebar understøttelse.
Det er en betingelse, at ægteskabet ikke er indgået  

 på dødslejet, eller efter at kirkefunktionæren var fyldt 60 år eller afgået  

 fra tjenesten.
 Under tilsvarende betingelser kan der ydes understøttelse til forældreløse  

 børn.
 Understøttelsen fastsættes af stiftsøvrigheden og udredes af fællesfonden.
 9.5. Gruppelivsordning.
Gruppelivsdækningen er virksom fra ansættelsen og ophører med udgangen af  

 den måned, hvori den ansatte fylde 67 år.
Forsikringssummen udbetales ved den  

 ansattes død, hvis dødsfaldet indtræffer inden udgangen af den måned, hvori  

 den ansatte fylder 67 år.
 9.5.1. Tjenestemænd.
 For tjenestemandsansatte kirke- og kirkegårdsfunktionærer skal der hver  

 måned indbetales gruppelivspræmie.
 9.5.2. Tjenestemandslignende lønnede kirke- og kirkegårdsfunktionærer  

 uden pensionsordning.
 For tjenestemandslignende lønnede kirke- og kirkegårdsfunktionærer uden  

 pensionsordning skal der hver måned indbetales gruppelivspræmie.
 9.4.3. Tjenestemandslignende lønnede kirke- og kirkegårdsfunktionærer  

 med pensionsordning.
 Der indgår gruppelivsordning i StK:Pension, og der skal derfor ikke  

 etableres særskilt gruppelivsordning for ansatte med StK-pensionsordning.
 Der skal etableres særskilt gruppelivsordning for ansatte med  

 COII-pension.
 Tjenestemandslignende lønnede i organiststillinger, der er klassificeret i  

 lønramme 17-23-29 eller højere, er ikke omfattet af gruppelivsordning.
 9.5.4. Øvrige.
 Der er fastsat regler om StK-pensionsordning og gruppelivsordning for  

 gartnere/gartneriarbejdere og ansatte på kirkegårdskontorerne, herunder  

 elever, samt gravermedhjælpere.
 Cirkulæret træder i kraft den 1. januar 1998.
 Kirkeministeriet, den 20. december 1997.
 P.M.V.
 E.B.
Steffen Brunes Kontorchef /Isabel Melander Fuldmægtig Indholdsfortegnelse Med henvisningsoversigt til de relevante love, bekendtgørelser, cirkulærer  

 m.v.
 De under hvert kapital anførte numre henviser til den som bilag vedlagte  

 nummererede kronologiske oversigt over gældende regler.
1. Kirkebetjeningens ordning i almindelighed. (59) 2. Ansættelse.
 Kronologisk henvisningsoversigt over love, bekendtgørelser, cirkulærer  

 m.v. vedrørende kirkefunktionærer.
 1. Lov nr. 13 af 18. juni 1969 om  

 tjenestemandslønninger m.m. og klassificering af tjenestemandsstillinger i  

 staten, folkeskolen og folkekirken.
 2. Lov nr. 291 af 18. juni 1969 om tjenestemænd i  

 staten, folkeskolen og folkekirken.
 3. Lov nr. 292 af 18. juni 1969 om  

 tjenestemandspension.
 4. Cirkulære af 3. juni 1970 om rådighedstillæg til  

 kirketjenere og kordegne.
 5. Cirkulære af 25. maj 1973 om tjenestedragt for  

 kirkefunktionærer, der er ansat som tjenestemænd eller med  

 tjenestemandslignende løn.
 6. Bekendtgørelse nr. 546 af 1. oktober 1973 om  

 bemyndigelse for menighedsrådene til at foretage ansættelse i  

 tjenestemandsstillinger som kirke- og kirkegårdsfunktionær.
 7. Cirkulære af 30. maj 1974 om kontorholdsgodtgørelse  

 til kordegne og kirkegårdsledere, der er ansat som tjenestemænd eller med  

 tjenestemandslignende løn.
 8. Cirkulærskrivelse af 16. januar 1976 om ferieregler  

 ved overgang til stilling som Statstjenestemand til tjenestemandsstilling i  

 folkekirken eller omvendt.
 9. Cirkulærskrivelse af 18. juli 1977 om løn til  

 tjenestemænd m.fl. i staten, folkeskolen og folkekirken under  

 værnepligtstjeneste.
 10. Cirkulærskrivelse af 6. juli 1978 om  

 deltidsbeskæftigelse af kirke- og kirkegårdsfunktionærer.
 11. Cirkulærskrivelse af 30. maj 1979 angående fradrag  

 i pension for tjenestemænd, der afskediges i alderen 60-66 år.
 12. Aftale af 7. juli 1979 mellem finansministeren og  

 centralorganisationerne om betaling m.v. til tjenestemænd i staten,  

 folkeskolen og folkekirken under midlertidig tjeneste i højere stilling.
 13. Cirkulærskrivelse af 17. juli 1979 angående opsat  

 understøttelse til kirkegårdsfunktionærer, som fratræder deres stilling i  

 alderen 60-66 år.
 14. Cirkulære af 28. december 1979 om  

 opsigelsesvarsler m.m. for kirke- og kirkegårdsfunktionærer, der er ansat på  

 tjenestemandslignende vilkår.
 15. Cirkulære af 30. maj 1980 om forhold i forbindelse  

 med sygdomsforfald m.v. for de ved kirker og kirkegårde ansatte tjenestemænd  

 m.fl.
 16. Skrivelse af 15. august 1980 fra Arbejdsmarkedets  

 Feriefond om indførelse af feriegiro.
 17. Aftale af 10. september 1980 om højeste arbejdstid  

 for kirkegårdsassistenter.
18. Cirkulære af 14. november 1980 om højeste  

 arbejdstid for kirkegårdsassistenter 19. Cirkulære af 5. februar 1981 om afholdelse af  

 pensioner og understøttelse til afgåede kirkefunktionærer m.fl. af  

 fællesfonden.
 20. Cirkulære af 18. marts 1981 om beskæftigelsesgrad  

 for gravere m.v.
 21. Cirkulære af 15. september 1981 om udfærdigelse af  

 regulativ for de ved kirker og kirkegårde ansatte.
 22. Vejledning af 10. november 1981 for  

 stiftsøvrighederne vedrørende tillæggelse af understøttelse til  

 ikke-pensionssikret personale i folkekirkens tjeneste samt  

 ægtefælleunderstøttelse m.v.
 23. Aftale af 4. december 1981 om løn- og  

 ansættelsesvilkår for stillinger som graver.
 24. Cirkulære af 14. december 1981 vedrørende aftale  

 om løn- og ansættelsesvilkår for stillinger som graver.
 25. Cirkulære af 25. november 1982 om  

 kapitalpensionsordninger for ansatte i folkekirken.
 26. Aftale af 1. december 1982 om fridagsregler for  

 tjenestemænd ved folkekirkens kirker og kirkegårde.
 27. Cirkulære af 10. januar 1983 om fridagsregler for  

 tjenestemænd ved folkekirkens kirker og kirkegårde.
 28. Meddelelse af 24. maj 1983 om beregning af  

 feriegodtgørelse til kirkekasserere.
 29. Cirkulære af 30. juni 1983 om fremgangsmåden ved  

 ansættelse i stillinger som kirke- og kirkegårdsfunktionær med  

 tjenestemandsvilkår eller tjenestemandslignende vilkår.
 30. Cirkulære af 30. juni 1983 om fastsættelse af  

 lønkvoter for organiststillinger, der klassificeres i tjenestemændenes  

 lønrammesystem.
 31. Cirkulære af 30. juni 1983 angående  

 boligtjenestetelefoner m.v. til tjenestemænd m.fl. i folkekirken.
 32. Vejledning af 24. november 1983 om ansættelse på  

 prøve i tjenestemandsstillinger m.v. som kirke- og kirkegårdsfunktionær.
 33. Vejledning af 24. november 1983 med eksempler på,  

 hvorledes stillingsopslag, ansættelsesbrev m.v. kan formuleres.
 34. Cirkulære af 14. december 1983 om  

 kirkefunktionærers deltagelse i faglige kurser.
 35. Skrivelse af 23. februar 1984 om udarbejdelse af  

 standardregulativer for kirkekorsangere.
 36. Skrivelse af 28. marts 1984 vedrørende  

 rådighedstillæg for gravere og kordegne.
 37. Cirkulære af 15. juni 1984 om ansættelse som  

 kordegn i folkekirken.
 38. Meddelelse af 16. januar 1985 om regulering af  

 betalingssatserne for boligtjenestetelefoner m.v.
 39. Cirkulære af 6. september 1985 om ændring af visse  

 kirkefunktionærers lønninger m.v.
 40. Bekendtgørelse nr. 536 af 25. november 1985 om  

 tjenestefrihed og lønafkortning for tjenestemænd, der varetager ombud og  

 lignende (+ cirkulærer).
 41. Lov nr. 571 af 19. december 1985,  

 forvaltningsloven.
 42. Cirkulære af 4. juli 1986 om lønfradrag og  

 lønberegning vedrørende folkekirkens tjenestemænd m.m.
 43. Cirkulære af 23. marts 1987 om klassificering af  

 kirkegårdslederstillinger og kirkegårdsassistentstillinger ved folkekirkens  

 kirkegårde.
 44. Meddelelse af 27. marts 1987 om bortfald af  

 sygdomsrisikobidraget for tjenestemænd i staten, folkeskolen og folkekirken.
 45. Cirkulære af 19. juni 1987 om ændring af visse  

 kirkefunktionærers lønninger m.v.
46. Funktionærloven.
Lovbekendtgørelse nr. 516 af 23.  

 juli 1987.
 47. Cirkulærskrivelse af 24. november 1987 om  

 grunduddannelse for gravere m.fl.
 48. Cirkulære af 24. november 1987 om grunduddannelse  

 for gravere m.fl.
 49. Cirkulærskrivelse af 18. december 1987 om  

 differentierede bidragssatser til arbejdsmarkedets tillægspension.
 50. Cirkulærskrivelse af 23. december 1987 om vilkår  

 for tjenestefrihed til organisationsvalgte kirke- og kirkegårdsfunktionærers  

 varetagelse af organisationsarbejde.
 51. Meddelelse af 27. januar 1988 vedrørende  

 tilrettelæggelse af friperioder for kvotalønnede organister.
 52. Cirkulærskrivelse af 23. februar 1988 vedrørende  

 deltidsbeskæftigede graveres adgang til at udføre enkeltstående  

 medhjælpsopgaver på andre kirkegårde.
 53. Meddelelse af 23. marts 1988 om ændring af  

 graveraftalens § 3, stk. 3.
 54. Cirkulærskrivelse af 5. august 1988 vedrørende  

 arbejdstidsnedsættelserne pr. 1. september 1988.
 55. Meddelelse af 8. december 1988 vedrørende  

 tilrettelæggelse af friperioder for kvotalønnede organister.
 56. Skrivelse af 10. marts 1989 vedrørende  

 kontorfunktionærer på kirkegårdskontorene.
 57. Cirkulære af 9. februar 1990 om jubilæumsgratiale  

 til personale i folkekirkens tjeneste.
 58. Meddelelse af 15. maj 1990 om afgørelse o.a.  

 angående graveraftalens § 5.
 59. Lov nr. 310 af 16. maj 1990 om ansættelse i  

 stillinger i folkekirken.
 60. Cirkulæreskrivelse af 24. august 1990 vedrørende  

 arbejdstidsnedsættelsen pr. 1. september 1990.
 61. Cirkulære af 24. august 1990 om  

 arbejdstidsnedsættelse for kirke- og kirkegårdsfunktionærer m.fl. pr. 1.  

 september 1990.
 62. Cirkulæreskrivelse af 24. august 1990 om  

 etablering af pensionsordning for visse grupper af ikke-pensionssikret  

 personale i folkekirken (Statsansattes Kartels (STK) overenskomst- og  

 aftaleområdet).
 63. Meddelelse af 24. august 1990 angåene  

 cirkulæreskrivelse om etablering af pensionsordning for visse grupper af  

 ikke-pensionssikret personale i folkekirken (Statsansattes Kartels (STK)  

 overenskomst- og aftaleområdet).
 64. Aftale af 24. september 1990 mellem  

 Kirkeministeriet og Organisationsdannelsen af CO-II tjenestemænd i  

 Kirkeministeriet.
 65. Skrivelse af 18. december 1990 om rådighedstillæg  

 til organister i lønramme 9-14-17 og 14-17-20 med PO-tillæg.
 66. Cirkulæreskrivelse af 24. juni 1991 om  

 pensionsordning for tjenestemandslignende ansatte i folkekirken under  

 Statstjenestemændenes Centralorganisation II (CO-II).
67. Bekendtgørelse nr. 572 af 5. august 1991 af lov om  

 tjenestemænd 68. Bekendtgørelse nr. 573 af 5. august 1991 af lov om  

 tjenestemandspension.
 69. Cirkulæreskrivelse af 24. september 1991 om  

 beregning af lønninger til tjenestemandsansatte og tjenestemandslignende  

 lønnede kirkefunktionærer (FLØS).
 70. Cirkulære af 18. november 1991 om ændring af visse  

 kirkefunktionærers lønninger m.v. (bl.a. forhøjelse af STK-pensionsbidrag og  

 etablering af gruppelivsordning).
 71. Cirkulære af 20. november 1991 om ændring af  

 cirkulære af 14. december 1981 vedrørende aftale om løn- og ansættelsesvilkår  

 for stillinger som graver.
 72. Cirkulære af 7. februar 1992 om helbredsbedømmelse  

 af tjenestemænd m.fl.
 73. Bekendtgørelse af 14. februar 1992 om uddannelse  

 af kordegne m.fl.
 74. Cirkulære af 24. februar 1992 om oprettelse af  

 stillinger som kordegn.
 75. Cirkulæreskrivelse af 28. februar 1992 om  

 helbredsbedømmelse ved tjenestemandsansættelse som kirke- eller  

 kirkegårdsfunktionær i folkekirken.
 76. Cirkulære af 31. juli 1992 om beregning af  

 beskæftigelsesgraden m.v. for stillinger som kirketjenere ved bykirker.
 77. Cirkulære af 1. november 1993 om arbejdstøj til  

 gravere, kirkegårdsassistenter og visse kirkegårdsledere.
 78. Cirkulære af 3. januar 1994 om ændring af  

 cirkulære af 14. december 1981 vedrørende aftale om løn- og ansættelsesvilkår  

 for stillinger som graver.
 79. Cirkulære af 17. januar 1994 om ændring af  

 cirkulære af 9. maj 1988 om kirketjeneres deltagelse i et rengøringskursus.
 80. Cirkulære af 1. juli 1994 om ændring af cirkulære  

 af 10. marts 1993 om løn- og ansættelsesvilkår for kirke- og  

 kirkegårdsfunktionærer.
 81. Vejledning af 2. august 1994 om beregning af  

 kvotetillæg efter § 2, stk. 5, i cirkulære af 24. februar 1992 om oprettelse  

 af stillinger som kordegn.
 82. Vejledning af 15. september 1994 om lov om  

 menighedsråd.
 83. Cirkulæreskrivelse af 12. oktober 1994 om  

 pensionsordning for tjenestemandslignende ansatte organister under  

 Akademikernes Centralorganisation (AC).
 84. Lovbekendtgørelse nr. 1018 af 13. december 1994 om  

 feriegodtgørelse.
 85. Bekendtgørelse af 13. december 1994 om  

 medarbejdermøder i folkekirken og om valg af medarbejderrepræsentant i  

 menighedsrådene.
 86. Cirkulære af 28. december 1994 om en  

 tillidsmandsordning for gravere og visse kirkegårdsledere.
 87. Cirkulære af 27. januar 1995 om arbejdstøj til  

 kirketjenere.
 88. Cirkulære af 20. februar 1995 om løn- og  

 ansættelsesforhold for kirkesangere og for organister, der ikke lønnes efter  

 tjenestemændenes lønrammer.
 89. Cirkulære af 1. april 1995 om en  

 tillidsmandsordning for tjenestemands- og tjenestemandslignende ansatte  

 organister i folkekirken.
 90. Cirkulære af 1. april 1995 om en  

 tillidsmandsordning for tjenestemands- og tjenestemandslignende ansatte  

 kordegne i folkekirken.
 91. Skrivelse af 1. april 1995 vedrørende cirkulære om  

 løn- og ansættelsesvilkår for kirkesangere og for organister, der ikke lønnes  

 efter tjenestemændenes lønrammer.
 92. Cirkulæreskrivelse af 23. juni 1995 om  

 gruppelivsordning for tjenestemandsansatte kirke- og kirkegårdsfunktionærer  

 og for tjenestemandslignende ansatte kirke- og kirkegårdsfunktionærer og  

 visse overenskomstansatte.
 93. Aftale af 4. juli 1995 mellem finansministeriet og  

 centralorganisationerne om flyttegodtgørelse m.v. til tjenestemænd i staten,  

 folkeskolen og folkekirken.
 94. Cirkulære af 4. juli 1995 om flyttegodtgørelse  

 m.v.
 95. Aftale af 7. juli 1995 mellem Finansministeriet og  

 centralorganisationerne om telefongodtgørelse og tjenestetelefoner.
 96. Cirkulære af 26. juli 1995 om barsel, adoption og  

 omsorgsdage.
 97. Skrivelse vedrørende nyt overenskomstgrundlag pr.  

 1. april 1995 for gartnere og gartneriarbejdere ved bykirkegårde.
 98. Cirkulæreskrivelse af 20. september 1995 om løn-  

 og ansættelsesvilkår for gravermedhjælpere m.fl.
 99. Cirkulære af 20. september 1995 om løn- og  

 ansættelsesvilkår for gravermedhjælpere m.fl.
 100. Cirkulære af 10. november 1995 om udvidet adgang  

 til flyttegodtgørelse.
 101. Cirkulære af 9. januar 1996 om godtgørelse for  

 benyttelse af eget befordringsmiddel på tjenesterejser.
 102. Cirkulære af 1. april 1996 om sekretærhjælp for  

 præster.
 103. Cirkulære af 1. april 1996 om ændring af  

 cirkulære om arbejdstøj til kirketjenere.
 104. Cirkulære af 19. juni 1996 om lønanciennitet m.v.  

 for tjenestemands- og tjenestemandslignende ansatte kirke- og  

 kirkegårdsfunktionærer.
105. Cirkulæreskrivelse af 19. juni 1996 om  

 lønanciennitet m.v. for tjenestemands- og tjenestemandslignende ansatte  

 kirke- og kirkegårdsfunktionærer 106. Lov om menighedsråd.
Lovbekendtgørelse nr. 571 af  

 21. juni 1996.
 107. Cirkulære af 10. juli 1996 om forbud mod  

 beskæftigelse som bedemand samtidig med ansættelse som kirke- eller  

 kirkegårdsfunktionær.
 108. Vejledning af 6. august 1996 med eksempler på,  

 hvorledes stillingsopslag, ansættelsesbrev m.v. kan formuleres.
109. Ferieloven.
Lovbekendtgørelse nr. 1199 af 27.  

 december 1996.
 110. Aftale af 2. maj 1997 om ferie.
 111. Cirkulære af 28. juli 1997 om organisationsaftale  

 for landbrugsarbejdere, gartneriarbejdere og gartnere.
112. Cirkulære af 5. september 1997 om  

 fællesoverenskomst mellem Finansministeriet og Statsansattes Kartel  

 (StK-fællesoverenskomst) 113. Vejledning af 30. september 1997 om  

 ferierettigheder for ansatte ved kirker og kirkegårde.
 114. Vejledning af 13. oktober 1997 om de for  

 tjenestemænd m.fl. ved folkekirkens kirker og kirkegårde gældende  

 forhandlingsregler.
 115. Cirkulære af 24. oktober 1997 om ændring af visse  

 kirke- og kirkegårdsansattes lønninger mv.
 116. Cirkulære af 10. november 1997 om ophævelse af  

 kvoteringen af graveres administrationstillæg.
 117. Cirkulærskrivelse af 5. december 1997 om  

 pensionsbidrag af visse faste tillæg til organister.
 118. Cirkulærskrivelse af 5. december 1997 om  

 pensionsbidrag af visse faste tillæg til kordegne.
 119. De periodisk udsendte cirkulærer om regulering af  

 kirkefunktionærers lønninger m.v. og lønning af vikarer ved kirker og  

 kirkegårde.
