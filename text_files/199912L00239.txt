Fremsat den 29. marts 2000 af miljø- og  

 energiministeren (Svend Auken) Forslag til Lov om naturgasforsyning) Kapitel 1 Indledende bestemmelser § 1. Lovens formål er at sikre, at landets  

 naturgasforsyning tilrettelægges og gennemføres i  

 overensstemmelse med hensynet til forsyningssikkerhed,  

 samfundsøkonomi, miljø og forbrugerbeskyttelse.
Loven skal  

 inden for denne målsætning give forbrugerne adgang til billig  

 naturgas.
 Stk. 2. Loven skal i overensstemmelse med de i stk. 1  

 nævnte formål særligt fremme en bæredygtig  

 energianvendelse, herunder ved energibesparelser, samt sikre en effektiv  

 anvendelse af økonomiske ressourcer og skabe konkurrence på  

 markeder for handel med naturgas.
 § 2. Loven finder anvendelse på transmission,  

 distribution, forsyning og oplagring af naturgas.
 Stk. 2. Loven gælder på land,  

 søterritoriet, i den eksklusive økonomiske zone og på  

 dansk kontinentalsokkelområde.
 Stk. 3. Miljø- og energiministeren kan bestemme,  

 at mindre anlæg og mindre omfattende aktiviteter, som er omfattet af  

 loven, helt eller delvist skal undtages fra lovens bestemmelser.
 § 3. Miljø- og energiministeren kan inden for lovens  

 område fastsætte regler med henblik på opfyldelse af  

 Danmarks forpligtelser i henhold til EU-retten.
 § 4. Miljø- og energiministeren holder et af  

 Folketinget nedsat udvalg orienteret om alle væsentlige forhold  

 vedrørende landets naturgasforsyning.
 § 5. Kommuner kan direkte eller indirekte deltage i et eller  

 flere kommunale fællesskaber, jf. § 60 i lov om kommunernes styrelse,  

 som udelukkende udøver distributionsvirksomhed eller  

 forsyningsvirksomhed efter § 25, stk. 1, nr. 1, og stk. 2.
Stk. 2. Miljø- og energiministeren kan dog  

 tillade, at en eller flere kommuner selv varetager den i stk. 1 nævnte  

 virksomhed, eller at en eller flere kommuner direkte eller indirekte deltager  

 i varetagelsen af den i stk. 1 nævnte virksomhed i en anden  

 organisationsform end i et kommunalt fællesskab.
Ministeren kan  

 endvidere tillade, at de i stk. 1 nævnte fællesskaber
direkte eller indirekte udøver anden virksomhed end  

 distributionsvirksomhed og forsyningsvirksomhed efter § 25, stk. 1, nr. 1, og  

 stk. 2.
 Stk. 3. Miljø- og energiministeren kan godkende et  

 samarbejde mellem to eller flere kommunale fællesskaber, som  

 udøver naturgasforsyningsvirksomhed efter stk. 1, om en fælles  

 og samtidig afvikling af den gæld, som ved lovens ikrafttræden  

 påhvilede fællesskaberne, herunder at de kommunale  

 fællesskaber bidrager til hinandens gældsafvikling.
 § 6. I denne lov forstås ved følgende:
 Direkte ledning: En naturgasrørledning, der supplerer det  

 sammenkoblede system.
 Distribution: Transport af naturgas via lokale eller regionale  

 ledningsnet med henblik på levering til kunder.
 Distributionsnet: Lokalt eller regionalt naturgasforsyningsnet.
 Distributionsselskab: Enhver fysisk eller juridisk person, der  

 varetager distributionsfunktionen.
 Forbruger: Kunde, som køber naturgas til eget forbrug.
 Forsyning: Levering og/eller salg af naturgas, herunder af flydende  

 naturgas (LNG), til kunder.
 Forsyningspligtigt selskab: Forsyningsselskab med pligt til at  

 forsyne forbrugere og potentielle forbrugere i områder, der i henhold  

 til varmeforsyningsloven er udlagt til naturgasforsyning, og andre, som er  

 eller bliver tilsluttet naturgasforsyningsnettet.
 Forsyningsselskab: Selskab med bevilling i henhold til § 25, som  

 forsyner kunder med naturgas.
 Kunde: Enhver fysisk eller juridisk person, som køber  

 naturgas med henblik på videresalg eller eget forbrug.
 Lager: Et anlæg, der anvendes til oplagring af naturgas, og  

 som ejes og/eller drives af et naturgasselskab, med undtagelse af den del,  

 der benyttes til produktionsformål.
 Lagerselskab: Enhver fysisk eller juridisk person, der varetager  

 oplagringsfunktionen.
 Leverandør: Enhver fysisk eller juridisk person, der  

 varetager forsyningsfunktionen.
 LNG-facilitet: En terminal, som anvendes til flydendegørelse  

 af naturgas eller losning, oplagring og forgasning af LNG (flydende  

 naturgas).
 Naturgasforsyningsnet: Fællesbetegnelse for transmissions- og  

 distributionsnet.
 Naturgasselskab: Enhver fysisk eller juridisk person, der varetager  

 mindst én af følgende funktioner: produktion, transmission,  

 distribution, forsyning, køb eller oplagring af naturgas, herunder  

 LNG, og som er ansvarlig for de kommercielle, tekniske og/eller  

 vedligeholdelsesmæssige opgaver i forbindelse med disse funktioner, men  

 ikke er forbruger.
 Opstrømsrørledningsnet: Enhver rørledning  

 eller ethvert net af rørledninger, der drives og/eller er anlagt som  

 en del af et olie- eller gasproduktionsanlæg eller anvendes til at lede  

 naturgas fra et eller flere af sådanne anlæg til et  

 behandlingsanlæg, en behandlingsterminal eller en endelig  

 kystlandingsterminal.
 Sammenkoblet system: Flere systemer, der er indbyrdes  

 forbundne.
 Supplerende tjenester: Alle de tjenester, der er nødvendige  

 for at drive transmissionsnet og/eller distributionsnet og/eller  

 LNG-terminaler, herunder lagring, belastningsudjævning og blanding.
 System: Alle transmissionsnet og/eller distributionsnet og/eller  

 LNG-faciliteter, som ejes og/eller drives af et naturgasselskab, herunder  

 dettes og tilknyttede selskabers faciliteter, som yder supplerende tjenester,  

 og som er nødvendige for at give adgang til transmission eller  

 distribution.
 Systembruger: Enhver fysisk eller juridisk person, der forsyner  

 eller forsynes fra et system.
 Transmission: Transport af naturgas gennem andre former for  

 højtryksrørledningsnet end opstrømsrørledningsnet  

 med henblik på levering til kunder.
 Transmissionsnet: Andre former for  

 naturgashøjtryksrørledningsnet end  

 opstrømsrørledningsnet.
 Transmissionsselskab: Enhver fysisk eller juridisk person, der  

 varetager transmissionsfunktionen.
Kapitel 2 Naturgasforbrugernes stilling § 7. Enhver i områder udlagt til naturgasforsyning i  

 henhold til lov om varmeforsyning og andre, som er eller bliver tilsluttet  

 naturgasforsyningsnettet, har ret til mod betaling at blive forsynet med  

 naturgas.
Denne forsyningsret indebærer ret til levering af naturgas  

 gennem et leveringstilbud fra et forsyningspligtigt selskab, jf. § 26,  

 og ret til valg af leverandør, i det omfang det følger af  

 reglerne fastsat i medfør af § 8.
 Stk. 2. Retten til levering af naturgas gennem et  

 leveringstilbud fra et forsyningspligtigt selskab, jf. stk. 1, omfatter ikke  

 forbrugere, som har ret til valg af leverandør, og som gør brug  

 af denne ret.
 Stk. 3. Forbrugere, som har ret til valg af  

 leverandør, og som gør brug af denne ret, kan  

 genindtræde i leveringen fra det forsyningspligtige selskab inden for  

 rimelige frister og på rimelige vilkår.
 Stk. 4. Bevillingspligtige selskaber, jf. kapitel 3 og 4,  

 skal stille deres ydelser til rådighed for forbrugerne på  

 objektive, gennemsigtige og ikkediskriminerende vilkår.
§ 8. Miljø- og energiministeren fastsætter, efter  

 forelæggelse for et af Folketinget nedsat udvalg, regler om, hvilke  

 naturgasforbrugere som har ret til valg af leverandør.
Reglerne skal  

 føre til en markedsåbning på:
 1)	30 % af det samlede årlige gasforbrug i Danmark fra lovens  

 ikrafttræden.
 Stk. 2. Selskaber med bevilling til forsyning på  

 faste vilkår, jf. § 25, stk. 1, nr. 1, og stk. 2, har ikke ret til valg  

 af leverandør, jf. dog stk. 3.
 Stk. 3. Selskaber med bevilling til forsyning på  

 faste vilkår, jf. § 25, stk. 1, nr. 1, og stk. 2, har ret til  

 valg af leverandør i forbindelse med køb af naturgas, der  

 videresælges til naturgasforbrugere i deres bevillingsområde, som  

 har ret til valg af leverandør, jf. reglerne fastsat i medfør  

 af stk. 1.
 § 9. Følgende omkostninger til offentlige forpligtelser  

 skal afholdes af alle forbrugere tilsluttet det sammenkoblede  

 system:
 1)	Transmissionsselskabernes nødvendige omkostninger til  

 dækning af de opgaver, disse er pålagt efter bestemmelserne i §  

 11, stk. 3, og § 12, stk. 1, nr. 2, 3 og 6, samt pålagte opgaver  

 vedrørende naturgassikkerhed.
 2)	Distributionsselskabernes nødvendige omkostninger til  

 dækning af de opgaver, disse er pålagt efter bestemmelserne i §  

 11, stk. 3, og § 14, stk. 1, nr. 2 og 3, samt pålagte opgaver  

 vedrørende naturgassikkerhed.
 3)	Forsyningsselskabernes nødvendige omkostninger til  

 dækning af de opgaver, disse er pålagt efter bestemmelserne i §  

 26, stk. 2, nr. 2, og § 27, stk. 1.
 Stk. 2. Transmissions-, distributions-, lager- og  

 forsyningsselskabers øvrige omkostninger påhviler de  

 systembrugere, der modtager selskabets ydelser, og opkræves gennem det  

 enkelte selskabs tariffer.
 Stk. 3. Hvor det er teknisk gennemførligt, skal  

 betaling for naturgas ske efter målt forbrug i et direkte kundeforhold  

 mellem forbruger og forsyningsselskab, uanset om forbrugeren er lejer,  

 andelshaver eller ejer.
Kapitel 3 Naturgasforsyningsnet og lager Transmissions-, distributions- og lagerbevillinger § 10. Transmissions-, distributions- og lagervirksomhed kan  

 kun udøves efter bevilling, der kan gives til selskaber, som opfylder  

 kravene i § 28.
Stk. 2. Bevilling meddeles af miljø- og  

 energiministeren for et nærmere afgrænset område.
Bevilling  

 gives for mindst 20 år.
 Stk. 3. Miljø- og energiministeren kan  

 fastsætte regler om betaling til dækning af omkostningerne ved  

 behandling af ansøgning om bevilling.
§ 11. Transmissionsselskaber og distributionsselskaber skal  

 sikre en tilstrækkelig og effektiv transport af naturgas med  

 tilhørende ydelser i egne net, herunder 1)	vedligeholde, om- og udbygge naturgasforsyningsnettet i  

 forsyningsområdet i fornødent omfang, 2)	opretholde den fysiske balance i nettet, 3)	stille fornøden transportkapacitet til rådighed, 4)	sikre måling af levering og aftag af naturgas i nettet, og 5)	forsyne brugerne af nettet med de nødvendige oplysninger om  

 måling af naturgas, der transporteres gennem nettet.
 Stk. 2. Miljø- og energiministeren kan  

 fastsætte regler om gennemførelsen af bestemmelserne i stk. 1,  

 herunder regler om afgrænsning af opgaverne.
Stk. 3. Miljø- og energiministeren kan beslutte,  

 at transmissions- og distributionsselskaber i samarbejde skal  

 iværksætte forskning og udvikling med henblik på effektiv  

 energianvendelse, miljøforbedringer og sikkerhed ved  

 naturgasanvendelse.
Miljø- og energiministeren kan fastsætte  

 regler eller træffe bestemmelse om udarbejdelse af planer for  

 aktiviteterne og om godkendelse af disse.
 Stk. 4. Miljø- og energiministeren kan beslutte,  

 at opgaver, som bevillingshaveren er pålagt efter stk. 1, nr. 2, med  

 mindst et års varsel overføres til en systemoperatør.
§ 12. Et transmissionsselskab skal 2)	sikre kvaliteten af den naturgas, der leveres fra  

 transmissionsnettet, 3)	varetage forsyningssikkerheden, 5)	udarbejde planer for det fremtidige behov for  

 transmissionskapacitet, 6)	sikre at der er tilstrækkelige mængder naturgas i det  

 samlede naturgasforsyningssystem, således at den fysiske balance i  

 nettet kan opretholdes, jf. § 11, stk. 1, nr. 2, og 7)	overholde bestemmelserne i Rådets direktiv om transit af  

 naturgas gennem de overordnede net.
Stk. 2. Miljø- og energiministeren kan  

 fastsætte regler om gennemførelsen af bestemmelserne i stk. 1,  

 herunder regler om afgrænsning af opgaverne.
Miljø- og  

 energiministeren kan endvidere give pålæg om ændringer i  

 forsyningssikkerheden.
 Stk. 3. Miljø- og energiministeren kan beslutte,  

 at opgaver, som bevillingshaveren er pålagt efter stk. 1, nr. 2, 3, 4,  

 5 og 6, med mindst et års varsel overføres til en  

 systemoperatør.
§ 13. Etablering af nye transmissionsnet og væsentlige  

 ændringer i bestående transmissionsnet kan kun foretages efter  

 forudgående tilladelse fra miljø- og energiministeren.  

 Tilladelsen kan kun gives, hvis ansøgeren kan dokumentere, at der er  

 tilstrækkeligt behov for udbygningen.
Tilladelsen kan betinges af  

 overholdelse af vilkår vedrørende den nærmere etablering  

 og drift af nettet, herunder sikkerhedsstillelse for sløjfning og  

 bortskaffelse af anlæg.
 Stk. 2. Miljø- og energiministeren kan  

 fastsætte regler om betaling til dækning af omkostningerne ved  

 behandling af ansøgning om tilladelse.
§ 14. Et distributionsselskab skal 2)	markedsføre naturgas i områder udlagt til  

 naturgasforsyning i henhold til lov om varmeforsyning med henblik på at  

 reducere miljøbelastningen ved forbrugernes energiforbrug og 3)	tilbyde forbrugere, som ikke har ret til valg af leverandør,  

 jf. kapitel 2, rådgivning om energibesparelser.
 Stk. 2. Miljø- og energiministeren  

 fastsætter regler om indholdet af distributionsselskabets  

 forpligtelser, jf. stk. 1, nr. 2 og 3.
 Stk. 3. Miljø- og energiministeren kan  

 fastsætte regler om indholdet af distributionsselskabets forpligtelser  

 i henhold til stk. 1, nr. 1, om at distributionsselskabet skal  

 kortlægge naturgasforbruget og planlægge og sikre  

 gennemførelsen af energibesparelser i forsyningsområdet, samt om  

 samarbejde mellem flere distributionsselskaber og forsyningsselskaber om  

 udførelsen af forpligtelserne vedrørende markedsføring,  

 jf. stk. 1, nr. 2, og § 26, stk. 2, nr. 2, og rådgivning om  

 energibesparelser, jf. stk. 1, nr. 3, og § 27, stk. 1.
§ 15. Et lagerselskab skal 1)	måle leverancer af naturgas til og fra lageret, 2)	forsyne brugerne af lageret med de nødvendige oplysninger om  

 måling af naturgas, der tilføres og udtrækkes fra lageret,  

 og 3)	stille nødvendig lagerkapacitet til rådighed for  

 transmissionsselskabers varetagelse af forsyningssikkerheden, jf. § 12, stk.  

 1, nr. 3.
 Stk. 2. Miljø- og energiministeren kan  

 fastsætte regler om gennemførelsen af bestemmelserne i stk. 1,  

 herunder om afgrænsningen af opgaverne og den nødvendige  

 lagerkapacitet, der skal stilles til rådighed til  

 nødforsyningsformål.
LNG-faciliteter § 16. Etablering af LNG-faciliteter kan kun foretages efter  

 forudgående tilladelse fra miljø- og energiministeren.  

 Tilladelsen kan kun gives, hvis ansøgeren kan dokumentere, at der er  

 tilstrækkeligt behov for LNG-faciliteten.
Tilladelsen kan betinges af  

 overholdelse af vilkår vedrørende den nærmere etablering  

 og drift af LNG-faciliteten, herunder sikkerhedsstillelse for  

 bortskaffelse.
 Stk. 2. Miljø- og energiministeren kan  

 fastsætte regler om betaling til dækning af omkostningerne ved  

 behandling af ansøgning om tilladelse.
Direkte ledninger § 17. Direkte ledninger kan kun anlægges efter  

 tilladelse fra miljø- og energiministeren.
 Stk. 2. Tilladelsen kan kun gives, hvis ansøgeren  

 forinden har fået afslag på en anmodning om adgang til systemet,  

 jf. § 18, og spørgsmålet ikke har kunnet løses ved  

 forelæggelse for Energitilsynet.
 Stk. 3. Tilladelsen kan betinges af overholdelse af  

 vilkår som nævnt i § 13, stk. 1, sidste pkt.
 Stk. 4. Miljø- og energiministeren kan  

 fastsætte regler om betaling til dækning af omkostningerne ved  

 behandling af ansøgning om tilladelse.
Adgang til systemet § 18. Naturgasselskaber og kunder med ret til valg af  

 leverandør har ret til mod betaling at benytte transmissions- og  

 distributionsnet til transport af naturgas, at benytte lagre, når det  

 er teknisk nødvendigt for at give effektiv adgang til transmissions-  

 eller distributionsnet, og at benytte LNG-faciliteter (systemet), jf. dog  

 stk. 2, 3 og 6, § 19 og § 20.
 Stk. 2. Retten til at benytte systemet, jf. stk. 1, er  

 betinget af, at reglerne for gastransport fastsat i medfør af § 23,  

 stk. 1, om benyttelse af systemet overholdes.
Stk. 3. Transmissions-, distributions-, lager- og  

 LNG-selskaber kan nægte adgang til systemet i henhold til stk.  

 1, Stk. 4. Afslag på en anmodning om adgang til  

 systemet, jf. stk. 3, skal begrundes.
 Stk. 5. Energitilsynet behandler klager over afslag  

 på anmodninger om adgang til systemet, jf. stk. 3. Energitilsynet  

 træffer afgørelse hurtigst muligt eller om muligt senest 12 uger  

 efter, at klagen er blevet indbragt.
 Stk. 6. Miljø- og energiministeren kan  

 fastsætte regler om, at adgang til systemet med henblik på  

 levering til en kunde her i landet med ret til valg af leverandør kan  

 nægtes, hvis en tilsvarende kunde i leverandørens  

 hjemland ikke har ret til valg af leverandør.
 § 19. Naturgasselskaber og kunder med ret til valg af  

 leverandør kan benytte transmissionsnet, lagre og LNG-faciliteter, jf.  

 § 18, stk. 1, med henblik på at indgå forsyningsaftaler med  

 hinanden.
 Stk. 2. Anmodning om benyttelse af transmissionsnet,  

 lagre og LNG-faciliteter efter § 18 rettes til det transmissions-,  

 lager- eller LNG-selskab, hvis net, lager eller LNG-facilitet  

 ønskes benyttet.
 Stk. 3. Priser og betingelser for benyttelse af
transmissionsnet, lagre og LNG-faciliteter efter § 18 fastsættes  

 ved forhandling mellem transmissions-, lager- eller LNG-selskabet og  

 ansøgeren om brug af transmissionsnet, lagre eller LNG-faciliteter.  

 Transmissions-, lager- og LNG-selskaber skal offentliggøre de  

 kommercielle hovedvilkår for benyttelse af transmissionsnet, lagre og  

 LNG-faciliteter efter § 18 senest en måned efter lovens  

 ikrafttrædelse og herefter en gang om året.
 Stk. 4. Transmissions-, lager- og LNG-selskaber skal  

 hurtigst muligt indlede forhandlinger med ansøgere om  

 benyttelse af transmissionsnet, lagre eller LNG-faciliteter
efter § 18.
 Stk. 5. Miljø- og energiministeren  

 fastsætter regler om bilæggelse af tvister i forbindelse med  

 forhandlinger om adgang til transmissionsnet, lagre og LNG-faciliteter efter  

 § 18.
 § 20. Anmodning om transport i distributionsnet efter § 18  

 rettes til det distributionsselskab gennem hvis net, naturgassen  

 ønskes transporteret.
 Stk. 2. Priser og betingelser for transport i  

 distributionsnet efter § 18 fastsættes af distributionsselskabet, jf.  

 kapitel 7. Distributionsselskabet skal offentliggøre tariffer og  

 betingelser for brug af distributionsnettet til transport efter  

 § 18.
 Stk. 3. Distributionsselskabet skal give ansøgere  

 om transport i distributionsnettet efter § 18 adgang til transport hurtigst  

 muligt.
 Stk. 4. Distributionsselskabet skal hurtigst muligt
indlede forhandlinger med andre distributionsselskaber om priser og  

 betingelser for transport af naturgas gennem selskabets net til andre  

 distributionsnet.
 § 21. Miljø- og energiministeren fastsætter efter  

 forelæggelse for et af Folketinget nedsat udvalg  regler for adgang til  

 opstrømsrørledningsnet, herunder faciliteter, som yder tekniske  

 tjenester i forbindelse med sådan adgang, bortset fra de dele af  

 sådanne net og faciliteter, der benyttes til lokale  

 produktionsaktiviteter ved et felt, hvor gassen produceres.
 Stk. 2. Miljø- og energiministeren  

 fastsætter regler om bilæggelse af tvister vedrørende  

 adgang til opstrømsrørledningsnet.
 § 22. Hvis et naturgasselskab får eller forventer at  

 få alvorlige økonomiske og finansielle problemer på grund  

 af sine mindsteaftageforpligtelser (take-or-pay-forpligtelser) i henhold til  

 en eller flere kontrakter om køb af naturgas, kan det ansøge om  

 en midlertidig undtagelse fra reglerne om adgang til systemet i § 18.  

 Miljø- og energiministeren fastsætter nærmere regler  

 herom.
Regler for gastransport § 23. Transmissionsselskaber fastsætter i samarbejde med  

 distributions-, lager- og LNG-selskaber regler for benyttelse af systemet  

 (regler for gastransport).
 Stk. 2. De i medfør af stk. 1 fastsatte regler  

 skal være objektive og ikkediskriminerende samt tilgængelige for  

 brugere og potentielle brugere af systemet.
 Stk. 3. Reglerne skal anmeldes til miljø- og  

 energiministeren.
 Stk. 4. Miljø- og energiministeren kan  

 fastsætte nærmere retningslinjer for udarbejdelsen af reglerne og  

 reglernes indhold samt give pålæg om ændring af  

 reglerne.
 Stk. 5. Klager over reglerne fastsat i medfør af  

 stk. 1 kan indbringes for miljø- og energiministeren.
Kapitel 4 Forsyningsvirksomhed § 24. Forsyning af kunder, som ikke har ret til valg af  

 leverandør, jf. kapitel 2, kræver bevilling.
Bevilling kan gives  

 til selskaber, som opfylder kravene i § 28.
Stk. 2. Bevilling meddeles af miljø- og  

 energiministeren for et nærmere afgrænset område.
Bevilling  

 gives for mindst fem år.
 Stk. 3. Miljø- og energiministeren kan  

 fastsætte regler om betaling til dækning af omkostningerne ved  

 behandling af ansøgninger om bevilling.
§ 25. Der kan gives 1)	bevilling til forsyning på faste vilkår og 2)	bevilling til forsyning på individuelle  

 vilkår.
 Stk. 2. Et selskab, som ved lovens ikrafttræden  

 lovligt udøvede forsyningsvirksomhed, kan opnå bevilling  

 til forsyning på faste vilkår efter stk. 1, nr. 1, som  

 også omfatter forsyning af forbrugere med et aftag på over  

 300.000 m3 pr. år efter ensartede landsdækkende  

 retningslinjer, jf. stk. 4.
Stk. 3. Aftaler om salg af naturgas mellem selskaber, som  

 har bevilling i henhold til stk. 1, nr. 2, og selskaber, som har bevilling i  

 henhold til stk. 1, nr. 1, eller stk. 2, skal indeholde bindende  

 videresalgspriser og forbrugerpriser, herunder andre betingelser.
I  

 tilfælde af manglende enighed træffer miljø- og  

 energiministeren afgørelse herom.
Stk. 4. De i stk. 2 nævnte ensartede  

 landsdækkende retningslinjer for salg af naturgas til forbrugere  

 med et aftag på over 300.000 m3 pr. år aftales mellem  

 selskaber, som har bevilling i henhold til stk. 2, og selskaber, som har  

 bevilling i henhold til stk. 1, nr. 2. Retningslinjerne godkendes af  

 miljø- og energiministeren.
I tilfælde af manglende enighed  

 fastsætter miljø- og energiministeren retningslinjerne.
I  

 tilfælde af uenighed om salget mellem selskaberne kan Energitilsynet  

 inden for rammerne af disse retningslinjer træffe afgørelse  

 herom.
 § 26. Selskaber med bevilling til forsyning på faste  

 vilkår, jf. § 25, stk. 1, nr. 1,  og stk. 2, har forsyningspligt over  

 for forbrugerne i områder udlagt til naturgasforsyning i henhold til  

 lov om varmeforsyning og andre, som er eller bliver tilsluttet  

 naturgasforsyningsnettet (forsyningspligtige selskaber).
Stk. 2. Et forsyningspligtigt selskab skal 1)		tilbyde tilstrækkelige leverancer af naturgas som  

 nævnt i § 7 og 2)	markedsføre naturgas i områder udlagt til  

 naturgasforsyning i henhold til lov om varmeforsyning med henblik på at  

 reducere miljøbelastningen ved forbrugernes energiforbrug.
 Stk. 3. Miljø- og energiministeren  

 fastsætter regler om indholdet af bevillingshaverens forpligtelser, jf.  

 stk. 2, nr. 2.
 Stk. 4. Miljø- og energiministeren kan  

 fastsætte regler om indholdet af bevillingshaverens forpligtelser i  

 henhold til stk. 1 samt om samarbejde mellem flere bevillingshavere om  

 udførelsen af forpligtelserne vedrørende markedsføring,  

 jf. i øvrigt § 14, stk. 3.
 § 27. Selskaber med bevilling til forsyning i henhold til §  

 25, stk. 1, nr. 1 og 2, samt stk. 2, skal tilbyde forbrugerne  

 rådgivning om energibesparelser.
 Stk. 2. Miljø- og energiministeren  

 fastsætter regler om indholdet af bevillingshaverens forpligtelser, jf.  

 stk. 1.
 Stk. 3. Miljø- og energiministeren kan  

 fastsætte regler om, at bevillingshaveren skal planlægge og sikre  

 gennemførelsen af energibesparelser i forsyningsområdet samt om  

 samarbejde mellem flere bevillingshavere om udførelsen af  

 forpligtelserne vedrørende rådgivning om energibesparelser, jf.  

 i øvrigt § 14, stk. 3.
Kapitel 5 Generelle bestemmelser om bevillinger § 28. Bevillinger i medfør af loven kan kun meddeles  

 til ansøgere, der skønnes at have den fornødne  

 sagkundskab og økonomiske baggrund.
 Stk. 2. I bevillinger kan der ud over de vilkår,  

 der er nævnt i denne lov, fastsættes andre objektive og  

 ikkediskriminerende vilkår, herunder vilkår som er  

 nødvendige af hensyn til overholdelsen af EU-retten på  

 området.
 § 29. Miljø- og energiministeren kan stille  

 vilkår om, at ministeren i tilfælde af inddragelse af bevillinger  

 efter § 33 kan udpege naturgasselskaber til at varetage de  

 bevillingspligtige aktiviteter, indtil en ny bevilling meddeles.
 Stk. 2. Miljø- og energiministeren kan stille  

 vilkår om, at ministeren i tilfælde af, at en  

 bevillingshaver ikke ønsker at bevare sin bevilling, men samtidig  

 ønsker at fastholde ejerskabet af anlæggene, kan udpege  

 naturgasselskaber til at varetage de bevillingspligtige aktiviteter.
 Stk. 3.  Naturgasselskaber, der udpeges efter stk.  

 1 og 2, kan indregne eventuelle driftstab, som følger af  

 varetagelse af de pågældende bevillingspligtige  

 aktiviteter, i priserne, jf. § 37, stk. 1.
 § 30. Miljø- og energiministeren fører tilsyn  

 med overholdelsen af vilkårene i bevillingerne.
 Stk. 2. Bevillingshaverne skal efter regler fastsat af
miljø- og energiministeren betale de udgifter, som er forbundet  

 med tilsynet.
 Stk. 3. Bevillingshaverne skal efter regler fastsat af  

 miljø- og energiministeren betale de udgifter, som er forbundet med  

 ministerens behandling og vurdering af bevillinghaverens planlægnings-,  

 forsknings- og  udviklingsopgaver, herunder de i § 11, stk. 3, og §  

 12, stk. 1, nr. 5, nævnte aktiviteter.
 Stk. 4. Bevillingshavere til distributions-,  

 transmissions- og lagervirksomhed skal eje de anlæg, som anvendes til  

 gennemførelsen af de bevillingspligtige aktiviteter.
 Stk. 5. Miljø- og energiministeren kan i  

 særlige tilfælde give dispensation fra bestemmelsen i stk. 4.
 § 31. Efter fem år og med et forudgående varsel  

 på et år kan der fastsættes nye vilkår i en  

 bevilling.
 § 32. Bevillinger efter denne lov er undtaget fra  

 retsforfølgning og kan hverken direkte eller indirekte overdrages til  

 andre, medmindre miljø- og energiministeren tillader overdragelsen og  

 godkender vilkårene herfor.
§ 33. En bevilling eller tilladelse kan inddrages,  

 hvis 1)	bestemmelser, vilkår eller påbud efter denne lov eller  

 regler udstedt i medfør af loven gentagne gange overtrædes, 2)	der i en ansøgning om bevilling eller tilladelse i  

 tilknytning til ansøgningen er givet urigtige eller vildledende  

 oplysninger, eller 3)	indehaveren af bevillingen eller tilladelsen anmelder  

 betalingsstandsning, indgiver konkursbegæring eller erklæres  

 konkurs.
 Stk. 2. Hvis en overtrædelse som nævnt i stk.  

 1 kan afhjælpes, kan miljø- og energiministeren meddele  

 indehaveren, at denne inden for en fastsat frist skal overholde sine  

 forpligtelser efter bevillingen eller tilladelsen.
 Stk. 3. Beslutning efter stk. 1, nr. 1 og 2,  

 træffes af retten og efter stk. 1, nr. 3, af miljø- og  

 energiministeren.
Kapitel 6 Overdragelse § 34. Inden et distributionsnet, som ejes af en  

 bevillingshaver, eller ejerandele i selskaber, der ejer sådanne net,  

 kan afstås til andre, skal staten forud tilbydes at købe  

 distributionsnettet eller ejerandelen.
Forkøbsretten udøves  

 på statens vegne af miljø- og energiministeren.
Stk. 2. Forkøbsretten bortfalder, hvis ministeren  

 ikke inden tre måneder, fra tilbuddet er kommet frem, tilkendegiver at  

 ville udnytte denne.
Prisen fastsættes på almindelige  

 markedsvilkår.
Ved uenighed fastsættes prisen og  

 betalingsvilkårene af Energitilsynet.
 Stk. 3. En aftale, som indgås i strid med stk. 1,  

 er ugyldig.
 § 35. En kommune skal i forbindelse med salg af et  

 naturgasselskab eller andele eller aktier m.v. i et naturgasselskab  

 opgøre størrelsen af kommunens indskudskapital i  

 naturgasselskabet og nettoprovenuet ved salget.
Stk. 2. Med salg, jf. stk. 1, sidestilles enhver form for  

 hel eller delvis, direkte eller indirekte overdragelse eller lignende  

 af 1)	et naturgasselskab, 2)	direkte eller indirekte rådighed eller anden rettighed over et  

 naturgasselskab eller 3)	kapitalandele, som i naturgasselskabet besiddes direkte eller  

 indirekte.
 Stk. 3. Opgørelsen indsendes til Energitilsynet  

 efter regler fastsat af tilsynet.
Stk. 4. Bestemmelserne i stk. 1-3 gælder  

 også, hvis sælgeren eller overdrageren er en virksomhed eller et  

 selskab m.v., som kommunen direkte eller indirekte har en kapitalandel i,  

 eller hvis kommunen opnår et provenu gennem salg eller overdragelse  

 m.v. af en virksomhed eller et selskab, der ejer kapitalandele i et  

 naturgasselskab.
Bestemmelserne i stk. 1-3 gælder endvidere, hvis  

 kommunen på anden måde opnår et provenu gennem salg eller  

 overdragelse m.v. som nævnt i 1. pkt.
Stk. 5. Energitilsynet træffer afgørelse om,  

 hvorvidt opgørelsen kan godkendes.
Kan Energitilsynet ikke godkende  

 denne, fastsætter tilsynet størrelsen af kommunens direkte eller  

 indirekte andel af indskudskapitalen i naturgasselskabet og nettoprovenuet  

 ved salget, jf. stk. 1, 2 og 4.
 Stk. 6. Energitilsynet giver senest den 1. juni hvert  

 år Indenrigsministeriet meddelelse om størrelsen af det
beløb, som en kommune, jf. stk. 5, direkte eller indirekte har  

 opnået i nettoprovenu ved salg.
 Stk. 7. Indenrigsministeriet reducerer herefter kommunens  

 statstilskud efter bestemmelsen i § 10 i lov om kommunal udligning og  

 generelle tilskud til kommuner og amtskommuner med det i stk. 6 nævnte  

 beløb inklusive forrentning som nævnt i stk. 8.
Stk. 8. Indenrigsministeriet beregner en forrentning, som  

 beregnes fra det tidspunkt, hvor kommunen får rådighed over  

 provenuet fra salget eller overdragelsen, og indtil det år, hvor  

 reduktionen i statstilskuddet til kommunen sker.
Forrentningen beregnes af  

 nettoprovenuet, jf. stk. 6, fraregnet den årlige tilskudsreduktion som  

 nævnt i stk. 7. Renten fastsættes til Nationalbankens diskonto  

 den 1. januar for det år eller de år, for hvilket forrentningen  

 skal beregnes.
 Stk. 9. Ved naturgasselskab i denne bestemmelse  

 forstås ethvert selskab, der udøver aktiviteter, som er omfattet  

 af § 2.
Kapitel 7 Priser og betingelser for naturgas Naturgasselskabernes priser og betingelser § 36. Prisen for naturgas opgjort efter brændværdi  

 kan over for forbrugere uden adgang til valg af leverandør, jf.  

 kapitel 2, ikke overstige forbrugerprisen inklusive statsafgifter på en  

 tilsvarende mængde fyringsgasolie.
Miljø- og energiministeren  

 fastsætter den nærmere beregningsmetode herfor efter  

 forelæggelse for et af Folketinget nedsat udvalg.
 Stk. 2. Prisen for naturgas til forbrugere uden adgang  

 til valg af leverandør, jf. kapitel 2, som ikke har et reelt  

 brændselsalternativ, skal stå i et rimeligt forhold til prisen  

 for naturgas til tilsvarende forbrugere, som har et reelt  

 brændselsalternativ.
 § 37. Priserne for ydelser fra distributionsselskaber og  

 forsyningspligtige selskaber fastsættes under hensyntagen til  

 selskabernes omkostninger til indkøb af energi, lønninger,  

 tjenesteydelser, administration, vedligeholdelse, andre driftsomkostninger og  

 afskrivninger samt forrentning af kapital.
Stk. 2. Priserne skal være i overensstemmelse med  

 de i stk. 3 nævnte indtægtsrammer.
Rammerne fastsættes med  

 henblik på dækning af de i stk. 1 nævnte omkostninger ved  

 en effektiv drift af selskabet.
 Stk. 3. Miljø- og energiministeren kan  

 fastsætte generelle indtægtsrammer for de i stk. 1 nævnte  

 selskaber for et nærmere angivet antal år og regler herom.  

 Inden for de nævnte rammer fastsætter Energitilsynet årlige  

 indtægtsrammer for selskaberne.
 Stk. 4. Energitilsynet kan give dispensation fra de af  

 tilsynet fastsatte rammer, såfremt det er nødvendigt for, at  

 selskabet kan gennemføre forpligtelser, som er pålagt i  

 bevillingen, i loven eller bestemmelser fastsat i medfør af loven.
Stk. 5. Enhver form for indtægt i selskabet skal  

 medgå til dækning af udgifter ved de bevillingspligtige  

 aktiviteter.
Dette gælder dog ikke overskud i form af  

 ekstraordinære effektiviseringsgevinster i forhold til  

 indtægtsrammerne.
Sådanne overskud kan anvendes til  

 henlæggelser til fremtidige investeringer, nedsættelse af priser  

 eller ekstraordinær forrentning af indskudskapitalen.
 Stk. 6. Distributionsselskabernes og de  

 forsyningspligtige selskabers prisfastsættelse af deres ydelser skal  

 ske efter rimelige, objektive og ikkediskriminerende kriterier i forhold til  

 hvilke omkostninger, de enkelte brugere af nettet og forbrugere giver  

 anledning til.
Stk. 7. Miljø- og energiministeren kan  

 fastsætte regler for 4)	anvendelsen af overskud efter stk. 5.
 Stk. 8. Kommuner må ikke yde tilskud til kommunal  

 distributionsvirksomhed eller forsyningsvirksomhed efter § 25, stk. 1, nr. 1,  

 og stk. 2, jf. § 5.
 § 38. Priser og betingelser for ydelser fra
transmissions-, lager- og LNG-selskaber skal fastsættes  

 således, at der ikke diskrimineres mellem systembrugerne.
 Stk. 2. Energitilsynet fører tilsyn med prisernes  

 og betingelsernes rimelighed, jf. stk. 1.
 § 39. Priser og betingelser for ydelser fra selskaber med  

 bevilling til forsyning på individuelle vilkår, jf. § 25, stk. 1,  

 nr. 2, og selskaber, som forsyner kunder med ret til valg af  

 leverandør,  fastsættes ved forhandling mellem det  

 pågældende selskab og køberen af ydelsen.
 Stk. 2. Energitilsynet fører tilsyn med prisernes  

 og betingelsernes rimelighed, jf. stk. 1.
Tilsyn med priser, fastsættelse af regler § 40. Transmissions-, distributions-, lager-, LNG- og  

 forsyningspligtige selskaber, jf. § 10 og § 26, skal til  

 Energitilsynet anmelde:
 3)	Dokumentation for regnskabsmæssig adskillelse af  

 aktiviteter.
 4)	Opgørelser af indskudskapital.
 5)	Regnskaber, budgetter og andre oplysninger efter tilsynets  

 nærmere bestemmelse til brug ved fastsættelsen af og
tilsynet med de i § 37 nævnte indtægtsrammer.
 Stk. 2. Energitilsynet kan fastsætte regler om  

 anmeldelser efter stk. 1.
 § 41. Hvis Energitilsynet finder, at priser og betingelser  

 må anses for at være i strid med bestemmelserne i denne lov, kan  

 tilsynet give påbud om ændring af priser og betingelser.
 Stk. 2. Finder Energitilsynet, at priser, betingelser  

 eller aftaler må anses for at give en miljømæssig eller  

 samfundsøkonomisk uhensigtsmæssig anvendelse af energi, kan  

 tilsynet, efter at forhandlinger med de berørte parter har fundet  

 sted, give påbud om ændring heraf.
Kapitel 8 Energitilsynet § 42. Energitilsynet kan til enhver tid uden retskendelse mod  

 behørig legitimation til brug for tilsynet efter loven få adgang  

 til et selskabs lokaler og på stedet gøre sig bekendt med og  

 tage kopi af enhver oplysning, herunder regnskaber, regnskabsmaterialer,  

 bøger, andre forretningspapirer og elektronisk lagrede data.
 Stk. 2. Politiet yder om nødvendigt bistand ved  

 udøvelsen af beføjelser efter stk. 1.
 § 43. Energitilsynet gør miljø- og  

 energiministeren opmærksom på forhold, som tilsynet mener kan  

 have betydning for løsningen af opgaverne med blandt andet udstedelse,  

 ændring og kontrol med bevillinger.
§ 44. Udgifterne til varetagelsen af Energitilsynets opgaver  

 efter denne lov eller regler udstedt i henhold til loven betales af de  

 selskaber, som Energitilsynet fører tilsyn med.
Miljø- og  

 energiministeren kan fastsætte nærmere regler herom.
 Stk. 2. Miljø- og energiministeren kan  

 fastsætte regler om betaling, at der skal betales gebyr for  

 indbringelse af en klage for Energitilsynet.
Kapitel 9 Oplysningspligt, fortrolighed, regnskabsforhold § 45. Miljø- og energiministeren, Energitilsynet og  

 Energiklagenævnet kan i forbindelse med behandling af en klage eller i  

 forbindelse med udøvelsen af tilsyn indhente oplysninger, som er  

 nødvendige til varetagelsen af deres opgaver, hos bevillingspligtige  

 selskaber, ikkebevillingspligtige naturgasleverandører,  

 LNG-selskaber og berørte systembrugere, herunder
forbrugere.
 Stk. 2. Miljø- og energiministeren kan til sikring  

 af prisgennemsigtighed og forsyningssikkerhed, til brug for  

 fastsættelse af regler om markedsadgang, jf. § 8, og til  

 opfølgning af energi- og miljøpolitiske  

 målsætninger, herunder til udarbejdelse af det nødvendige  

 datagrundlag i forbindelse hermed, pålægge bevillingspligtige  

 selskaber, ikkebevillingspligtige naturgasleverandører og  

 LNG-selskaber at udarbejde og udlevere nærmere angivne  

 oplysninger vedrørende selskabernes driftsmæssige forhold og om  

 de i selskabet købte og solgte ydelser.
 Stk. 3. Bevillingspligtige selskaber,
ikkebevillingspligtige naturgasleverandører og LNG-selskaber
skal efter anmodning meddele transmissions-, distributions- og  

 lagerselskaber tilstrækkelige oplysninger til at sikre, at transport og  

 oplagring af naturgas kan foregå på en måde, der er  

 forenelig med en sikker og effektiv drift af det sammenkoblede system.
§ 46. Bevillingspligtige selskaber og LNG-selskaber skal  

 behandle forretningsmæssigt følsomme oplysninger, som 
de modtager under udøvelsen af deres virksomhed,  

 fortroligt.
Oplysningerne skal dog anmeldes eller meddeles til miljø-  

 og energiministeren, Energitilsynet og Energiklagenævnet, i det omfang  

 det følger af § 40 og § 45.
 Stk. 2. Transmissions-, distributions-, lager- og  

 LNG-selskaber må ikke i forbindelse med det pågældende  

 selskabs eller tilknyttede selskabers køb og salg af naturgas misbruge  

 forretningsmæssigt følsomme oplysninger, som de har fået  

 fra tredjepart i forbindelse med tildeling af eller forhandling om adgang til  

 systemet.
 Stk. 3. Transmissions-, distributions-, lager- og  

 LNG-selskaber skal over for Energitilsynet dokumentere, at der i selskaberne  

 er udarbejdet administrative procedurer med henblik på, at misbrug som  

 anført i stk. 2 ikke finder sted.
 § 47. Naturgasselskaber skal udarbejde årsregnskaber og  

 lade disse revidere i henhold til årsregnskabsloven.  

 Årsregnskaberne skal være offentligt tilgængelige.
Stk. 2. Naturgasselskaber skal i deres interne  

 regnskabsføring føre separate regnskaber for deres  

 transmissions-, distributions- og lageraktiviteter, og hvor det er relevant  

 føre separate konsoliderede regnskaber for  ikke-naturgasrelaterede  

 aktiviteter.
Selskaberne skal føre interne separate regnskaber for  

 forsyning på faste vilkår, jf. § 25, stk. 1, nr. 1, og stk.  

 2.
 Stk. 3. Naturgasselskaber skal føre og revidere  

 regnskaber for aktiviteter nævnt i stk. 2, som de ville skulle  

 gøre, såfremt de pågældende aktiviteter blev  

 udført af særskilte selskaber.
 Stk. 4. Miljø- og energiministeren kan  

 fastsætte nærmere regler om selskabernes regnskabsføring  

 efter stk. 2 og 3.
Kapitel 10 Sanktionsbestemmelser § 48. Undlader nogen rettidigt at efterkomme et påbud  

 meddelt af Energitilsynet i medfør af § 41, kan Energitilsynet som  

 tvangsmiddel pålægge de pågældende daglige eller  

 ugentlige bøder.
 Stk. 2. Der er udpantningsret for de i stk. 1  

 nævnte bøder.
§ 49. Medmindre højere straf er forskyldt efter anden  

 lovgivning, straffes med bøde den, der 1)	driver distributions-, transmissions-, lager- og  

 forsyningsvirksomhed efter § 10 og § 24 uden bevilling, 2)	etablerer transmissionsnet, LNG-faciliteter eller direkte  

 ledninger efter §§ 13, 16 og 17 uden tilladelse, 3)	tilsidesætter vilkår for en bevilling eller tilladelse  

 efter de i nr. 1 og 2 nævnte bestemmelser, 4)	undlader at efterkomme påbud eller forbud efter loven,  

 herunder påbud om at berigtige et ulovligt forhold, 5)	overtræder § 46, stk. 1 eller 2, eller 6)	meddeler miljø- og energiministeren, Energitilsynet eller  

 Energiklagenævnet urigtige eller vildledende oplysninger eller efter  

 anmodning undlader at afgive oplysninger.
 § 50. I regler, som udstedes i henhold til loven, kan der  

 fastsættes bødestraf for overtrædelse af reglerne eller  

 vilkår eller påbud udstedt i henhold til reglerne.
 Stk. 2. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
Kapitel 11 Klager, Energiklagenævn m.m.
 § 51. Energiklagenævnet behandler klager over  

 afgørelser truffet af miljø- og energiministeren eller af  

 Energitilsynet efter denne lov eller regler udstedt i henhold til loven.
 Stk. 2. Miljø- og energiministerens og  

 Energitilsynets afgørelser kan ikke indbringes for anden administrativ  

 myndighed end det i stk. 1 nævnte Energiklagenævn.  

 Afgørelserne kan ikke indbringes for domstolene, før den  

 endelige administrative afgørelse foreligger.
 Stk. 3. Klage skal være indgivet skriftligt inden  

 fire uger efter, at afgørelsen er meddelt.
§ 52. Miljø- og energiministeren kan fastsætte  

 regler om 2)	at afgørelser, truffet af en institution under Miljø-  

 og Energiministeriet eller af Energitilsynet, i henhold til en  

 bemyndigelse efter § 54, ikke skal kunne indbringes for miljø-  

 og energiministeren, og 3)	betaling af gebyr ved indbringelse af en klage for  

 Energiklagenævnet.
 § 53. Miljø- og energiministeren kan fastsætte  

 nærmere regler om Energiklagenævnets sammensætning ved  

 nævnets behandling af afgørelser efter denne lov eller regler  

 udstedt i henhold til loven.
 Stk. 2. Energiklagenævnets formand kan efter  

 nærmere aftale med nævnet træffe afgørelse på  

 nævnets vegne i sager, der behandles efter denne lov eller regler  

 udstedt i henhold til loven.
 § 54. Miljø- og energiministeren kan bemyndige  

 Energitilsynet til at udøve de beføjelser, der i denne lov er  

 tillagt ministeren.
Kapitel 12 Ekspropriation, erstatning § 55. Til etablering af de nødvendige  

 naturgastransmissionsanlæg for transmissionsselskabers virksomhed kan  

 miljø- og energiministeren, når almenvellet kræver det,  

 tillade, at der iværksættes ekspropriation vedrørende fast  

 ejendom.
 Stk. 2. Ekspropriation i henhold til stk. 1 finder sted  

 efter reglerne i lov om fremgangsmåden ved ekspropriation  

 vedrørende fast ejendom.
 § 56. Bevilingshavere skal erstatte skader, der forvoldes ved  

 den i henhold til bevilling udøvede virksomhed, selv om skaden er  

 hændelig.
 Stk. 2. Har skadelidende ved forsæt eller grov  

 uagtsomhed medvirket til skaden, kan erstatningen nedsættes eller  

 bortfalde.
Kapitel 13 Ikrafttrædelses-, ophævelses- og  

 overgangsbestemmelser § 57. Loven træder i kraft den 1. juli 2000.
 Stk. 2. Samtidig ophæves lov nr. 294 af 7. juni  

 1972 om naturgasforsyning.
 § 58. Bekendtgørelse nr. 654 af 2. september 1998 om  

 beregning af den maksimale naturgaspris forbliver i kraft indtil den  

 ophæves eller erstattes af regler udstedt i medfør af §  

 36, stk. 1.
§ 59. Et selskab, som ved lovens ikrafttræden lovligt  

 udøvede virksomhed, og som efter denne lov er bevillingspligtigt, har  

 ret til at få bevilling til sin virksomhed, når 1)	selskabet erklærer at ville opfylde de forpligtelser,  

 som det pålægges efter bestemmelserne i loven og i  

 bevillingen, og 2)	selskabet opfylder de i denne lov stillede krav for at kunne  

 meddeles bevilling.
 § 60. Godkendelser til etablering og ændringer af  

 transmissionsnet, som er givet efter bestemmelserne i den hidtil  

 gældende lov om naturgasforsyning, opretholdes i overensstemmelse med  

 deres indhold og varighed.
 Stk. 2. Et bevillingspligtigt selskab kan, når det  

 inden en af miljø- og energiministeren fastsat frist indgiver  

 fornøden ansøgning om bevilling, midlertidigt fortsætte  

 sin virksomhed uden bevilling, indtil miljø- og energiministeren har  

 afgjort ansøgningen, forudsat at det ansøgende selskab  

 overholder lovens bestemmelser for virksomheden.
§ 61. Distributionsselskaber og forsyningsselskaber, som  

 varetager aktiviteter, der efter nærværende lovs  

 ikrafttræden kræver bevilling efter § 25, stk. 1, nr. 1, og stk.  

 2, skal ved lovens ikrafttræden og efter Energitilsynets nærmere  

 bestemmelse udarbejde en opgørelse over kapitalforhold før  

 nærværende lovs ikrafttræden.
Selskaberne skal herefter  

 udarbejde en åbningsbalance, der udformes efter retningslinjer fastsat  

 af Energitilsynet, og som vil skulle danne grundlag for den fremtidige  

 prisfastsættelse efter bestemmelserne i denne lov.
Opgørelsen og  

 åbningsbalancen fremsendes til Energitilsynet inden en af tilsynet  

 fastsat frist.
 Stk. 2. Selskaberne nævnt i stk. 1 skal inden en af  

 Energitilsynet fastsat frist fremsende en redegørelse for, hvorledes  

 størrelsen af aktiver og passiver er fastsat.
 Stk. 3. Energitilsynet træffer afgørelse om,  

 hvorvidt de af selskaberne fremsendte opgørelser og  

 åbningsbalancer efter stk. 1 kan godkendes.
 Stk. 4. Såfremt et selskab ikke har opfyldt sine  

 forpligtelser efter stk. 1 og 2, inden for den af Energitilsynet fastsatte  

 frist, fastsætter tilsynet opgørelsen og  

 åbningsbalancen.
 § 62. Kontrakter om levering af naturgas til kunder  

 indgået inden denne lovs ikrafttræden kan løbe  

 uændrede videre.
 § 63. I lov om kommunal udligning og generelle tilskud til  

 kommuner og amtskommuner, jf. lovbekendtgørelse nr. 488 af 18. juni  

 1999, som ændret ved lov nr. 1099 af 29. december 1999, foretages  

 følgende ændringer:
 1. § 10, stk. 6, ophæves, og i stedet  

 indsættes:
 »Stk. 6. De efter stk. 5 opgjorte tilskud for den enkelte kommune  

 reduceres herefter i overensstemmelse med den afgørelse om  

 nettoprovenuet, som Energitilsynet har givet meddelelse om i medfør af  

 følgende bestemmelser:
 1)	§ 37, stk. 6, samt rentetilskrivning efter § 37, stk. 7 og 8, i lov  

 om elforsyning.
 2)	§ 35, stk. 6, samt rentetilskrivning efter § 35, stk. 7 og 8,  i lov  

 om naturgasforsyning.
 3)	§ 23 e, stk. 6, samt renteskrivning efter § 23 e, stk. 7 og 8, i lov  

 om varmeforsyning.
Stk. 7. Hvis de beløb, der er nævnt i stk.  

 6, overstiger statstilskuddet i et år, reduceres statstilskuddet i de  

 følgende år.« § 64. Miljø- og energiministeren kan fastsætte  

 overgangsregler.
 § 65. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Lovforslagets baggrund 1.1. Aftalen om reform-opfølgning.
Et flertal  

 af folketingets partier indgik den 22. marts 2000 en aftale om  

 reformopfølgning på energiområdet.
Aftalen om  

 reform-opfølgning (se bilag 1) fastlægger blandt andet rammerne  

 og principperne for implementeringen af Europa-Parlamentets og Rådets  

 direktiv af 22. juni 1998 om fælles regler for det indre marked for  

 naturgas (gasdirektivet (se bilag 2)).
1.2. Formålet med lovforslaget.  

Formålet med lovforslaget er at modernisere og tilpasse de  

 lovgivningsmæssige rammer for naturgasforsyningen i forbindelse med  

 implementeringen af gasdirektivet.
Lovforslaget skal endvidere udmønte  

 en række bestemmelser i den aftale, som staten den 23. juni 1999  

 indgik med Hovedstadsregionens Naturgas I/S (HNG) og Naturgas Midt-Nord I/S  

 (NGMN) om struktur og støtteforhold i gassektoren, den såkaldte  

 Skt.
Hans-aftale (se bilag 3). Det fremgår af Skt.
Hans-aftalen, at  

 Naturgas Sjælland I/S (NGSJ) og Naturgas Fyn I/S (NGF) kan tilslutte  

 sig aftalen på samme vilkår som HNG og NGMN.
Aftalen  

 fastlægger rammerne for den fremtidige organisering af handlen med  

 naturgas og den fremtidige statsstøtte til naturgassektoren.
 Parterne bag aftalen om reform-opfølgning er enige  

 om, at reguleringen af naturgassektoren skal tilgodese følgende  

 overordnede hensyn:
 Et velfungerende naturgassystem med en høj grad af  

 forsyningssikkerhed.
 Et velfungerende marked for transmission, distribution, forsyning og  

 oplagring af naturgas med fortsatte tilskyndelser til  

 omkostningseffektivitet.
 Adgang til naturgassystemet på objektive og ikkediskriminerende  

 vilkår.
 Behovet for støtte til sektoren begrænses mest  

 muligt.
 DONG Naturgas) skal kunne opfylde sine forpligtelser  

 over for blandt andre DUC i de indgåede take-or-pay kontrakter.
 Forbrugerbeskyttelse, frit leverandørvalg for nogle forbrugere  

 og rådgivning om energibesparelser.
Med lovforslaget fastlægges de overordnede rammer  

 for et velfungerende naturgasforsyningssystem.
Som led i  

 forbrugerbeskyttelsen og for at opfylde målsætningerne i den  

 danske energi- og miljøpolitik forpligtes naturgassektoren til at  

 varetage forsyningssikkerheds- og forsyningspligtopgaver samt andre  

 offentlige opgaver.
Den gradvise åbning af naturgasmarkedet, som  

 indebærer, at nogle forbrugere frit vil kunne vælge  

 gasleverandør, skal sammen med en effektivitetsfremmende  

 prisregulering medvirke til at realisere effektiviseringspotentialerne i  

 sektoren.
Lovforslaget skaber grundlag for en fortsat effektiv udnyttelse af  

 den allerede etablerede infrastruktur.
1.3. Nye rammebetingelser.
I de senere år har  

 energisektorens internationale rammebetingelser gennemgået  

 væsentlige forandringer, hvilket gør det nødvendigt at  

 tilpasse den nationale lovgivning.
Bestræbelserne på at etablere  

 et indre energimarked i overensstemmelse med EU-rettens principper om fri  

 bevægelighed for varer, personer, tjenesteydelser og kapital blev  

 formelt sat i gang med Kommissionens fremlæggelse af en Hvidbog i  

 1988.
Første fase af liberaliseringen af energimarkederne  

 blev gennemført i 1990-91 med direktiverne om transit af elektricitet  

 (90/547/EØF, EF-Tidende 1990, nr.
L 313, side 30) og naturgas  

 (91/296/EØF, EF-Tidende 1991, nr.
L 147, side 37) samt direktivet om  

 prisgennemsigtighed (90/377/EØF, EF-Tidende 1990, nr.
L 185, side 16),  

 og i 1994 blev koncessionsdirektivet (94/22/EF, EF-Tidende 1994, nr.
L 164,  

 side 3) vedtaget.
I 1992 fremlagde Kommissionen forslag til fælles  

 regler for det indre marked for henholdsvis el og naturgas.
Formålet  

 med markedsdirektiverne for el og naturgas er at åbne og integrere  

 energimarkederne, som i de fleste EU-lande traditionelt har været  

 præget af manglende konkurrence.
I december 1996 blev direktivet om fælles regler for  

 det indre marked for elektricitet (eldirektivet) (96/92/EF, EF-Tidende 1997,  

 nr.
L 27, side 20),  vedtaget og i juni 1998 direktivet om fælles  

 regler for det indre marked for naturgas.
Hermed er der etableret  

 fælles rammer for en gradvis åbning af de nationale elmarkeder og  

 naturgasmarkeder.
Direktiverne rummer mulighed for, at der i forbindelse med  

 gennemførelsen kan tages højde for, hvorledes de enkelte landes  

 energisektorer er organiserede.
Eldirektivet er gennemført i dansk  

 lovgivning ved lov nr. 375 af 2. juni 1999 om elforsyning som ændret  

 ved lov nr. 1110 af 29. december 1999. Gasdirektivet skal være  

 implementeret i dansk lovgivning senest den 10. august 2000.
1.4. Forskelle mellem gas- og elsektoren.
Ved  

 fastlæggelse af de nye rammer for gassektoren er det naturligt at tage  

 udgangspunkt i den vedtagne regulering for elsektoren.
På de  

 områder, hvor de grundlæggende forudsætninger for  

 reguleringen af gas- og elsektorerne er ens, lægges der derfor op til,  

 at reguleringen på el- og gasområdet så vidt muligt bliver  

 ensartet.
På centrale områder er der imidlertid betydelige  

 forskelle mellem de to sektorer.
Forskellene har blandt andet givet sig  

 udtryk i eldirektivet og gasdirektivet, som ikke stiller samme krav til  

 reguleringen af de to sektorer.
I forhold til den danske energisektor  

 gør forskellene det for eksempel nødvendigt at regulere el- og  

 gassektoren forskelligt, hvad angår markedsåbningen.
Regeringen lagde i forhandlingerne om gasdirektivet  

 vægt på, at der blev sikret mulighed for, at der kunne  

 tilrettelægges en gradvis og afbalanceret markedsåbning.
En  

 væsentlig grund hertil var hensynet til, at DONG Naturgas kan opfylde  

 sine forpligtelser i de indgåede langvarige købskontrakter  

 på take-or-pay vilkår med især DUC.
Kontrakterne  

 indebærer, at DONG Naturgas skal betale for naturgassen, selv hvis  

 selskabet ikke aftager den.
En anden væsentlig grund var hensynet til  

 de regionale naturgasselskabers mulighed for at tilbagebetale den store  

 gæld som følge af de meget store investeringer, der på  

 kort tid er afholdt.
Gasdirektivets generelle bestemmelser stiller krav om, at  

 der skal ske en gradvis markedsåbning over en 10-årig periode  

 efter direktivets vedtagelse.
Alle gasfyrede kraftværker uanset forbrug  

 og øvrige forbrugere med et årligt forbrug på mere end 25  

 mio. m3 pr. år skal udpeges som såkaldte  

 »privilegerede kunder«. Åbningen af markedet skal i 2000 svare til  

 mindst 20 % af det samlede årlige gasforbrug og øges til  

 henholdsvis 28 % og 33 % i 2003 og 2008. Medlemslandene har dog mulighed for  

 at begrænse markedsåbningen, hvis direktivets definition af  

 privilegerede kunder fører til en markedsåbning på mere  

 end 30 % i 2000. Hvis denne mulighed benyttes, følger det af  

 direktivet, at åbningen skal udgøre mindst 30 % af det samlede  

 årlige gasforbrug på det nationale marked i 2000 og øges  

 til henholdsvis 38 % og 43 % i 2003 og 2008.
 På grund af det danske naturgasmarkeds særlige  

 karakter med en meget stor andel af elproducenter, som anvender naturgas,  

 ville anvendelse af direktivets definition af privilegerede kunder  

 føre til en dansk markedsåbning på ca. 60 %. Danmark lagde  

 derfor i forbindelse med forhandlingerne om direktivet afgørende  

 vægt på, at der kom en bestemmelse ind i direktivet, som gav  

 medlemsstaterne mulighed for at begrænse markedsåbningen.
Argumenterne for en gradvis og afbalanceret åbning  

 af det danske marked er fortsat gældende, og i lovforslaget  

 lægges der derfor op til, at markedsåbningen følger  

 gasdirektivets minimumskrav.
Det er i denne forbindelse vigtigt, at den  

 danske åbning af gasmarkedet modsvares af en tilsvarende reel  

 åbning i vore nabolande, således at eventuelle markedstab i  

 Danmark kan kompenseres ved salg på det europæiske marked.
Når der på elområdet gives markedsadgang  

 for alle kunder, er dette begrundet i Danmarks tætte tilknytning til  

 det nordiske elmarked, som allerede i dag er et åbent marked.
En  

 fortsat tilknytning til det nordiske elmarked, og de fordele dette  

 indebærer, er betinget af et tilsvarende åbent marked i Danmark.  

 På elområdet er der etableret en elbørs, hvor  

 markedsdeltagerne frit kan købe el.
Et tilsvarende marked eksisterer  

 ikke på gasområdet.
Samtidig forventes gasmarkedet i Vesteuropa i  

 de nærmeste år fortsat at være domineret af få store  

 udbydere, mens elområdet er kendetegnet ved mange både store og  

 små udbydere af el og ved muligheden for en relativ hurtig  

 tilgang/afgang af eludbydere i takt med markedsændringer.
På elområdet stilles der krav om en  

 selskabsmæssig adskillelse af aktiviteter, mens der kun stilles krav om  

 regnskabsmæssig adskillelse på gasområdet.
Det skyldes  

 blandt andet, at der i naturgassektoren er tale om offentligt ejede  

 selskaber, og at distributions- og forsyningspligtselskaber vil være  

 underlagt et modificeret hvile-i-sig-selv princip.
Det offentlige ejerskab af  

 infrastrukturen og den foreslåede prisregulering vil sikre, at de  

 opbyggede værdier i gassektoren fortsat vil komme forbrugerne og  

 samfundet til gode.
Det bemærkes, at Tyskland, Sverige og Holland  

 også alene forventes at stille krav om en regnskabsmæssig  

 adskillelse af aktiviteterne.
1.5. Gassektorens organisering og udbredelse i  

 Danmark.
DONG Naturgas, som er et datterselskab af det 100% statsejede  

 DONG A/S, har indgået købsaftaler med DUC, Amerada Hess-gruppen  

 og Statoil-gruppen om køb af al den naturgas, der hidtil har  

 været til salg i den danske del af Nordsøen.
På det danske  

 marked sælger DONG Naturgas som eneleverandør til de fire  

 kommunalt ejede regionale distributionsselskaber (HNG, NGMN, NGF og NGSJ),  

 der inden for hvert deres afgrænsede geografiske område varetager  

 de lokale forsyningsopgaver.
DONG Naturgas sælger endvidere til kunder  

 i Københavns Kommune og Frederiksberg Kommune samt til de store  

 kraftværker.
Endelig varetager DONG Naturgas distributionen af naturgas  

 i det syd- og sønderjyske område.
De største af de decentrale kraftvarmeværker  

 er fælleskunder for DONG Naturgas og det regionale naturgasselskab i  

 hvis region, værket er lokaliseret.
DONG Naturgas har desuden en  

 væsentlig indflydelse på de vilkår, de regionale selskabers  

 kunder tilbydes, fordi DONG Naturgas  aftaler om salg af naturgas til de  

 regionale selskaber skal indeholde bindende videresalgspriser og  

 forbrugerpriser, og fordi de regionale selskabers salg til kunder med et  

 forbrug over 300.000 m3 skal ske efter ensartede  

 landsdækkende retningslinjer, som er aftalt med DONG Naturgas.
Der  

 henvises i øvrigt til bemærkningerne til § 25.
Salget af naturgas er vokset siden introduktionen i  

 starten af 1980 erne.
I 1999 blev der solgt godt 4,1 mia. m3  

 naturgas på det danske marked.
Naturgassens andel af det samlede danske  

 energiforbrug var 23 %, men når der ses bort fra transportsektoren,  

 hvor der ikke anvendes naturgas, var andelen omkring 30 %.
Der er i dag mere end 305.000 naturgaskunder.
Direkte og  

 indirekte (via naturgasbaseret fjernvarme) forsynes ca. 2 mio. danskere med  

 varme og varmt vand baseret på naturgas.
Omkring 1.000  

 industrivirksomheder, kraftvarmeværker og fjernvarmeværker  

 forsynes med naturgas.
Industriens anvendelse af naturgas, herunder til  

 industriel kraftvarme, steg i 1999 med 5 % i forhold til 1998 og udgør  

 hermed godt 1,2 mia. m3. Ud over salget af naturgas til det danske  

 marked har DONG Naturgas siden midten af 1980 erne eksporteret naturgas til  

 Tyskland og Sverige.
Eksporten af naturgas til Tyskland og Sverige udgjorde i  

 1999 godt 2,7 mia. m3. DONG Naturgas  samlede eksport af naturgas  

 forventes i år 2000 at udgøre ca. 3,3 mia. m3  

 naturgas pr. år, svarende til ca. 45 % af selskabets samlede  

 naturgassalg.
Den stigende naturgasafsætning har gjort det  

 nødvendigt løbende at udvide lagerkapaciteten for naturgas.  

 Dette er sket ved at udbygge lagerkapaciteten på et naturgaslager i Ll.  

 Torup nord for Viborg og ved ibrugtagning af et yderligere naturgaslager ved  

 Stenlille på Sjælland i 1993. Lagrene er med til at sikre  

 forbrugerne en høj grad af forsyningssikkerhed, samtidig med at  

 lagrene anvendes til sæsonudjævning.
I forbindelse med DONG  

 Naturgas  køb af naturgas fra Syd Arne-feltet blev der truffet  

 beslutning om anlæg af en ny søledning fra feltet til DONG  

 Naturgas  behandlingsanlæg i Nybro.
Med ibrugtagningen af  

 søledningen i efteråret 1999 er den samlede transportkapacitet  

 blevet forøget med ca. 50 %. Samtidig er DUC s installation på  

 Harald-feltet blevet koblet til den nye søledning, således at  

 der er etableret et sammenhængende net i Nordsøen.
Den samlede  

 forsyningssikkerhed er hermed blevet væsentligt forbedret.
1.6. Den gældende naturgaslovgivning.
Lov nr.  

 294 af 7. juni 1972 om naturgasforsyning med senere ændringer  

 blev vedtaget af Folketinget på baggrund af en henvendelse fra  

 Philips-gruppen til den danske regering om muligheden for leverancer af  

 naturgas fra det norske Ekofisk-felt til Danmark samt muligheden for, at DUC  

 ville være i stand til at forhandle om levering af naturgas.  

 Hovedelementet i loven er muligheden for at meddele den eneretsbevilling til  

 indførsel, forhandling, transport og oplagring af naturgas, som efter  

 indgåelsen af gaskøbsaftalen mellem DONG Naturgas og DUC den 18.  

 juni 1979 blev meddelt DONG Naturgas.
I 1994 blev DONG Naturgas  eneret til  

 indførsel af naturgas ophævet.
Loven foreslås  

 ophævet ved nærværende lovforslags ikrafttræden, og  

 DONG Naturgas  nuværende eneretsbevilling ophæves i forbindelse  

 med udstedelse af nye bevillinger i medfør af dette lovforslag.
 Anlægslov for naturgasforsyning (lov nr. 232 af 8.  

 juni 1979) blev vedtaget af Folketinget med henblik på at bemyndige  

 handelsministeren til at udvide aktiekapitalen i DONG for herved at  

 tilvejebringe det fornødne kapitalgrundlag for  

 iværksættelsen af DONG s anlægsaktiviteter samt til at  

 godkende gaskøbskontrakten af 9. marts 1979 mellem DUC og DONG.  

 Nærværende lovforslag har ikke konsekvenser for  

 anlægsloven.
Lov nr. 254 af 8. juni 1983 om Dansk Olie & Naturgas  

 A/S (DONG) har til formål at lovregulere DONG med tilhørende  

 datterselskaber.
Loven bygger på en afvejning af forskelligartede  

 hensyn.
DONG skal drive virksomhed på et kommercielt grundlag, og  

 hensynet til parlamentarisk indseende og kontrol, som er sikret via regler  

 fastsat i loven, skal afvejes over for hensynet til, at selskaberne kan virke  

 i overensstemmelse med de krav, der stilles til forretningsmæssig  

 virksomhed.
Nærværende lovforslag har ikke konsekvenser for lov  

 om Dansk Olie & Naturgas A/S.
I medfør af lov nr. 382 af 13. juni 1990 om  

 varmeforsyning med senere ændringer påhviler det  

 kommunalbestyrelsen i samarbejde med forsyningsselskaber og andre  

 berørte parter at udføre en planlægning for  

 varmeforsyningen i kommunen.
Kommunalbestyrelsen skal i denne forbindelse  

 drage omsorg for, at der udarbejdes projekter for kollektive  

 varmeforsyningsanlæg.
Varmeforsyningslovens  

 planlægningsbestemmelser er styrende for naturgassens udbredelse til  

 rumopvarmning, herunder for naturgasanvendelse på  

 fjernvarmeværker og decentrale kraftvarmeværker.
Priser og andre  

 betingelser for levering af naturgas har hidtil været omfattet af  

 varmeforsyningslovens prisbestemmelser.
Miljø- og energiministeren har  

 i medfør af varmeforsyningsloven udstedt en  

 maksimalprisbekendtgørelse (bekendtgørelse nr. 654 af 2.  

 september 1998), hvorefter prisen opgjort efter brændværdi ikke  

 må overstige prisen på en tilsvarende mængde  

 fyringsgasolie, inklusive afgifter.
Maksimalprisbestemmelsen gælder for  

 alle kunder, men sigter først og fremmest mod at give de mindre  

 forbrugere, herunder villakunder, en beskyttelse ved overgang fra oliefyring  

 til naturgas.
Det skal sikre, at naturgasselskaberne ikke kan udnytte deres  

 markedsposition til at forhøje prisen på naturgas, efter at  

 kunden er tilsluttet naturgasnettet.
Med nærværende lovforslag og  

 L 240 (forslag til lov om ændring af lov om varmeforsyning) stilles der  

 forslag om at overføre prisreguleringen på  

 naturgasforsyningsområdet fra varmeforsyningsloven til  

 naturgasforsyningsloven.
Herudover rummer varmeforsyningsloven mulighed for, at  

 miljø- og energiministeren med virkning over for naturgasselskaberne  

 kan træffe afgørelse om udbygning af naturgasnettet,  

 forsyningspligt og styring af selskabernes omkostninger.
Bestemmelsen  

 ophæves, idet den er dækket af nye bestemmelser i  

 nærværende lovforslag.
Endelig har miljø- og  

 energiministeren i medfør af varmeforsyningsloven udstedt  

 bekendtgørelse om lånerammer for de regionale selskaber  

 (bekendtgørelse nr. 864 af 6. december 1998) med henblik på at  

 begrænse låntagningen og sikre gældsafviklingen i  

 selskaberne.
Denne bekendtgørelse ophæves med L 240, idet der  

 med Skt.
Hans-aftalen er fastlagt en langsigtet og holdbar ramme for  

 selskabernes gældsafvikling.
 Lov nr. 345 af 2. juni 1999 om overdragelse af  

 naturgasdistributions- og forsyningsvirksomhed til Dansk Naturgas er baggrund  

 for, at staten kunne indgå aftale med Naturgas Syd og Dansk Naturgas  

 A/S (nu DONG Naturgas A/S) over overtagelsen af Naturgas Syd.  

 Nærværende lovforslag har ikke konsekvenser for lov nr. 345 af 2.  

 juni 1999.
1.7. Naturgassektorens historiske opbygning.  

 På baggrund af olieforsyningskrisen i 1973/74 var det et klart  

 energipolitisk mål at nedbringe afhængigheden af  

 olietilførsler til Danmark.
Under den daværende eneretsbevilling  

 af 8. juli 1962 havde bevillingshaveren (A.P.
Møller) og partnerne i  

 DUC gjort fund af naturgas i den danske del af Nordsøen.
Efter  

 gennemførelsen af en række omfattende tekniske og  

 økonomiske undersøgelser blev det vurderet, at de danske  

 forekomster af naturgas i en række felter i Nordsøen kunne  

 berettige etableringen af et dansk naturgasforsyningssystem.
På  

 baggrund af mulighederne for produktion af naturgas i Nordsøen blev  

 der i juni 1978 påbegyndt egentlige gaskøbsforhandlinger mellem  

 DUC og DONG Naturgas, som afsluttedes den 9. marts 1979 med indgåelse  

 af en aftale.
Som det er praksis for sådanne aftaler, har DONG Naturgas  

 forpligtiget sig til aftage naturgassen på take-or-pay vilkår.  

 Dette indebærer, at hvis DONG Naturgas ikke opfylder sine  

 aftageforpligtelser, skal selskabet alligevel betale, som om der var leveret  

 naturgas i overensstemmelse med aftageforpligtelserne.
Etableringen af naturgasprojektet blev besluttet af  

 Folketinget den 30. maj 1979 ved Folketingets vedtagelse af anlægsloven  

 for naturgasforsyning.
Den indgåede aftale mellem DUC og DONG Naturgas  

 om leverancer af naturgas fra den danske del af Nordsøen lå til  

 grund for beslutningen.
Endvidere var der den 20. februar 1979 indgået  

 en aftale mellem DONG Naturgas og Ruhrgas om levering af naturgas fra  

 Tyskland fra 1982 til 1985 med henblik på at indhente erfaringer,  

 før de danske naturgasleverancer kunne påbegyndes.
I 1982 blev  

 naturgasforsyningen i det syd- og sønderjyske område  

 påbegyndt, og i 1983 startede leverancer til Fyn.
Samtidig med  

 beslutningen om naturgasprojektet vedtog Folketinget den 30. maj 1979 lov om  

 varmeforsyning.
Et af formålene med loven var gennem en  

 landsdækkende planlægning af varmeforsyningen at sikre, at  

 udnyttelsen af naturgas og kraftvarme fra de centrale kraftværker fik  

 en central placering i den danske energiforsyning.
Den landsdækkende  

 varmeforsyningsplanlægning har således været styrende for  

 fastlæggelsen af det markedsmæssige grundlag for naturgassens  

 udbredelse i Danmark til rumopvarmning, herunder for naturgasanvendelse  

 på landets fjernvarmeværker og decentrale  

 kraftvarmeværker.
Det var i 1979 vurderingen, at så store  

 omlægninger af energiforsyningssystemerne, som etableringen af  

 naturgasprojektet og kraftvarmeudbygningen indebar, ikke kunne forventes at  

 ske tilstrækkeligt hurtigt uden en overordnet samfundsmæssig  

 planlægning og styring.
På tidspunktet for Folketingets  

 vedtagelse af anlægsloven for naturgas havde DONG A/S været  

 etableret i nogle år, og rammerne for selskabets virke var i  

 hovedtræk lagt fast.
På denne baggrund var det naturligt at lade  

 statens selskab etablere og drive transmissionsnettet.
På  

 distributionssiden havde kommunerne i 1978 etableret fem regionale  

 naturgasplanlægningsselskaber, som senere blev omdannet til egentlige  

 distributionsselskaber (HNG, NGF, NGMN, NGS og NGSJ).
Lovforslaget om anlægslov for naturgasforsyning var  

 vedlagt en række bilag, herunder »Indstilling om indførelse af  

 naturgas i Danmark« udarbejdet af DONG.
I indstillingen var der foretaget  

 beregninger, som viste en projektøkonomisk forrentning af  

 naturgasprojektet på 5,8 % realt under forudsætning af realt  

 uændrede oliepriser i projektperioden 1978-2005. Indregnedes de  

 forventede realprisstigninger på olie, var projektforrentningen  

 beregnet til 12 %.
En vigtig forudsætning for projektets økonomi  

 i 1979-indstillingen var en forventning om et prisniveau for olie på 12  

 $/tønde i 1978 prisniveau, hvilket svarer til ca. 29 $/tønde i  

 1997-priser.
Oliepriserne har imidlertid siden midten af 1980 erne ligget  

 på et betydeligt lavere niveau.
I løbet af 1980 erne ændredes derudover en  

 række forudsætninger for projektets økonomi.  

 Interessentkommunerne i de regionale distributionsselskaber valgte at  

 indskyde kun 1-2 % af det nødvendige kapitalbehov, hvilket  

 medførte, at investeringerne hovedsageligt blev  

 lånefinansieret.
De store olieprisstigninger i første  

 halvdel af 1980 erne bevirkede blandt andet, at energibesparelserne blev  

 større end forventet ved projektets start.
Også udnyttelsen af  

 overskudsvarme blev i stigende grad samfundsøkonomisk rentabelt.
Det  

 betød, at den forudsatte områdeafgrænsning mellem  

 overskudsvarme og naturgas ikke blev fuldt realiseret, idet  

 kraftvarmeforsyningen fra de centrale kraftvarmeværker fik en  

 større udbredelse på bekostning af naturgassen.
Ligeledes blev  

 anvendelse af kul i begyndelsen af 80'erne mere økonomisk fordelagtig,  

 og nogle af de fjernvarmeværker, som man i 1979-indstillingen havde  

 forudsat skulle fyre med naturgas, blev i stedet omlagt fra olie- til  

 kulfyring.
Endvidere viste det sig, at overslagene over de regionale  

 selskabers investeringer og driftsomkostninger var undervurderede.
Dette var  

 bl.a. en følge af, at selskaberne på grund af det faldende  

 enhedsvarmeforbrug og konkurrencen fra andre forsyningssystemer var  

 nødsaget til at udbygge nettet samt at naturgasforsyne det midt- og  

 nordjyske område.
I beregningsforudsætningerne for naturgasprojektet  

 var der herudover forudsat anvendt tilslutningspligt til naturgasnettet.
Den  

 vedtagne lov om varmeforsyning indeholdt imidlertid ikke en centralt fastlagt  

 tilslutningspligt, men kun en mulighed for kommunerne til at anvende  

 tilslutningspligten.
Mens de fleste kommuner indførte  

 tilslutningspligt for nybyggeri, anvendte kun få kommuner  

 tilslutningspligt for eksisterende byggeri.
Fjernvarmeværker og  

 blokvarmecentraler blev endvidere tilsluttet senere end beregnet.
I foråret 1984 fremlagde DONG Naturgas en  

 revurdering af naturgasprojektets økonomi, blandt andet baseret  

 på væsentligt reducerede forventninger til markedsopbygningen.  

 Revurderingen viste en stærkt forringet økonomi med et  

 kapitalbehov på knap 7 mia. kr. opgjort i nutidsværdi.
På  

 denne baggrund indgik regeringen i april 1984 aftale med Socialdemokratiet om  

 tilførsel af bl.a. kapital til DONG og om salg af overskydende gas til  

 elværkerne.
 Den kraftige stigning i olieprisen i starten af 1980 erne  

 nåede ikke at få en væsentlig direkte betydning for  

 afsætningen af naturgas og gasselskabernes indtjening, før  

 olieprisen igen faldt kraftigt i 1985/86. På dette tidspunkt havde  

 naturgasselskaberne allerede afholdt hovedparten af de overordnede  

 investeringer i transmissionsledninger, fordelingsledninger, overordnet  

 distributionsnet og andre tekniske anlæg.
Faldet i olieprisen og energipriserne generelt i midten af  

 1980 erne stillede gasprojektet og de andre kollektive  

 varmeforsyningssystemer i en vanskelig økonomisk situation.
De  

 indtrufne fald i dollarkurs og råoliepris svækkede de kollektive  

 varmeforsyningssystemers konkurrenceevne med udsigt til en langsom  

 tilslutningstakt til forsyningssystemerne, såfremt der ikke blev taget  

 initiativer til imødegåelse heraf.
Regeringen besluttede i 1985/86 i forbindelse med  

 en stramning af finanspolitikken at foretage en væsentlig  

 forhøjelse af energiafgifterne med henblik på at udligne  

 prisfaldet på olieprodukter og kul.
Naturgassen blev friholdt for  

 afgift, hvilket muliggjorde, at naturgasselskaberne kunne opnå et  

 større dækningsbidrag   den såkaldte skyggeafgift  

 svarende til afgiftsforskellen.
Herved kunne den overordnede energipolitik  

 fastholdes samtidig med, at gasselskabernes og andre kollektive  

 varmeforsyningsanlægs indtjening forbedredes.
Såfremt regeringen  

 ikke havde favoriseret naturgasselskaberne gennem naturgassens  

 afgiftsfritagelse, ville de regionale naturgasselskaber ikke have kunnet  

 forrente og afdrage den allerede store og voksende gæld.
På trods af den forbedrede indtjening for  

 gasselskaberne var udviklingen i naturgasprojektets økonomi fortsat  

 utilfredsstillende.
På denne baggrund fandt regeringen det  

 nødvendigt, at der blev taget skridt til at sikre en konsolidering af  

 naturgasprojektet samtidig med en nødvendig omlægning af  

 energisystemet for at realisere målsætningerne om at reducere  

 energiforbruget og dettes miljøbelastning.
Aftalen af 20. marts 1990  

 mellem regeringen og Socialdemokratiet om øget anvendelse af  

 kraftvarme, naturgas og andre miljøvenlige brændsler samt om  

 eludbygningen i 90 erne skabte det politiske grundlag for en forbedring af  

 naturgasprojektets økonomi, ved at selskabernes  

 afsætningsmuligheder blev væsentligt forbedret med forholdsvis  

 beskedne merinvesteringer i netudbygningen tilfølge.
Hovedelementerne  

 i aftalen af 20. marts 1990 blev udmøntet ved en ændring af  

 varmeforsyningsloven i juni 1990 og indebar bl.a., at hovedparten af landets  

 fjernvarmeværker og blokvarmecentraler i de følgende år  

 blev omstillet til decentral kraftvarme baseret på naturgas.
Hertil  

 kom, at der i øget omfang skulle anvendes naturgas i de centrale  

 kraftværker, hvilket medvirkede til at styrke DONG Naturgas  

  økonomi.
For at sikre en bedre omkostningsstyring af selskaberne  

 blev de regionale selskaber endvidere pålagt en begrænsning i  

 adgangen til låneoptagelse i form af lånerammer for de enkelte  

 selskaber.
Sigtet med lånerammerne var først og fremmest at  

 etablere en fast og holdbar styringsramme for selskabernes økonomi,  

 således at der blev sat klare grænser for selskabernes fortsatte  

 finansiering af løbende underskud med nye lån.
1.8. Aftaleforholdene mellem DONG Naturgas og de  

 regionale naturgasselskaber.
I 1981 indgik DONG Naturgas og NGS den  

 såkaldte »Rammeaftale«, som bl.a. indebar, at DONG Naturgas bar  

 risikoen for økonomisk underskud i NGS s del af projektet.
I 1982 indgik DONG Naturgas og HNG, NGSJ og NGF den  

 såkaldte »Fællesaftale«.
Et vigtigt element i aftalen var, at  

 selskabernes økonomi blev indbyrdes forbundet, idet indtægter og  

 udgifter i de enkelte selskaber udlignedes gennem de regionale selskabers  

 købspriser hos DONG Naturgas, således at alle selskaber ville  

 blive gældfrie på samme tidspunkt og i samme takt.  

 Fællesaftalens økonomiske struktur var begrundet i selskabernes  

 ønske om fælles at bære den økonomiske risiko i  

 naturgasprojektets opbygningsperiode, hvor usikkerheden var særlig  

 stor.
NGS fastholdt derimod Rammeaftalen og tilsluttede sig først  

 Fællesaftalen i 1984. DONG Naturgas bar dog fortsat risikoen for  

 økonomisk underskud i de af NGS s net, som var etableret i henhold til  

 Rammeaftalen.
Aftalen mellem regeringen og Socialdemokratiet fra april  

 1984 om støtte af naturgasprojektet forudsatte, at der skulle  

 føres forhandlinger mellem naturgasselskaberne om, hvorledes de  

 regionale selskaber kunne medvirke til at støtte naturgasprojektet.
I  

 forlængelse heraf blev selskaberne anmodet om at forhandle et nyt  

 aftalegrundlag, der kunne sikre en klar adskillelse af selskabernes  

 økonomi, således at der blev opnået en bedre  

 sammenhæng mellem det enkelte selskabs dispositionsret og  

 økonomiske ansvar.
 Forhandlingerne førte til indgåelse af  

 aftalen af 4. juni 1987 mellem DONG Naturgas og de regionale selskaber (4.  

 juni-aftalen). Aftalen medførte en adskillelse af selskabernes  

 økonomi, således at hvert selskab fremover skulle bære det  

 økonomiske ansvar for egne tidligere og fremtidige dispositioner,  

 herunder udviklingen i salg, omkostninger og netudbygning, når der ses  

 bort fra de af NGS s net, som var etableret i henhold til Rammeaftalen.  

 Aftalen indebærer, at DONG Naturgas bærer hovedparten af risikoen  

 ved større udsving i forbrugerpriserne på energi som  

 følge af udefra kommende faktorer såsom oliepris og dollarkurs  

 og ændringer i afgifter.
4. juni-aftalen indebærer, at DONG Naturgas har en  

 leveringspligt i forhold til det enkelte regionale selskab, som  

 udgøres af de årsmængdebestillinger, som de regionale  

 selskaber afgiver - men som ikke kan overstige de i aftalen anførte  

 maksimale årsmængder på i alt ca. 2,6 mia. m3.  

 DONG Naturgas har i sine købsaftaler med DUC påtaget sig en  

 »take-or-pay«-forpligtelse, dvs. en forpligtelse til enten at aftage eller  

 alternativt betale for en bestemt gasmængde.
Ifølge 4.  

 juni-aftalen påhviler der imidlertid ikke de regionale selskaber en  

 »take-or-pay«-forpligtelse.
Det ansås ikke for nødvendigt, fordi  

 DONG Naturgas i medfør af eneretsbevillingen har eneret til  

 forhandling af naturgas i Danmark. 4. juni-aftalen fastlægger endvidere  

 de prismæssige vilkår for gasleverancer fra DONG Naturgas til de  

 regionale selskaber og indeholder bestemmelser om vilkårene for de  

 regionale selskabers videresalg til slutforbrugerne.
Herved sikres bl.a., at  

 salget sker efter ensartede landsdækkende retningslinjer.
 Efter Folketingets vedtagelse af en forhøjelse af  

 energiafgiften på naturgas fra 1 øre/m3 til 123  

 øre/m3 kombineret med et afgiftsfrit bundfradrag senest  

 frem til og med år 2000 på 2,6 mia. m3 til de  

 regionale naturgasselskaber (den såkaldte bundfradragslov) i juni 1997  

 (se afsnit 1.10) indgik DONG Naturgas og de regionale selskaber i oktober  

 1997 en treårig principaftale i tillæg til 4. juni-aftalen.  

 Aftalen omfatter de mængder, der ligger ud over mængderne i 4.  

 juni-aftalen op til en samlet leverance på 3,7 mia. m3  

 årligt i perioden frem til markedsåbningen, dog ikke  

 længere end til og med 2000. Principaftalen blev i efteråret 1998  

 udmøntet i en egentlig tillægsaftale til 4. juni-aftalen  

 (Tillægsaftalen), der tager hensyn til nye afgifter på  

 naturgas.
1.9. Aftaleforholdene mellem DONG Naturgas og DUC m.fl.  

Forholdene mellem DONG Naturgas og DUC er reguleret i  

 gaskøbsaftalerne fra henholdsvis 1979, 1990 og 1993. Den første  

 aftale fra 1979 omfatter en samlet aftalemængde på 55 mia.  

 m3, der skal leveres i perioden 1984 til 2009. I takt med den  

 stigende kontrakttegning på det danske marked og mulighederne for  

 yderligere salg af naturgas på det danske marked samt til eksport til  

 Tyskland og Sverige påbegyndte DONG Naturgas i 1987 forhandlinger med  

 DUC om køb af yderligere naturgasleverancer.
I marts 1989 blev der  

 opnået enighed om en principaftale om yderligere naturgasleverancer fra  

 DUC s felter i Nordsøen på 38 mia. m3, hvorved de  

 samlede naturgasmængder til det danske marked og til eksport til  

 Sverige og Tyskland omfatter 93 mia. m3.
DONG Naturgas og DUC indgik i 1993 en ny aftale, som  

 øger de samlede årlige leverancer fra Nordsøen til 7,5  

 mia. m3 årligt.
Den nye aftale opererer ikke med en fast,  

 samlet mængde, idet størrelsen af de samlede leverancer  

 afhænger af, hvor længe DUC kan opretholde produktionen.
Samtidig  

 med aftalen indgik DONG Naturgas aftale med Ruhrgas AG og BEB om at  

 øge eksporten til Tyskland til 2,5 mia. m3 naturgas  

 årligt.
DONG Naturgas  aftaler med DUC omfatter samlede  

 årlige leverancer på op til 7,5 mia. m3 naturgas.
DONG  

 Naturgas har fået en del af det fremtidige behov for yderligere  

 mængder dækket via en aftale med Amerada Hess-gruppen om  

 køb af naturgassen fra Syd Arne-feltet.
Dette felt forventes at  

 indeholde ca. 3-5 mia. m3 naturgas.
DONG Naturgas har ligeledes  

 indgået aftale om køb af gassen fra Statoil-gruppens del af  

 Lulita-feltet.
Feltet er primært et oliefelt, men forventes at  

 indeholde 0,3 mia. m3 naturgas.
DONG Naturgas har således kontraheret alle de  

 naturgasmængder, der har været til salg i den danske del af  

 Nordsøen.
Hensynet til en fleksibel og hensigtsmæssig  

 tilrettelæggelse af den danske olie- og gasproduktion samt muligheden  

 for udbygning af nye mindre felter indebærer, at det er vigtigt, at der  

 også i årene fremover er stor sikkerhed for, at den danske  

 naturgas kan afsættes via det danske naturgasnet.
De kontrakter, der er  

 indgået mellem DUC og DONG Naturgas, rummer en høj grad af  

 fleksibilitet, idet størrelsen af de samlede leverancer afhænger  

 af, hvor længe DUC kan opretholde produktionen.
Dette forhold har stor  

 økonomisk betydning for DUC s tilrettelæggelse af olie- og  

 gasproduktionen i Nordsøen.
1.10. Statens forhandlinger med de regionale selskaber  

 om strukturen i gassektoren.
Naturgasprojektet har som nævnt i  

 afsnit 1.7 siden midten af 1980 erne været støttet gennem en  

 afgiftsmæssig favorisering af naturgas i forhold til olie.  

 Værdien af afgiftsfavoriseringen har været stigende i takt med  

 den stigende afsætning af naturgas og udgjorde i 1999 i alt ca. 2,4  

 mia. kr.
Den samlede afgiftsfavorisering, der er ydet til naturgasprojektet,  

 skønnes ved udgangen af 1999 at udgøre 45 mia. kr. opgjort i  

 nutidsværdi 1999-prisniveau.
I april 1994 traf Danmark beslutning om at  

 ophæve DONG Naturgas  importeneret på grund af  

 Europa-Kommissionens indledning af traktatkrænkelsessager mod Danmark  

 og en række andre medlemslande i 1991. I denne forbindelse traf  

 regeringen en principiel beslutning om, at der skulle gennemføres  

 tilpasninger i den danske naturgassektor, herunder omlægning af  

 støtten til naturgasprojektet.
DONG Naturgas og de regionale selskaber  

 blev derfor anmodet om at indlede forhandlinger om et nyt aftalegrundlag til  

 afløsning af 4. juni-aftalen.
DONG Naturgas og de regionale selskaber  

 kunne imidlertid ikke opnå enighed om vilkårene i et nyt  

 aftalegrundlag.
Herudover førte regeringen i flere år  

 forhandlinger med de regionale selskaber om omlægning af  

 støtten, uden at det lykkedes at nå til enighed om niveauet for  

 den samlede fremtidige støtte til de regionale selskaber.
Efter flere års forgæves forhandlinger valgte  

 regeringen at lovgive, og den 8. april 1997 fremsatte regeringen forslag til  

 lov om ændring af afgift af naturgas og bygas   den såkaldte  

 bundfradragslov - med henblik på at begrænse stigningen i den  

 fremtidige støtte til gasselskaberne.
Loven blev vedtaget af  

 Folketinget den 17. maj 1997, men trådte først i kraft den 1.  

 september 1998 efter at Europa-Kommissionens godkendelse i medfør af  

 EF-traktatens statsstøtteregler forelå.
Loven indebar en  

 energiafgiftssats svarende til ca. 80 % af afgiftsniveauet på  

 olieprodukter.
Da de regionale selskaber, i henhold til  

 afgiftsafskærmningen i 4. juni-aftalen, kan overvælte  

 afgiftsstigninger på DONG Naturgas, indrømmedes de regionale  

 selskaber et bundfradrag i afgiftsbetalingerne for naturgas svarende til de  

 2,6 mia. m3 naturgas årligt, der er indeholdt i 4.  

 juni-aftalen.
I praksis har afgiftsændringerne derfor kun betydning for  

 de naturgasmængder, der ligger ud over 4. juni-aftalens bestemmelser.  

 Med lovens ikrafttræden begrænsedes den årlige  

 støtte til de regionale selskaber med ca. 600 mio. kr.
Hermed blev der  

 taget et første skridt i retning af at tilpasse den danske  

 naturgassektor til det kommende indre energimarked.
I efteråret 1998 blev det engelske konsulentfirma N  

 M Rothschild & Sons Limited bedt om at foretage en vurdering af  

 strukturen i den danske naturgassektor.
Undersøgelsen viste, at der er  

 betydelige muligheder for effektiviseringer i naturgassektoren ved en mere  

 hensigtsmæssig struktur.
På baggrund af undersøgelsen tilbød  

 staten/DONG Naturgas i december 1998 at købe de regionale selskaber  

 med henblik på etablering af en mere effektiv og hensigtsmæssig  

 organisering af naturgassektoren forud for den kommende liberalisering af  

 sektoren.
NGS  ejerkommuner accepterede statens tilbud, mens ejerkommunerne i  

 NGF, NGSJ, NGMN og HNG ikke ønskede at sælge selskaberne.  

 På den baggrund vedtog Folketinget den 26. maj 1999 lov om overdragelse  

 af naturgasdistributions- og forsyningsvirksomhed til Dansk Naturgas A/S.  

 Loven danner grundlag for, at DONG Naturgas den 1. juli 1999 overtog NGS.
For  

 at sikre det nødvendige kapitalberedskab i DONG Naturgas efter  

 overtagelsen af NGS tilførte staten pr. 1. juli 1999 DONG 1,4 mia. kr.  

 som ansvarlig lånekapital, der skal tilbagebetales over tre år  

 fra 2006.
Naturgas Syd var det mest gældstyngede selskab af de  

 regionale naturgasselskaber.
DONG Naturgas  køb af Naturgas Syd har  

 derfor betydet, at et væsentlig gældsproblem for naturgassektoren  

 er løst.
De øvrige fire regionale selskaber kunne ikke  

 opnå enighed om et fælles grundlag for forhandlinger med  

 regeringen om opgavevaretagelse og støtteforhold i sektoren.
På  

 den baggrund indledtes der forhandlinger mellem staten, HNG og NGMN, der  

 mundede ud Skt.
Hans-aftalen af 23. juni 1999. Aftalen indebærer, at  

 det kommunale engagement i gassektoren bevares, og at de to selskaber  

 forbliver distributionsselskaber samt forsyningsselskaber med  

 forsyningspligt, der alene sælger naturgas på faste tariffer og  

 vilkår.
Kunder, der kræver individuelle rabatter eller  

 vilkår overgår til DONG Naturgas.
Det er et klart mål i  

 aftalen, at de regionale selskaber set under ét inden udgangen af 2014  

 skal have afviklet deres historiske gæld via indtægter fra  

 distributions- og forsyningsaktiviteterne.
Selskaberne har i den  

 sammenhæng forpligtet sig at foretage væsentlige  

 rationaliseringer, blandt andet via øget samarbejde.
Aftalen  

 indebærer herudover, at de to selskaber skal indgå en ny aftale  

 med DONG Naturgas til erstatning for 4. juni-aftalen og Tillægsaftalen  

 om overgang af kunder fra selskaberne til DONG Naturgas, arbejdsdeling mellem  

 selskaberne og DONG Naturgas, priser for transport i distributionsnettet samt  

 priser og vilkår for gasleverancer til kunder på faste  

 vilkår.
NGF og NGSJ har mulighed for at tilslutte sig Skt.
Hans-aftalen  

 på samme vilkår som HNG og NGMN.
Skt.
Hans aftalen er  

 udmøntet i en principaftale af 29. januar 2000 mellem HNG, NGMN og  

 DONG Naturgas.
Principaftalen forventes udmøntet i en endelig aftale  

 inden 1. juli 2000.
De økonomiske forudsætninger, som ligger til  

 grund for aftalen, indebærer, at alle fire regionale selskaber set  

 under ét vil kunne have afviklet deres historiske gæld i 2014  

 under nærmere angivne antagelser om kommende indtægter fra  

 distributions- og forsyningsaktiviteterne, renteudvikling, effektiviseringer  

 af driften og støtteforhold.
Til grund for aftalen ligger, at  

 bundfradragene i afgiftsbetalingerne for naturgas ophører pr. 1.  

 januar 2000, men at afgiften på naturgas på ca. 80 % af  

 olieafgiftsniveauet videreføres.
Med aftalen vil der allerede fra 1.  

 januar 2000 ske en væsentlig reduktion i støtten til  

 naturgassektoren.
De seneste forhøjelser af energiafgiften på  

 naturgas bevirker, at afgiftssatsen i dag svarer til på ca. 85 % af  

 olieafgiftsniveauet.
2. Lovforslagets indhold Lovforslaget formål er at sikre, at landets  

 naturgasforsyning tilrettelægges og gennemføres i  

 overensstemmelse med hensynet til forsyningssikkerhed,  

 samfundsøkonomi, miljø og forbrugerbeskyttelse.
Loven skal  

 inden for denne målsætning give adgang til billig naturgas via en  

 gradvis indførelse af konkurrence på markedet for handel med  

 naturgas og en effektivitetsfremmende prisregulering.
 a) Naturgasforbrugernes stilling:  

 Naturgasforbrugernes stilling præciseres i lovforslagets kapitel 2. De  

 tre væsentligste elementer i forslaget er: retten til levering  

 af naturgas for alle forbrugere i områder udlagt til naturgasforsyning  

 i medfør af varmeforsyningsloven og andre, som er eller bliver  

 tilsluttet naturgasforsyningsnettet, gennem et leveringstilbud fra et  

 forsyningspligtigt selskab, visse forbrugeres ret til på  

 nærmere angivne tidspunkter frit at vælge deres  

 naturgasleverandør samt forbrugernes forpligtelser til at  

 bidrage til betaling for de generelle offentlige forpligtelser, som  

 naturgasselskaberne pålægges i loven.
Der foreslås en åbning af markedet med  

 forhandlet adgang til transmissionsnet, lager og eventuelle LNG-faciliteter  

 samt reguleret adgang til distributionsnet.
Det foreslås endvidere, at  

 miljø- og energiministeren bemyndiges til at fastsætte regler om  

 adgangen til opstrømsledninger.
Miljø- og energiministeren  

 bemyndiges til at udstede regler om, hvilke naturgasforbrugere, som har ret  

 til valg af leverandør.
Reglerne skal føre til en  

 markedsåbning på 30 % af det samlede indenlandske naturgasforbrug  

 fra lovens ikrafttræden stigende til 38 % og 43 % fra henholdsvis den  

 1. august 2003 og 1. august 2008.
Et væsentligt element i lovforslaget er, at alle  

 indenlandske forbrugere på ligeligt grundlag skal bære en  

 forholdsmæssig andel af udgifterne til de offentlige forpligtelser, som  

 naturgasselskaberne pålægges, og som kommer alle forbrugere til  

 gode.
Det drejer sig om udgifterne til forskning- og udviklingsaktiviteter,  

 varetagelse af forsyningssikkerheden, sikring af kvaliteten af naturgassen,  

 netbalancering, gassikkerhed, energibesparelsesaktiviteter og  

 markedsføringsaktiviteter med henblik på at reducere  

 miljøbelastningen ved forbrugernes energiforbrug.
b) Transmissions-, distributions-, lager- og  

 LNG-virksomhed: I lovforslaget skelnes mellem på den ene side net-,  

 lager- og LNG-virksomhed og på den anden side forsyningsvirksomhed.
Ved  

 net-, lager- og LNG-virksomhed forstås varetagelse af  

 naturgasinfrastrukturen, herunder transport af naturgas gennem net, mens der  

 ved forsyningsvirksomhed forstås køb af naturgas med henblik  

 på videresalg.
I lovforslaget opereres med fire typer selskaber:  

 Transmissions-, distributions-, lager- og LNG-selskaber.
Aktiviteterne vil  

 dog formelt kunne være samlet i et selskab.
Der stilles alene i  

 lovforslaget krav om regnskabsmæssig adskillelse af aktiviteterne, jf.  

 afsnit 1.4 og bemærkningerne til § 47.
Et transmissionsselskab varetager transport af naturgas  

 gennem transmissionsnet med henblik på levering til distributionsnet og  

 enkelte større kunder.
Transmissionsvirksomhed i Danmark har siden  

 naturgasprojektets start været varetaget af DONG Naturgas.
Distributionsselskaber varetager på  

 distributionsniveau den fysiske forbindelse fra transmissionsnet til  

 slutforbrugere.
Distributionsvirksomheden i Danmark er fordelt geografisk  

 på fem selskaber, jf. afsnit 1.5.
 Lagerselskaber varetager lagring af naturgas bl.a. til  

 brug for nødforsyning, opretholdelse af den fysiske balance i  

 transmissions- og distributionsnettene samt sæsonudjævning.  

 Ligesom transmissionsvirksomheden har lagervirksomheden siden  

 naturgasprojektets start været varetaget af DONG Naturgas.
LNG-selskaber varetager driften af faciliteter, der  

 anvendes til modtagelse, forgasning eller oplagring af LNG samt  

 flydendegørelse af naturgas.
Der findes ikke i dag LNG-selskaber i  

 Danmark.
 Transmissions-, lager- og distributionsselskaber skal  

 efter lovforslaget blandt andet sikre en tilstrækkelig og effektiv  

 transport og lagring af naturgas, herunder vedligeholde samt om- og udbygge  

 nettene, sikre den fysiske balance i systemet, tilslutte forbrugere, stille  

 transport- og lagerkapacitet til rådighed samt sikre måling af  

 levering og aftag.
I modsætning til elforsyningsloven er der ikke i  

 lovforslaget fastsat bestemmelser om systemansvarlig virksomhed.
I stedet  

 skal transmissions-, lager- og distributionsselskaber efter lovforslaget i  

 samarbejde udarbejde regler for gastransport bl.a. med henblik på at  

 sikre forsyningssikkerheden og en effektiv drift af det sammenkoblede  

 system.
Transmissions-, lager- og  

 distributionsvirksomhed kan kun udøves efter bevilling.
Herved sikres gennem krav i  

 bevillingerne, at selskaberne blandt andet opfylder en række offentlige  

 forpligtelser vedrørende for eksempel forsyningssikkerhed, forskning  

 og udvikling samt energirådgivning.
Distributionsvirksomhed har i modsætning til  

 transmissions- og lagervirksomhed ikke tidligere været omfattet af et  

 bevillingssystem.
Driften af LNG-faciliteter omfattes ikke af et  

 bevillingssystem.
Imidlertid vil anlæg af LNG-faciliteter kræve  

 miljø- og energiministerens tilladelse efter naturgasforsyningsloven.  

 Etablering af transmissionsnet og direkte ledninger vil også  

 kræve ministerens tilladelse efter naturgasforsyningsloven.
Der vil  

 normalt kun kunne meddeles tilladelse, hvis der ikke er tilstrækkelig  

 kapacitet i det eksisterende naturgasforsyningssystem.
c) Forsyningsvirksomhed: Det foreslås, at  

 naturgasforsyning af forbrugere uden markedsadgang kun kan udøves  

 efter bevilling.
Der indføres to typer forsyningsbevillinger:  

 bevilling til forsyning på faste vilkår og bevilling til  

 forsyning på individuelle vilkår (typisk forsyning af  

 større fjernvarmeværker, blokcentraler og erhvervsvirksomheder).  

 Det kræver ikke bevilling at forsyne kunder, som frit kan vælge  

 leverandør.
Som et led i forbrugerbeskyttelsen foreslås det, at  

 der skal være forsyningspligtige selskaber.
Forsyningspligten  

 pålægges selskaber med bevilling til forsyning på faste  

 vilkår.
Disse selskaber skal sikre, at alle potentielle forbrugere i  

 områder, der i henhold til varmeforsyningsloven er udlagt til naturgas,  

 og andre, som er eller bliver tilsluttet naturgasforsyningsnettet, tilbydes  

 naturgasleverancer efter en fast prisstruktur og på faste vilkår.  

 Forsyning af kunder på faste vilkår skal regnskabsmæssigt  

 adskilles fra de øvrige aktiviteter i selskabet.
 d) Overdragelse: Som noget nyt foreslås der  

 indsat regler i naturgasforsyningsloven om forkøbsret for staten ved  

 salg af distributionsnet og om reduktion af en kommunes generelle  

 statstilskud ved salg af kommunalt ejede naturgasselskaber.
e) Priser og betingelser for naturgas, herunder  

 netadgang: Priser og vilkår for naturgasleverancer  

 underlægges generelt Energitilsynets kontrol.
Priskontrollen omfatter  

 såvel den samlede naturgaspris som de enkelte elementer i  

 naturgasprisen.
Reguleringen af den samlede naturgaspris rettes, som i den  

 nuværende varmeforsyningslov, primært mod mindre forbrugere, hvor  

 skift til alternative brændsler vil være forbundet med  

 forholdsvis høje omkostninger, samt mod forbrugere, der i henhold til  

 varmeforsyningsloven er forpligtede til at anvende naturgas.  

 Sidstnævnte dog kun i det omfang, de ikke har markedsadgang.
Prisen  

 vurderes ud fra prisen på naturgas på markeder, hvor gassen  

 sælges i konkurrence med alternative brændsler.
Desuden  

 opretholdes den nuværende varmeforsyninglovs  

 maksimalprisbestemmelse.
Den samlede naturgaspris for større forbrugere med  

 mulighed for at anvende alternative brændsler samt forbrugere med  

 markedsadgang er som udgangspunkt ureguleret, idet det forudsættes, at  

 naturgassen sælges i reel konkurrence med alternative brændsler  

 og/eller naturgas fra andre udbydere.
Energitilsynet kan dog gribe ind, hvis  

 forhold hos en forbruger taler for, at gasleverandøren ikke tilbyder  

 rimelige priser og vilkår.
 Ved vurderingen af den samlede naturgaspris skal der  

 endvidere tages hensyn til naturgasselskabernes økonomi, idet de skal  

 have mulighed for at opsuge forskellen mellem energiafgiften på  

 naturgas og olie, den såkaldte skyggeafgift, ved salg af naturgas til  

 rumopvarmningsformål.
Aktiviteter under distributionsbevilling og bevilling til  

 forsyning af kunder på faste vilkår underlægges et  

 modificeret »hvile-i-sig-selv« princip.
I priserne på ydelser under  

 disse bevillinger kan indregnes de nødvendige omkostninger forbundet  

 med ydelserne ved en effektiv drift.
De nødvendige omkostninger bliver  

 grundlaget for indtægtsrammer for selskaberne.
I det omfang selskaberne  

 kan realisere besparelser i forhold til de omkostninger, der ligger til grund  

 for indtægtsrammerne, opnår selskaberne et overskud, der helt  

 eller delvist kan anvendes til nedsættelse af priser,  

 henlæggelser til fremtidige investeringer eller forrentning af  

 indskudskapital.
Vurderingen af priserne på aktiviteterne under  

 bevillingerne til distribution og forsyning af kunder på faste  

 vilkår skal tage højde for Skt.
Hans-aftalen.
De fastsatte  

 priser skal således sikre, at den historiske gæld i de selskaber,  

 der indtræder i aftalen set under ét kan afdrages inden udgangen  

 af 2014 under forudsætning af, at afsætning og rente ikke afviger  

 fra de forudsætninger, der lå til grund for aftalen, og at  

 omkostningerne ikke overstiger de omkostninger, der ligger til grund for  

 indtægtsrammerne.
Det er en logisk følge af det modificerede  

 »hvile-i-sig-selv« princip, at der er reguleret adgang til  

 distributionsnettet.
Det vil sige, at tredjepart får adgang til  

 distributionsnettet på baggrund af offentliggjorte tariffer og  

 vilkår.
Distributionstarifferne skal fastsættes, så  

 omkostningerne ved nettet fordeles uafhængig af transportafstand, og  

 tarifferne skal være omkostningsægte over for de enkelte brugere  

 af nettet i den forstand, at den enkelte bruger af distributionsnettet som  

 minimum kommer til at bære de omkostninger, der direkte kan  

 henføres til brugeren.
Priser og vilkår for tredjeparts adgang til  

 transmissionsnet, lagre og LNG-faciliteter fastsættes efter  

 forhandling.
Priserne er i princippet markedsbestemt, men da selskaberne kan  

 have en monopollignende stilling, skal Energitilsynet føre tilsyn med,  

 at der ikke diskrimineres mellem brugere af transmissionsnettet, lageret  

 eller LNG-faciliteten, herunder at et forsyningsselskab, som er tilknyttet et  

 af de nævnte selskaber, ikke stilles bedre end andre brugere.
 Aktiviteterne under bevilling til forsyning af kunder uden  

 markedsadgang på individuelle vilkår, herunder gasleverancer til  

 de regionale naturgasselskaber, og forsyning af kunder med markedsadgang  

 betragtes som rent kommercielle aktiviteter og underlægges ligeledes  

 Energitilsynets kontrol.
 Energitilsynet skal også føre tilsyn med, at  

 der ikke finder krydssubsidiering sted mellem de bevillingspligtige  

 aktiviteter samt mellem bevillingspligtige aktiviteter og sideordnet  

 virksomhed.
 f) Energitilsynet: Elforsyningsloven  

 indebærer, at der er nedsat en ny tilsynsmyndighed   Energitilsynet  

 som erstatter Elprisudvalget og Gas- og Varmeprisudvalget.
Den sektorspecifikke regulering, som den nye  

 naturgasforsyningslov indebærer, har til formål at overvåge  

 og regulere de ikke-konkurrenceudsatte opgaver, som fortsat løses  

 under monopol eller monopollignende vilkår.
Reguleringen er  

 nødvendig for at sikre lige vilkår for alle brugere af  

 naturgasforsyningssystemet og forbrugere uden markedsadgang.
Prisreguleringen  

 og det økonomiske tilsyn skal modvirke, at naturgasselskaberne drager  

 fordel af monopollignende status med øgede omkostninger og  

 ineffektivitet til følge.
Tilsynet går ud på at skabe  

 omkostningseffektivitet og tilskyndelse til effektiviseringer.
 Retningslinjerne for Energitilsynets opgaver og kompetence  

 fremgår af lovforslaget eller af generelle regler, som fastsættes  

 af miljø- og energiministeren.
 g) Energiklagenævnet: Det foreslås, at  

 Energitilsynets afgørelser kan indbringes for Energiklagenævnet,  

 som vil være den generelle klageinstans på energiområdet.  

 Det foreslås ligeledes, at Energiklagenævnet generelt skal  

 fungere som klageinstans i forhold til afgørelser truffet af  

 miljø- og energiministeren.
 h) Parlamentarisk indsigt: Det foreslås, at  

 den eksisterende bestemmelse om, at miljø- og energiministeren skal  

 holde et af Folketinget nedsat udvalg orienteret om alle væsentlige  

 forhold vedrørende landets naturgasforsyning, videreføres.
3. Vurdering af konsekvenser af lovforslag 3.1. Økonomiske og administrative konsekvenser for staten.
Miljø- og Energiministeriet pålægges  

 ved lovforslaget en række opgaver.
Det drejer sig især om  

 følgende: (a) udarbejdelse og offentliggørelse af kriterierne  

 for, hvorledes retten til valg af leverandør er fastlagt, herunder  

 hvilke forbrugere, der har markedsadgang, (b) godkendelse af etablering af  

 transmissionsanlæg, direkte ledninger og LNG-anlæg, (c)  

 udstedelse af bevillinger for transmissions-, distributions- og lager- samt  

 forsyningsvirksomhed, (d) tilsyn med overholdelse af vilkår i  

 bevillinger, herunder offentlige opgaver vedrørende  

 forsyningssikkerhed, energirådgivning samt forskning og udvikling, (e)  

 godkendelse af ensartede retningslinjer for salg af naturgas til forbrugere  

 med et aftag på over 300.000 m3 pr. år, som forsynes  

 af selskaber med forsyningsbevilling og (f) fastlæggelse af generelle  

 indtægtsrammer for distributions- og forsyningspligtige selskaber.
Endvidere tilføres Energitilsynet, som  

 sekretariatsbetjenes af Konkurrencestyrelsen og Energistyrelsen, med  

 lovforslaget en række opgaver.
Det drejer sig især om  

 følgende: (a) tilsyn med, hvorvidt priser og leveringsbetingelser for  

 ydelser fra forsyningspligt-, distributions-, transmissions-, lager- og  

 LNG-selskaber er rimelige, objektive og ikkediskriminerende, (b)  

 fastlæggelse af og kontrol med årlige indtægtsrammer for  

 distributions- og forsyningspligtige virksomheder, (c) tilsyn med at der sker  

 en regnskabsmæssig adskillelse af monopolaktiviteter og kommercielle  

 aktiviteter efter loven, og (d) tilsyn med at der i en konkurrencesituation  

 ikke sker misbrug af forretningsfølsomme oplysninger.
Tilsynet skal  

 også træffe afgørelser i tvister vedrørende  

 forhandling om adgang til nettet og i tilfælde af uenighed mellem  

 gasselskaber med forsyningsbevilling om salg af naturgas til forbrugere med  

 et aftag på over 300.000 m3 pr. år.
Energistyrelsens bistand til Energitilsynet vil blandt  

 andet indebære bedømmelse af tekniske og energifaglige forhold i  

 forbindelse med behandling af sager om systemadgang.
Dette gælder for  

 eksempel bedømmelse af kapacitetsforhold, lagerkapacitet, forhold  

 vedrørende forsyningssikkerhed og måletekniske forhold.
 Nye administrative opgaver i Energistyrelsen i relation  

 til opgaver efter denne lov, herunder sekretariatsbetjening af  

 Energitilsynet, forventes at indebære behov for i alt tre  

 årsværk.
Energienheden i Konkurrencestyrelsen administrerer en  

 række opgaver efter elforsyningsloven og efter den gældende  

 varmeforsyningslov.
Opgaverne på henholdsvis varme- og  

 naturgasområdet vil blive udvidet som følge af dette lovforslag  

 og forslaget til lov om ændring af lov om varmeforsyning (L 240), der  

 fremsættes samtidig med denne lov.
Konkurrencestyrelsen vurderer, at  

 det vil være påkrævet med yderligere tre  

 årsværk til administration af opgaver efter denne lov og  

 yderligere tre årsværk til administration af L 240. Det vurderes  

 samtidig påkrævet, at ledelsen af energienheden styrkes  

 yderligere med en kontorchef (lønramme 37). Energienheden vil herefter  

 omfatte i alt 39 årsværk.
Kontorchefstillingen er omfattet af  

 forslaget til udvidelsen af driftsrammen i L 240. Den nye  

 incitamentsregulering, som distributions- og forsyningspligtige virksomheder  

 underlægges, vil kræve en væsentlig udviklingsindsats i  

 forbindelse med fastlæggelsen af økonomirapportering og  

 benchmarkinginstrumenter.
Det vil endvidere være nødvendigt med  

 en løbende kontrol af systemets effektivitet og vedligeholdelse.
Den  

 aktive kontrol vurderes at være nødvendig for, at gasreformen  

 kan føre til lavere omkostninger for erhvervslivet og lavere priser  

 for private forbrugere.
 Energiklagenævnets udgifter i forbindelse med  

 behandling af klager over afgørelser truffet af miljø- og  

 energiministeren eller af Energitilsynet efter denne lov vurderes at kunne  

 afholdes inden for de allerede givne finanslovsrammer.
Samlet vurderes dette lovforslag at indebære en  

 stigning i ressourceindsatsen til opgaver i relation til åbningen af  

 gasmarkedet, tilsyn med bevillinger, godkendelser m.v. og  

 sekretariatsbetjening af Energitilsynet på i alt seks  

 årsværk.
Stigningen kan skønsmæssigt anslås  

 til i alt 2,3 mio. kr.
Herudover forventes øvrige driftsudgifter, som  

 skønsmæssigt kan anslås til i alt 0,8 mio. kr.  

 årligt samt etableringsudgifter på i alt 0,4 mio. kr.  

 Bevillingshaverne pålægges i medfør af lovforslaget at  

 betale de med tilsynet m.v. forbundne udgifter.
Endvidere  

 pålægges selskaber, der søger om bevilling og tilladelse  

 efter loven, at betale udgifter ved behandling af bevillinger og tilladelser.  

 Betalingen for myndighedsbehandlingen forudsættes at ske ved  

 opkrævning af grundbeløb og eventuelt ved betaling af  

 medgåede timer til særskilte administrative opgaver.
Da  

 aktiviteterne er efterspørgselsreguleret, gives der adgang til, at  

 merindtægter som følge af øget aktivitet kan anvendes til  

 afledte driftsudgifter, herunder løn.
 Lovforslaget indebærer samlet set ikke  

 økonomiske og administrative konsekvenser for staten, idet  

 merudgifterne hovedsageligt finansieres ved, at selskaberne afholder  

 udgifterne ved tilsyn og godkendelser.
3.2. Økonomiske og administrative konsekvenser for amter og  

 kommuner Lovforslaget indebærer ikke administrative  

 konsekvenser for kommuner.
For de kommuner, som har ejerandel i et  

 fælleskommunalt regionalt naturgasselskab indebærer lovforslaget  

 ikke umiddelbart administrative konsekvenser.
Såfremt kommunerne efter  

 tilladelse fra miljø- og energiministeren selv vælger at  

 indgå i opgaver, der ligger uden for et fælleskommunalt regionalt  

 naturgasselskabs nuværende virksomhed, eller at sælge deres  

 ejerandele i det pågældende selskab, kan der forekomme  

 administrative konsekvenser, jf. §§ 5, 34 og 35.
Lovforslaget vurderes ikke at have økonomiske  

 konsekvenser for kommuner, idet lovforslaget ikke indebærer, at  

 kommuner skal indskyde nye midler i de fælleskommunale regionale  

 naturgasselskaber.
De regionale gasselskabers økonomi er  

 afskærmet fra den kommunale økonomi.
 Der vil ikke være administrative og  

 økonomiske konsekvenser for amtskommuner, idet amtskommuner ikke er  

 involveret i naturgasforsyningsvirksomhed.
De nuværende regler for maksimalprisen for naturgas  

 vil blive videreført.
Herved sikres, at naturgasprisen opgjort efter  

 brændværdi ikke må overstige prisen på en tilsvarende  

 mængde fyringsgasolie, inklusive afgifter.
Der forventes derfor ikke  

 på kort sigt ændringer i udgiften til naturgas til kommunale og  

 amtskommunale bygningers opvarmning og forsyning med varmt vand som  

 følge af lovforslaget.
På lidt længere sigt vil forventede  

 effektiviseringsgevinster som følge af lovforslaget kunne føre  

 til lavere naturgaspriser.
3.3. Økonomiske og administrative konsekvenser for  

 erhvervslivet Lovforslaget forventes på sigt at kunne give  

 anledning til fald i gaspriserne for alle erhvervsforbrugere.
Et fald i  

 priserne forventes hovedsageligt at opstå som følge af den  

 effektivitetsfremmende regulering og ved udvikling af et konkurrencemarked  

 for naturgas i forbindelse med den gradvise markedsåbning.
Selskaber, der driver virksomhed på gasområdet  

 (i dag fem offentlige selskaber: DONG Naturgas, NGMN, HNG, NGF og NGSJ), og  

 som efter lovforslaget skal søge om bevilling og tilladelser, vil med  

 lovforslaget blive pålagt en række nye administrative  

 forpligtigelser for at undgå diskrimination og krydssubsidiering samt  

 sikre gennemsigtighed i det åbne gasmarked.
De nye administrative  

 opgaver omfatter blandt andet udarbejdelse af separate regnskaber for de  

 forskellige aktiviteter på området og etablering af procedurer,  

 der sikrer, at der i en konkurrencesituation ikke sker misbrug af  

 forretningsmæssigt følsomme oplysninger.
Endvidere vil  

 myndighedernes udgifter forbundet med tilsyn med bevillingshaverne og  

 behandling af ansøgninger om bevilling og tilladelser skulle afholdes  

 af selskaber med bevilling og selskaber, der indsender ansøgninger  

 efter loven.
Med lovforslaget har naturgasselskaber mulighed for  

 fortjeneste i forbindelse med handel med forbrugere med markedsadgang og med  

 forbrugere med mulighed for at anvende alternative brændsler.
Priser og  

 vilkår for transmission er i princippet markedsbestemt, men da  

 transmissionsvirksomhed har en monopolstilling, vil der blive ført  

 tilsyn med priserne.
Aktiviteter under distributionsbevilling og bevilling til  

 forsyning af kunder på faste vilkår vil fortsat blive reguleret  

 efter et modificeret »hvile-i-sig-selv« princip.
For denne aktivitet gives  

 der dog nu mulighed for inden for fastsatte indtægtsrammer at optjene  

 et overskud, der helt eller delvist kan anvendes til f.eks. nedsættelse  

 af priser.
3.4. Miljømæssige konsekvenser Den nye naturgasforsyningslov skal bidrage til, at landets  

 naturgasforsyning tilrettelægges og gennemføres i  

 overensstemmelse med de langsigtede miljømæssige  

 målsætninger, både målsætninger i den nationale  

 energihandlingsplan Energi 21 og internationale forpligtelser.  

 Målsætningerne er især centreret om en reduktion af  

 Danmarks CO2-udledning.
Naturgas er det reneste af de fossile  

 brændsler med det laveste indhold af CO2. Naturgassen er  

 tillige luftformig og kan derfor lettere end andre brændsler blandes  

 med luft, hvilket gør forbrændingen mere effektiv, og energien  

 udnyttes dermed bedre.
Den gradvise markedsåbning kan bidrage til en  

 større udbredelse af naturgas.
Samtidig er distributionsselskaber og  

 forsyningspligtige selskaber forpligtet til at markedsføre naturgas  

 med henblik på at reducere miljøbelastningen ved forbrugernes  

 energivalg.
Endvidere skal distributionsselskaber og forsyningsselskaber  

 efter loven tilbyde rådgivning om energibesparelser.
3.5. Forholdet til EU-retten 3.5.1. Gastransitdirektivet og direktivet om  

 prisgennemsigtighed.
Rådets direktiv 91/296/EØF af 31.  

 maj 1991 om transit af naturgas gennem de overordnede net (EF-Tidende 1991,  

 nr.
L 147, side 37), som senest er ændret ved direktiv 95/49/EF  

 (EF-Tidende 1995, nr.
L 233, side 86), og Rådets direktiv  

 90/377/EØF af 29. juni 1990 om en fællesskabsprocedure med  

 hensyn til gennemsigtigheden af prisen på gas og elektricitet til den  

 endelige forbruger i industrien (prisgennemsigtighedsdirektivet) (EF-Tidende  

 1990, nr.
L 185, side 16) som ændret ved direktiv 93/87/EØF  

 (EF-Tidende 1993, L 277, side 32) udgør den første etape i  

 etableringen af det indre marked for gas.
Gastransitdirektivet indeholder en forpligtigelse til at  

 tillade transit af gas gennem de overordnede gasnet.
Transit skal forhandles  

 mellem de selskaber, som er ansvarlige for de pågældende net.  

 Ifølge direktivets bestemmelser skal transmissionsselskabet give  

 Europa-Kommissionen og de nationale myndigheder meddelelse om enhver  

 anmodning om transit og indgåelse af aftaler.
Hvis forhandlingerne 12  

 måneder efter indsendelse af en anmodning ikke har ført til  

 indgåelse af en kontrakt, skal selskabet underrette Europa-Kommissionen  

 og de nationale myndigheder om grundene hertil.
 Transitdirektivet er gennemført i dansk ret ved, at  

 DONG Naturgas i brev af 18. december 1991 og i brev af 25. marts 1996 blev  

 pålagt at følge transitdirektivets bestemmelser.
 Prisgennemsigtighedsdirektivet er i dag gennemført  

 ved aftale mellem de berørte parter om, at DONG Naturgas udarbejder de  

 statistiske oplysninger og sender dem til Danmarks Statistik, som officielt  

 sender dem til Eurostat.
 Lovforslaget sikrer hjemmel til en fortsat dansk  

 implementering af de to direktiver.
3.5.2. Gasdirektivet.
Europa-Parlamentets og  

 Rådets Direktiv 98/30/EF af 22. juni 1998 om fælles regler for  

 det indre marked for naturgas (gasdirektivet) (EF-Tidende 1998, nr.
L 204,  

 side 1) trådte i kraft den 10. august 1998. Det påhviler  

 medlemsstaterne at implementere direktivet i deres nationale lovgivning  

 senest to år efter ikrafttrædelsen, dvs. senest den 10. august  

 2000.
 Med vedtagelsen af lovforslaget og de  

 bekendtgørelser, som vil blive udstedt med hjemmel i den kommende lov,  

 gennemføres direktivet om det indre marked for naturgas.
Direktivet er et vigtigt led i bestræbelserne  

 på at etablere et indre energimarked i overensstemmelse med  

 principperne om et område uden indre grænser med fri  

 bevægelighed for varer, personer, tjenesteydelser og kapital.  

 Direktivet fastsætter fælles regler for gassektorens organisation  

 og funktion, som skal gælde i den næste fase for etableringen af  

 det indre energimarked.
Direktivet indebærer, at markedet for gas  

 gradvist gøres mere konkurrencepræget over en 10-årig  

 periode fra direktivets vedtagelse, uden at hensynet til forsyningssikkerhed,  

 beskyttelse af forbrugerne og miljøet tilsidesættes.
Det fremgår af gasdirektivet, at Kommissionen skal  

 tage anvendelsen af direktivet op til revision og forelægge en  

 beretning om de erfaringer, der er gjort med det indre marked for naturgas,  

 således at Europa-Parlamentet og Rådet på baggrund af de  

 indhøstede erfaringer i god tid kan overveje muligheden for yderligere  

 at styrke det indre marked for naturgas med henblik på, at eventuelle  

 nye regler skal kunne få virkning fra år 2008. Det er også  

 i gasdirektivet forudsat, at Kommissionen fremlægger de  

 nødvendige harmoniseringsforslag for så vidt angår  

 harmoniseringsbehov, som ikke er kædet sammen med bestemmelserne i  

 direktivet, men som er nødvendige for, at det indre marked for gas kan  

 fungere effektivt.
Bestemmelserne om revision af direktivet og andre  

 harmoniseringsbehov svarer i øvrigt til bestemmelserne i  

 eldirektivet.
Kommissionen har i november 1999 fremlagt sin  

 første beretning til Europa-Parlamentet og Rådet om de  

 harmoniseringsbehov, som ikke er kædet sammen med bestemmelserne i  

 gasdirektivet.
Beretningen opstiller en liste over en række forhold,  

 som eventuelt kunne skabe problemer for gashandlen i det indre marked.
Det  

 drejer sig blandt andet om en række tekniske forhold vedrørende  

 ledningsnet og gaskvalitet.
Kommissionen har meddelt, at inden der stilles  

 forslag om harmonisering, vil der blive foretaget yderligere analyser af de  

 emner, der tages op i beretningen, og eventuelt andre emner.
 Gasdirektivet pålægger medlemsstaterne  

 følgende forpligtigelser:
 3.5.2.1. Markedsåbning: Direktivet  

 fastlægger de retlige rammer inden for hvilke medlemsstaterne skal  

 sikre, at der åbnes mulighed for, at konkurrerende leverandører  

 af gas kan indgå kommercielle leveringskontrakter med store forbrugere,  

 såkaldte privilegerede kunder.
Medlemsstaterne skal sikre, at der sker en åbning af  

 gasmarkedet, som mindst svarer til 20 % af det samlede årlige  

 gasforbrug på det nationale marked.
Fem år efter direktivets  

 ikrafttræden (10. august 2003) skal denne procentsats være  

 øget til 28 % og 10 år efter (10. august 2008) til 33 %.
Hvis direktivets definition af privilegerede kunder  

 fører til en markedsåbning på mere end 30 %, kan  

 medlemsstaterne ændre definitionen. Åbningen skal dog mindst  

 udgøre 30 % af det samlede årlige gasforbrug på det  

 nationale marked.
Denne procentsats øges i 2003 til 38 % og i 2008 til  

 43 %. Medlemsstaterne afgør, om distributionsselskaber skal være  

 privilegerede kunder.
Selskaberne har dog i alle tilfælde rets- og  

 handleevne til at indgå naturgasaftaler, som er nødvendige for  

 at deltage i konkurrencen om privilegerede kunder inden for deres  

 distributionssystem med henblik på at forsyne disse kunder.
 I henhold til direktivet udpeges følgende kunder  

 som udgangspunkt som privilegerede kunder:
 gasfyrede kraftværker, uanset deres årlige forbrug; for  

 at sikre ligevægten på deres elektricitetsmarked kan  

 medlemsstaterne imidlertid indføre en tærskel for, hvornår  

 kraftvarmeproducenter anses for privilegerede kunder, idet denne  

 tærskel ikke kan overstige det niveau, der forudses for andre endelige  

 kunder.
Andre endelige kunder, der forbruger mere end 25 mio. m3  

 gas om året pr. forbrugssted.
Grænsen falder til 15 mio.  

 m3 i 2003 og 5 mio. m3 i 2008.
Senest 31. januar hvert år skal medlemsstaterne  

 offentliggøre kriterierne for definitionen af privilegerede kunder.  

 Disse oplysninger sendes til Kommissionen med henblik på  

 offentliggørelse i EF-Tidende.
Kommissionen kan anmode om, at  

 kriterierne ændres, hvis de hindrer, at direktivet anvendes korrekt med  

 hensyn til at få det indre marked for naturgas til at fungere  

 tilfredsstillende.
3.5.2.2. Adgang til systemet: Med henblik på  

 gennemførelsen af markedsåbningen skal medlemsstaterne  

 fastsætte regler, der sikrer forbrugerne og leverandørerne den  

 nødvendige adgang til gasnettet.
Adgangen kan ske enten som forhandlet  

 adgang, hvor vilkårene for systemadgangen skal forhandles mellem  

 parterne, eller som reguleret adgang, hvor adgang til systemet gives på  

 grundlag af offentliggjorte tariffer og/eller andre betingelser og  

 forpligtelser for brug af det pågældende system.
Reglerne om markedsadgang skal forvaltes efter objektive,  

 gennemsigtige og ikkediskriminerende principper.
Medlemsstaterne skal tillige  

 påse, at parterne forhandler ærligt og oprigtigt, og at ingen af  

 dem misbruger deres forhandlingsposition og dermed forhindrer, at  

 forhandlingerne afsluttes med et positivt resultat.
For at opfylde de  

 overordnede krav om gennemsigtighed og ikkediskrimination kræves, at  

 der ved forhandlet adgang sker en offentliggørelse af kommercielle  

 hovedvilkår for brug af systemet senest et år efter direktivets  

 gennemførelse og herefter en gang om året.
Direktivet indeholder en særlig bestemmelse, artikel  

 23, om adgang til opstrømsrørledningsnet, herunder faciliteter,  

 som yder tekniske tjenester i forbindelse med sådan adgang, bortset fra  

 de dele af sådanne net og faciliteter, der benyttes til lokale  

 produktionsaktiviteter ved et felt, hvor gassen produceres.
Medlemstaterne  

 skal beslutte, hvordan adgangen skal gives, og de skal i denne forbindelse  

 have som målsætning, at der foreligger en rimelig og åben  

 adgang, at der skabes et konkurrencepræget marked for naturgas, og at  

 ethvert misbrug af dominerende stilling undgås, idet de tager hensyn  

 til sikre og regelmæssige forsyninger, kapacitet, der er eller hurtigt  

 kan stilles til rådighed, og beskyttelse af miljøet.
 Det fremgår af artikel 23, at medlemstaterne ved  

 gennemførelsen af bestemmelsen kan inddrage forskellige nærmere  

 beskrevne hensyn, som for eksempel nødvendigheden af at nægte  

 adgang til opstrømsrørledningsnettet, når de tekniske  

 specifikationer er indbyrdes uforenelige, og dette problem ikke kan  

 løses rimeligt let.
3.5.2.3. Direkte linjer: Medlemsstaterne skal  

 sikre, at privilegerede kunder kan blive forsynet via en direkte linje, dvs.  

 en gasledning, der supplerer det sammenkoblede system.
Hvis der stilles krav  

 om tilladelse til at etablere og drive direkte linjer skal kriterierne for at  

 opnå tilladelse være objektive, gennemsigtige og  

 ikkediskriminerende.
3.5.2.4. Tvistbilæggelse: Medlemsstaterne  

 skal udpege en kompetent national myndighed, som skal være  

 uafhængig af parterne, til at bilægge tvister vedrørende  

 forhandlet adgang til systemet.
Forelæggelse af tvister for denne  

 myndighed påvirker ikke mulighederne for at påberåbe  

 EU-retten.
 3.5.2.5. Forpligtigelser til offentlig tjeneste:  

 Medlemslandene kan under hensyn til den almindelige økonomiske  

 interesse pålægge gasselskaberne forpligtelser til offentlig  

 tjeneste, som kan vedrøre leveringernes sikkerhed, herunder  

 forsyningssikkerhed, deres regelmæssighed, kvalitet og pris samt  

 miljøbeskyttelse.
Sådanne forpligtigelser skal være klart  

 definerede, og de skal være gennemsigtige, ikkediskriminerende og  

 kontrollerbare.
De skal, ligesom eventuelle senere ændringer heraf,  

 offentliggøres af medlemsstaterne og omgående meddeles  

 Kommissionen.
3.5.2.6. Organisering af sektoren: Indfører  

 medlemsstaterne et bevillingssystem, skal de fastsætte objektive og  

 ikkediskriminerende kriterier, som skal opfyldes af det selskab, der  

 ansøger om bevilling til at etablere og/eller drive  

 naturgasfaciliteter, eller som ansøger om bevilling til at levere  

 naturgas.
Bevillingshaverne kan bl.a. pålægges forpligtelser til  

 offentlig tjeneste.
Bevillingskriterier og procedurer skal  

 offentliggøres.
Begrundelsen for et eventuelt afslag skal meddeles  

 Kommissionen til orientering, og der skal indføres en procedure,  

 hvorefter ansøgeren kan påklage afslaget.
 3.5.2.7. Adskillelse og gennemsigtighed i  

 regnskaberne: Gasdirektivet indeholder regler om regnskabsmæssig  

 adskillelse og gennemsigtighed i regnskaberne med henblik på at  

 undgå forskelsbehandling, krydssubsidiering og konkurrenceforvridning.  

 Medlemsstaterne skal have adgang til naturgasselskabernes regnskaber.  

 Integrerede naturgasselskaber skal i deres interne regnskabsføring  

 føre separate regnskaber for deres transmissions-, distributions- og  

 lageraktiviteter og, hvor det er relevant, konsoliderede regnskaber for  

 ikke-naturgasrelaterede aktiviteter, således som de ville skulle  

 gøre, såfremt de pågældende aktiviteter blev  

 udført af særskilte selskaber.
Naturgasselskaberne skal, uanset ejerforhold og juridisk  

 status, udarbejde årsregnskaber og lade disse revidere og  

 offentliggøre i overensstemmelse med de bestemmelser i national  

 lovgivning om aktieselskabers årsregnskaber, som er vedtaget i  

 medfør af Rådets fjerde direktiv 78/660/EØF af 25. juli  

 1978 på grundlag af traktatens artikel 54, stk. 3, litra g, om  

 årsregnskaber for visse selskabsformer (EF-Tidende 1978, nr.
L 222,  

 side 11). Direktivet er senest ændret ved direktiv 94/8/EF (EF-Tidende  

 1994, nr.
L 82, side 33) og gennemført i dansk ret ved  

 lovbekendtgørelse nr. 526 af 17. juni 1996 om visse selskabers  

 aflæggelse af årsregnskab mv.
3.5.2.8. Regler om fortrolighed: Gasdirektivet  

 indeholder desuden regler om fortrolighed.
Det enkelte distributions-,  

 transmissions-, lager- og/eller LNG selskab skal behandle  

 forretningsmæssigt følsomme oplysninger, som det modtager under  

 udøvelsen af sin virksomhed, fortroligt.
Distributions- og  

 transmissionsselskaber må ikke i forbindelse med deres eller  

 tilknyttede selskabers køb og salg af naturgas misbruge  

 forretningsmæssigt følsomme oplysninger, som de har fået  

 fra tredjepart i forbindelse med tildeling af eller forhandling om adgang til  

 systemet.
Også medlemsstaterne og enhver udpeget kompetent myndighed,  

 herunder tvistbilæggelsesmyndigheder, skal behandle  

 forretningsmæssigt følsomme oplysninger fortroligt.
3.5.2.9. Tekniske regler: Medlemsstaterne  

 påser, at tekniske forskrifter for, hvilke mindstekrav med hensyn til  

 konstruktion og drift, der skal opfyldes for at kunne blive tilsluttet  

 systemet af LNG-faciliteter, gaslagre, andre transmissions- eller  

 distributionsnet og direkte linjer, udarbejdes og stilles til rådighed.  

 Kravene skal være objektive, ikkediskriminerende og sikre, at  

 systemerne kan fungere sammen.
Reglerne skal meddeles Kommissionen i  

 overensstemmelse med informationsproceduredirektivet.
 3.5.2.10. Take-or-pay-beskyttelse: Hvis et  

 naturgasselskab får eller forventer at få alvorlige  

 økonomiske og finansielle problemer på grund af sine langvarige  

 take-or-pay forpligtigelser, kan det ansøge den pågældende  

 medlemsstat om en midlertidig undtagelse fra reglerne om adgang til systemet.  

 Hvis det bliver aktuelt at benytte beskyttelsesklausulen, skal medlemsstaten  

 underrette Kommissionen herom, således at Kommissionen kan træffe  

 en velbegrundet afgørelse om undtagelsen.
3.5.3. Forholdet til  

 statsstøttereglerne.
Lovforslaget vurderes ikke at indeholde  

 statsstøtte og skal derfor ikke notificeres i henhold til  

 EF-traktatens statsstøtteregler.
Det kan dog ikke udelukkes, at der  

 ved miljø- og energiministerens godkendelse af et samarbejde mellem to  

 eller flere kommunale fællesskaber om en fælles og samtidig  

 gældsafvikling, jf. § 5, stk. 3, vil være forhold, der  

 kræver anmeldelse til Kommissionen efter EF-traktatens  

 statsstøtteregler.
Hvorvidt dette er tilfældet, vil blive  

 vurderet i forbindelse med godkendelsen af konkrete samarbejdsaftaler  

 på baggrund af lovforslagets § 5, stk. 3.
4. Høring Lovforslaget er sendt i høring til følgende:  

 Affaldsteknisk Samarbejde, Amerada Hess, Amtsrådsforeningen i Danmark,  

 Arbejderbevægelsens Erhvervsråd, Brancheforeningen for Biogas, CO  

 Industri, Danmarks Naturfredningsforening, Dansk Erhvervsgartnerforening,  

 Dansk Gasteknisk Center, Dansk Handel og Service, Dansk Industri, Dansk  

 Metal, Dansk Operatørselskab i-s, Danske Energiselskabers Forening,  

 Danske Fjernvarmeværkers Forening, De Danske Landboforeninger, Det  

 Danske Handelskammer, DONG Naturgas A/S, Elfor, Elkraft, Elsam,  

 Energimiljørådet, Forbrugerrådet, Foreningen af Danske  

 Kraftvarmeværker, Foreningen af Rådgivende Ingeniører,  

 Frederiksberg Kommune, Fællessekretariatet for Hovedstadsregionens  

 Naturgas I/S og Naturgas Midt-Nord I/S, Greenpeace Danmark,  

 Håndværksrådet, Indukraft-Sekretariatet, Kommunale  

 Tjenestemænd og Overenskomstansatte, Kommunalteknisk Chefforening,  

 Kommunernes Landsforening, Københavns Kommune, Landbrugsrådet,  

 LO, Mærsk Olie og Gas A/S, Naturgas Fyn I/S, Naturgas Sjælland  

 I/S, NESA A/S, NSOC-D, Oliebranchens Fællesrepræsentation, OOA,  

 Organisationen for Vedvarende Energi, Renosam, Samvirkende Energi- og  

 Miljøkontorer, SID, SK-Energi, Udvalget for miljøvenlig el og  

 varme, Vattenfall Naturgas, WWF Verdensnaturfonden.
Arbejdsministeriet,  

 Arbejdstilsynet, By- og Boligministeriet, Danmarks Gasmateriel  

 Prøvning, Erhvervsministeriet, Erhvervs- og Selskabsstyrelsen,  

 Konkurrencestyrelsen, Energitilsynet, Konkurrenceankenævnet,  

 Finansministeriet, Forbrugerstyrelsen, Forskningsministeriet,  

 Indenrigsministeriet, Justitsministeriet, Miljø- og Energiministeriets  

 Landsplanafdeling, Miljøstyrelsen, Elsparefonden,  

  Energiklagenævnet, Skatteministeriet, Skov og Naturstyrelsen,  

 Statsministeriet, Trafikministeriet, Udenrigsministeriet samt  

 Økonomiministeriet.
 Der er endvidere indkommet kommentarer til lovforslaget  

 fra følgende: Dalum, Denerco Oil, DK-teknik, Københavns Energi,  

 Sydgas og Aalborg Kommune.
5. Lovovervågning Lovforslaget er omfattet af lovovervågning.
Det er  

 hensigten, at lovovervågningen blandt andet skal fokusere på, om  

 der er etableret et velfungerende marked for transmission, distribution,  

 forsyning og oplagring af naturgas med fortsatte tilskyndelser til  

 omkostningseffektivitet.
Herudover vil der blive fokuseret på, om  

 adgangen til naturgassystemet fungerer tilfredsstillende, og om lovens  

 målsætning om en høj grad af forsyningssikkerhed er  

 tilgodeset.
Som et led i lovovervågningen er det bl.a.  

 hensigten, at der skal udarbejdes en redegørelse, som vil blive  

 forelagt Folketingets Energipolitiske Udvalg.
Det er tanken, at  

 redegørelsen skal udarbejdes på et tidspunkt, der  

 muliggør, at den kan ligge til grund for de drøftelser om  

 markedsåbningen og den selskabsmæssige adskillelse, der  

 ifølge aftalen mellem regeringen, Venstre, Det konservative  

 Folkeparti, Socialistisk Folkeparti, Centrum-Demokraterne og Kristeligt  

 Folkeparti om reform-opfølgning skal finde sted i 2003.
Vurdering af konsekvenserne af lovforslaget Positive konsekvenser/mindre udgifter Negative konsekvenser/mer-udgifter Økonomiske konsekvenser for stat, kommuner og amtskommuner Nej Lovforslaget skønnes ikke at få væsentlige  

 økonomiske konse-kvenser for staten, idet merud-gifterne ifølge  

 lovforslaget finan-sieres ved at pålægge selskab-erne udgifterne  

 ved tilsyn og godkendelser.
 Lovforslaget vurderes ikke at have økonomiske konsekvenser for  

 kommuner og amtskommun-er.
Administrative konsekvens-er for stat, kommuner og amtskommuner Nej Lovforslaget skønnes at kræve seks årsværk i  

 staten.
Lovforslaget skønnes ikke at have administrative konsekvenser  

 for kommuner og amtskommuner.
Økonomiske konsekvenser for erhvervslivet Lovforslaget forventes på sigt at kunne give anledning til fald i  

 gaspriserne for erhvervs-forbrugere.
 Der åbnes gradvis op for mulighed for fortjeneste i forbindelse med  

 handel med gas.
Nej for erhvervsforbrugere.
For gasselskaber vil der være udgifter  

 forbundet med 1) betaling af myndighedernes tilsyn og behandling af  

 ansøgninger samt 2) administrative forpligtelser som følge af  

 den nye regulering.
Administrative konsekvens-er for erhvervslivet Nej Lovforslaget vil have mindre administrative konsekvenser for de få  

 gasselskaber, der i dag driver virksomhed på området.
Miljømæssige konsekven-ser Lovforslaget forventes at bidrage til en større udbredelse af  

 naturgas.
Endvidere skal forsyningspligtige virksomheder efter loven tilbyde  

 rådgivning om energibesparelser.
Nej Administrative konsekvenser for borgerne Nej Nej Forholdet til EU-retten Lovforslaget gennemfører Europa-Parlamentets og Rådets  

 direktiv 98/30/EF af 22. juni 1998 om fælles regler for det indre  

 marked for naturgas.
Samtidig sikrer lovforslaget hjemmel til fortsat dansk  

 implementering af gastransitdirektivet (91/296/EØF af 31. maj 1991) og  

 direktivet om prisgennemsigtighed (90/377/EØF af 29. juni 1990).
Bemærkninger til lovforslagets enkelte  

 bestemmelser Til kapitel 1 Indledende bestemmelser Til § 1 Lovens formål er at sikre, at landets  

 naturgasforsyning tilrettelægges og gennemføres i  

 overensstemmelse med hensynet til forsyningssikkerhed,  

 samfundsøkonomi, miljø og forbrugerbeskyttelse.
Samtidig skal  

 loven   inden for disse målsætninger   sikre forbrugerne adgang  

 til den billigst mulige naturgas.
 Målsætningen afspejler hensynet til en balance  

 mellem på den ene side overordnede samfundsmæssige forhold som  

 forsyningssikkerhed og opfyldelse af miljømæssige forpligtelser  

 og på den anden side hensynet til forbrugerne gennem  

 forbrugerbeskyttelse og en sikker og billig naturgasforsyning.
Med effektiv anvendelse af økonomiske ressourcer  

 sigtes til, at der lægges øget vægt på  

 opnåelse af rationaliseringer, dels gennem en effektivitetsfremmende  

 prisregulering dels gennem en gradvis indførelse af  konkurrence for  

 naturgashandel.
Med samfundsøkonomiske hensyn sigtes dels til  

 samfundsøkonomiske gevinster ved effektiviseringerne dels til de  

 samfundsøkonomiske afvejninger, der ligger til grund for den  

 måde, hvorpå målsætningerne om miljø og  

 forsyningssikkerhed gennemføres.
Til § 2 Loven finder anvendelse på transmission,  

 distribution, forsyning og oplagring af naturgas.
Naturgas i flydende form  

 (LNG) er omfattet af lovforslaget, uanset der ikke findes LNG-faciliteter i  

 Danmark.
Det er imidlertid nødvendigt at fastsætte regler om LNG  

 med henblik på at opfylde gasdirektivet.
 Distribution, forsyning og oplagring af andre gasarter,  

 f.eks. biogas og bygas, herunder i form af naturgas-luft-blandinger, er ikke  

 omfattet af loven.
Loven gælder både på land,  

 søterritoriet, i den eksklusive økonomiske zone og på  

 dansk kontinentalsokkel.
Sidstnævnte område er medtaget, da der  

 på nuværende tidspunkt ikke er indgået aftale om  

 afgrænsningen mellem Danmark og Polen, og da Tyskland ikke anerkender  

 den danske eksklusive zone afgrænsning.
Lovforslaget omfatter ikke efterforskning og indvinding af  

 olie og gas og sikkerhedsmæssige spørgsmål i forbindelse  

 hermed.
Disse forhold reguleres i lov om anvendelse af Danmarks undergrund  

 (undergrundsloven), jf. lovbekendtgørelse nr. 552 af 29. juni 1995, og  

 lov nr. 292 af 10. juni 1981 om visse havanlæg (havanlægsloven).  

 Det bemærkes, at både undergrundsloven, havanlægsloven og  

 dette lovforslag indeholder bestemmelser vedrørende  

 opstrømsrørledninger og naturgaslagre.
Etablering af  

 opstrømsrørledninger er reguleret i undergrundsloven og  

 havanlægsloven.
Priser for naturgas har hidtil været reguleret i den  

 eksisterende lov om varmeforsyning, jf. lov nr. 382 af 13. juni 1990, som  

 senest ændret ved lov nr. 379 af 2. juni 1999. Reguleringen af  

 naturgaspriser indgår nu i nærværende lovforslag, og det  

 foreslås derfor, at varmeforsyningslovens bestemmelser om  

 naturgaspriser ophæves.
Der henvises i denne forbindelse til forslag  

 til lov om ændring af lov om varmeforsyning, L 240, der  

 fremsættes samtidig med nærværende lovforslag.
På  

 grund af den nære sammenhæng med planlægningsbestemmelserne  

 i varmeforsyningslovens kapitel 2 er det fundet mest hensigtsmæssigt  

 fortsat at lade etablering af distributionsanlæg være omfattet af  

 varmeforsyningslovens planlægningsbestemmelser og   i naturlig  

 forlængelse heraf   af varmeforsyningslovens  

 ekspropriationsbestemmelser.
Med undtagelse af varmeforsyningslovens kapitel  

 2 (Varmeforsyningsplanlægning) og kapitel 3 (Ekspropriation) vil  

 naturgasforsyning herefter ikke længere være omfattet af reglerne  

 i varmeforsyningsloven.
Anlæg til produktion eller fremføring af  

 andre gasarter end naturgas, f.eks. biogas og bygas, bliver ikke reguleret i  

 naturgasforsyningsloven og vil derfor fortsat være omfattet af  

 varmeforsyningsloven.
Lovforslaget indeholder i § 2, stk. 3, en generel hjemmel  

 for miljø- og energiministeren til at bestemme, at mindre anlæg  

 og mindre omfattende aktiviteter, som er omfattet af loven, helt eller  

 delvist skal undtages fra lovens bestemmelser.
Der kan f.eks. blive tale om  

 at undtage mindre eller atypiske anlæg fra bestemmelser i loven.
Vattenfall Naturgas  transmissionsledning fra  

 Dragør til Sverige vil med hjemmel i § 2, stk. 3, blive fritaget fra  

 de forpligtelser, der i henhold til § 12, stk. 1, nr. 1-3 og 6, og § 23, stk.  

 1, påhviler transmissionsselskaber, så længe ledningen  

 alene anvendes til leverancer af naturgas til det svenske marked og derfor  

 ikke har direkte indflydelse på det danske naturgassystem i  

 øvrigt.
Med hensyn til tredjeparts adgang til ledningen henvises til  

 bemærkningerne til § 19.
Til § 3 Det foreslås, at miljø- og energiministeren  

 inden for lovens område bemyndiges til at fastsætte regler med  

 henblik på opfyldelse af Danmarks forpligtelser i henhold til  

 EU-retten.
Det kan blive aktuelt at anvende bemyndigelsen i § 3, hvis der  

 vedtages nye EU-retsakter på naturgasområdet eller  

 ændringer i eksisterende retsakter som f.eks. gasdirektivet eller  

 gastransitdirektivet.
Folketingets Europaudvalg og Folketingets  

 Energipolitiske Udvalg vil blive forelagt de eventuelle ændringer af  

 EU-retten i overensstemmelse med procedurerne herfor.
Der henvises i  

 øvrigt til lovforslagets § 4.
Til § 4 Med bestemmelsen videreføres den eksisterende  

 bestemmelse i § 2, stk. 1, i lov nr. 294 af 7. juni 1972 om naturgasforsyning  

 om, at miljø- og energiministeren skal holde et af Folketinget nedsat  

 udvalg   i praksis Folketingets Energipolitiske Udvalg   orienteret om alle  

 væsentlige forhold vedrørende landets naturgasforsyning.
§ 2, stk. 2, i den gældende naturgasforsyningslov  

 videreføres derimod ikke.
Det følger af denne bestemmelse, at  

 miljø- og energiministeren skal forelægge sagen for Folketingets  

 Energipolitiske Udvalg, før der meddeles tilladelse eller bevilling  

 efter til lovens § 1, stk. 1. I henhold til § 1, stk. 1, må naturgas  

 kun indføres, forhandles, transporteres eller oplagres i henhold til  

 en af ministeren meddelt tilladelse eller bevilling, der kan udfærdiges  

 som eneretsbevilling for et bestemt tidsrum.
 Da DONG Naturgas med hjemmel i lovens § 1, stk. 1, er  

 blevet meddelt eneretsbevilling til forhandling, transport og oplagring af  

 naturgas   og tidligere også til indførsel af naturgas   er der  

 ikke i øvrigt meddelt tilladelse eller bevilling til de nævnte  

 aktiviteter efter lovens § 1, stk. 1. Folketingets Energipolitiske Udvalg er  

 derfor ikke inden for DONG Naturgas  bevillingsområde blevet forelagt  

 sager efter lovens § 2, stk. 2.
Den gældende naturgasforsyningslovs § 2, stk. 2, har  

 derfor i realiteten kun haft betydning i forbindelse med sager  

 vedrørende tilladelser til transport og oplagring af naturgas inden  

 for sikkerhedszonen på olie- og gasfelter.
Tilladelse i forbindelse med  

 disse aktiviteter er givet med hjemmel i undergrundsloven og  

 havanlægsloven.
Efter vedtagelsen af disse to love i 1981 er der  

 således ikke noget selvstændigt hensyn at varetage i forbindelse  

 med tilladelser efter den gældende naturgasforsyningslov for så  

 vidt angår de nævnte aktiviteter.
Bevillinger og tilladelser med hjemmel i den nye  

 naturgasforsyningslov skal gives på grundlag af offentliggjorte  

 objektive og ikkediskriminerende kriterier til de ansøgere, som  

 opfylder kriterierne.
På denne baggrund findes der ikke behov for at  

 opretholde bestemmelsen i den gældende lovs § 2, stk. 2.
Til § 5 Bestemmelsen regulerer kommunernes adgang til at drive  

 virksomhed på naturgasområdet.
Udgangspunktet for bestemmelsen  

 er, at den kommunale naturgasvirksomhed fremover vil være  

 begrænset til den, som hidtil har været varetaget af de  

 fælleskommunale, regionale distributionsselskaber.
Der lægges  

 således ikke op til, at kommunerne skal have adgang til at varetage  

 naturgasforsyningsvirksomhed på kommercielle vilkår.
Det  

 bemærkes, at kommunerne på elforsyningsområdet siden 1993  

 har haft mulighed for at engagere sig i kommercielle aktiviteter, jf. lov nr.  

 445 af 30. juni 1993 om ændring af lov om elforsyning og lov nr. 375 af  

 2. juni 1999 om elforsyning som ændret ved lov nr. 1110 af 29. december  

 1999.
Bestemmelsen i lovforslagets § 5 skal ses i lyset af det  

 betydelige samfundsøkonomiske engagement, som staten i form af blandt  

 andet afgiftsfritagelse har i de nuværende regionale naturgasselskaber.  

 Bestemmelsen skal således sikre, at det ikke uden videre vil være  

 muligt for kommunerne at kanalisere det samfundsøkonomiske engagement  

 over i eller på anden måde lade det komme andre kommunale  

 aktiviteter til gode, herunder f.eks. andre kommunale forsyningsaktiviteter.  

 Bestemmelsen skal også sikre, at aftalen af 23. juni 1999 mellem  

 staten, Hovedstadsregionens Naturgas og Naturgas Midt-Nord om struktur og  

 støtteforhold i gassektoren (i det følgende Skt.
Hans-aftalen)  

 kan udmøntes.
 Det foreslås i stk. 1, at kommuner direkte eller  

 indirekte kan deltage i et eller flere kommunale fællesskaber, jf. § 60  

 i lov om kommunernes styrelse, som udelukkende driver distributionsvirksomhed  

 eller forsyningsvirksomhed efter § 25, stk. 1, nr. 1, og stk. 2. Herved  

 sikres det, at Hovedstadsregionens Naturgas, Naturgas Midt-Nord, Naturgas Fyn  

 og Naturgas Sjælland kan videreføre deres net- og  

 forsyningsaktiviteter på distributionsområdet.
 I stk. 2 foreslås det, at miljø- og  

 energiministeren kan tillade, at en eller flere kommuner selv varetager den i  

 stk. 1 nævnte virksomhed, eller at en eller flere kommuner direkte  

 eller indirekte deltager i varetagelsen af den i stk. 1 nævnte  

 virksomhed i en anden organisationsform end i et kommunalt fællesskab.  

 Det indebærer, at virksomheden ikke uden miljø- og  

 energiministerens tilladelse vil kunne varetages af andre end de regionale  

 naturgasselskaber selv eller kunne udskilles af de regionale  

 naturgasselskaber i et aktieselskab eller lignende.
Det foreslås endvidere i stk. 2, at ministeren kan  

 tillade, at de i stk. 1 nævnte fællesskaber direkte eller  

 indirekte udøver anden virksomhed end distributionsvirksomhed og  

 forsyningsvirksomhed efter § 25, stk. 1, nr. 1, og stk. 2. Der er  

 således mulighed for, at miljø- og energiministeren kan tillade,  

 at de regionale naturgasselskaber f.eks. kan indgå i et samarbejde om  

 andre kommunale forsyningsaktiviteter.
Det er ikke hensigten at benytte  

 bestemmelsen til at forhindre gennemførelsen af et fornuftigt  

 samarbejde mellem f.eks. et fælleskommunalt, regionalt naturgasselskab  

 og et andet energiselskab.
Som nævnt ovenfor er det dog vigtigt at  

 sikre, at værdierne i gassektoren ikke herved føres over i andre  

 energiselskaber, og det kan f.eks. blive nødvendigt at stille krav om,  

 at nye aktiviteter skal foregå i selskaber med begrænset  

 ansvar.
I henhold til stk. 3 kan miljø- og energiministeren  

 godkende et samarbejde mellem to eller flere kommunale fællesskaber,  

 som udøver naturgasforsyningsvirksomhed efter stk. 1, om en  

 fælles og samtidig afvikling af den gæld, som ved lovens  

 ikrafttræden påhvilede fællesskaberne, herunder at de  

 kommunale fællesskaber bidrager til hinandens gældsafvikling.  

 Bestemmelsen skal ses i lyset af Skt.
Hans-aftalen, hvoraf det blandt andet  

 fremgår, at de regionale selskaber, som tilslutter sig aftalen, skal  

 etablere et samarbejdsselskab, som er det juridiske og økonomiske  

 grundlag for en samlet, fælles afvikling af gælden, således  

 at selskaberne afvikler deres gæld i samme takt og bliver gældfri  

 på samme tidspunkt.
Bemyndigelsen til miljø- og energiministeren  

 tænkes anvendt med henblik på at sikre, at Skt.
Hans-aftalens  

 målsætning om, at selskabernes nuværende gæld skal  

 være afviklet senest i 2014, vil kunne nås i et samarbejde mellem  

 selskaberne gennem deltagelse i det omtalte samarbejdsselskab, herunder at de  

 regionale selskaber om nødvendigt vil kunne bidrage til hinandens  

 gældsafvikling.
Det bemærkes, at de regionale selskabers  

 etablering af samarbejdsselskabet vil skulle godkendes af  

 Indenrigsministeriet og eventuelt også af Europa-Kommissionen efter  

 EF-traktatens statsstøtteregler.
Der henvises til de almindelige  

 bemærkningers afsnit 3.5.3. om forholdet til  

 statsstøttereglerne.
De eksisterende fire fælleskommunale, regionale  

 naturgasselskaber, Hovedstadsregionens Naturgas, Naturgas Fyn, Naturgas  

 Midt-Nord og Naturgas Sjælland, vil efter lovens vedtagelse kunne  

 fortsætte deres nuværende aktiviteter.
En række af  

 aktiviteterne er tæt knyttet til den i stk. 1 nævnte  

 distributions- eller forsyningsvirksomhed og vil således ikke  

 kræve tilladelse efter stk. 2. Det drejer sig f.eks. om projektering af  

 naturgasinstallationer i forbindelse med omstilling til naturgas samt  

 anskaffelse og udskiftning af gasforbrugende installationer, finansiering af  

 kundernes udgifter i forbindelse med omstilling til naturgas eller  

 anskaffelse af nye naturgasforbrugende installationer og udførelse af  

 service på kundernes installationer.
Med hensyn til sideordnede  

 aktiviteter, som ikke har samme tætte tilknytning til forsynings- eller  

 distributionsvirksomheden, vil der blive udstedt tilladelse i medfør  

 af stk. 2 til de nuværende aktiviteter.
Det drejer sig f.eks. om salg  

 af kortdatabaser, salg af administrative ydelser til kraftvarmeværker  

 og systemeksport.
Til § 6 Bestemmelsen indeholder definitioner af forskellige  

 begreber, som anvendes i lovforslaget.
Til kapitel 2 Naturgasforbrugernes stilling Til § 7 Bestemmelsen i stk. 1 er med til at fremme  

 forbrugerbeskyttelsen ved at skabe klare regler for, hvilke kunder  

 forsyningspligtige selskaber skal forsyne.
Bestemmelsen sikrer, at forbrugere  

 i områder udlagt til naturgasforsyning i henhold til  

 varmeforsyningsloven og andre, som er eller bliver tilsluttet  

 naturgasforsyningsnettet, har ret til mod betaling at blive forsynet med  

 naturgas.
Det indebærer, at de pågældende forbrugere har  

 ret til et leveringstilbud på faste vilkår fra et  

 forsyningspligtigt selskab, jf. kapitel 4, og ret til valg af  

 leverandør, i det omfang det følger af reglerne fastsat i  

 medfør af § 8.
 Det bemærkes, at forsyningspligten ikke kun omfatter  

 forbrugere uden markedsadgang, men også forbrugere som har, men ikke  

 gør brug af muligheden for frit at vælge leverandør.  

 Forsyningspligten omfatter også produktionsanlæg, der i  

 medfør af varmeforsyningsloven er pålagt at anvende  

 naturgas.
Der er ikke tilsvarende bestemmelser om forsyningspligt i  

 den eksisterende lovgivning, men efter varmeforsyningslovens regler  

 udarbejdes kommunale varmeforsyningsprojekter i samarbejde med  

 energiselskaber, herunder projekter for områder, som udlægges til  

 naturgasforsyning.
Dette indebærer i praksis, at naturgasselskaber har  

 forsyningspligt i områder udlagt til naturgasforsyning.
Bestemmelsen i stk. 2 skal sikre, at et forsyningspligtigt  

 selskab ikke stilles i en urimelig situation ved at være forpligtet til  

 at levere naturgas i tilfælde, hvor selskabet ikke er sikret fuld  

 omkostningsdækning, fordi forbrugeren samtidig har valgt at få  

 naturgasleverancer fra en anden leverandør.
En sådan situation  

 kan f.eks. opstå, hvis forbrugeren kun ønsker leverancer fra det  

 forsyningspligtige selskab på tidspunkter, hvor kapacitetsbelastningen  

 i systemet er særlig høj, og omkostninger forbundet med  

 naturgasleveringen derfor er særlig store.
Bestemmelsen har  

 således til formål at sikre, at forbrugere, der benytter sig af  

 adgangen til at vælge en anden leverandør, ikke samtidig har en  

 lovfæstet ret til levering fra det forsyningspligtige selskab på  

 samme vilkår som de kunder, der udelukkende forsynes af det  

 forsyningspligtige selskab.
Bestemmelsen udelukker ikke, at forbrugere, der  

 gør brug af markedsadgangen, kan få naturgasleverancer fra et  

 forsyningspligtigt selskab.
Prisen for leveringen fra det forsyningspligtige  

 selskab skal dog afspejle omkostningerne forbundet med forsyningen.
Bestemmelsen i stk. 3 sikrer, at forbrugere, som har gjort  

 brug af muligheden for valg af anden leverandør end det  

 forsyningspligtige selskab, kan genindtræde i leveringen af ydelser fra  

 det forsyningspligtige selskab inden for en rimelig tidsfrist og på  

 rimelige vilkår.
Energitilsynet kan tage stilling til, om tidsfristen  

 og de tilbudte vilkår er rimelige.
Energitilsynet skal ved vurderingen  

 heraf tage hensyn til den nødvendige tid til, at det  

 forsyningspligtige selskab kan fremskaffe gasleverancerne til forsyning af  

 forbrugeren.
Med hensyn til vilkårene for leveringen skal  

 Energitilsynet tage hensyn til, at forsyningen ikke medfører  

 økonomiske tab for det forsyningspligtige selskab.
 Bevillingspligtige selskaber, jf. kapitel 3 og 4, skal,  

 jf. bestemmelsen i stk. 4, stille deres ydelser til rådighed for  

 forbrugerne på objektive, gennemsigtige og ikkediskriminerende  

 vilkår.
Til § 8 Bestemmelsen i § 8, stk. 1, giver miljø- og  

 energiministeren bemyndigelse til efter forelæggelse for et af  

 Folketinget nedsat udvalg   i praksis Folketingets Energipolitiske Udvalg -  

 at fastsætte regler om, hvilke naturgasforbrugere, som har ret til valg  

 af leverandør.
Reglerne skal udmønte gasdirektivets artikel 18,  

 hvorefter medlemsstaterne blandt andet skal angive såkaldte  

 »privilegerede kunder«, dvs. naturgasforbrugere, som har rets- og handleevne  

 til at indgå naturgasaftaler eller købe naturgas i  

 overensstemmelse med direktivets bestemmelser om adgang til naturgassystemet.  

 Der henvises i øvrigt til beskrivelsen af gasdirektivets krav til  

 markedsåbningen i afsnit 3.5.2.1. i de almindelige  

 bemærkninger.
 Bestemmelsen i stk. 1 fastlægger, at reglerne skal  

 føre til en markedsåbning på 30% af det samlede  

 årlige gasforbrug i Danmark ved denne lovs ikrafttræden, 38% af  

 det samlede årlige gasforbrug den 1. august 2003 og 43% af det samlede  

 årlige gasforbrug den 1. august 2008. Åbningen af markedet svarer  

 til, hvad Danmark er forpligtet til ifølge gasdirektivets artikel  

 18.
Ved fastlæggelse af reglerne for markedsadgangen  

 skal der tages højde for, at markedsadgangen ikke må bliver  

 mindre end den i stk. 1 angivne åbning, da gasdirektivets krav i  

 så tilfælde ikke vil være opfyldt.
Det følger af  

 gasdirektivets artikel 18, stk. 5, at markedet skal åbnes på en  

 afbalanceret måde, således at der ikke skabes særlige  

 ulemper for visse typer eller kategorier af privilegerede kunder, idet der  

 tages hensyn til de eksisterende markedsstrukturer.
Ved fastlæggelsen  

 af markedsåbningen vil det være vanskeligt præcist at ramme  

 de i stk. 1 angive procentsatser for åbningen.
Dette betyder i praksis,  

 at den faktiske markedsåbning kan blive større end den i stk. 1  

 angivne markedsåbning.
Fastlæggelsen af markedsadgangen vil ske ved, at  

 miljø- og energiministeren inden denne lovs ikrafttræden  

 udmelder en fast mængdegrænse (kubikmetergrænse), hvor  

 forbrugere med et årligt forbrug over den faste grænse kan  

 opnå markedsadgang.
Det bemærkes, at en udmeldt  

 mængdegrænse ikke senere vil kunne forhøjes, uanset  

 ændringer i markedet måtte føre til, at  

 mængdegrænsen fører til en større  

 markedsåbning end den i stk. 1 angivne.
Det ville i givet fald  

 indebære, at en kunde med markedsadgang kunne risikere at miste retten  

 til valg af leverandør, til trods for at kundens årlige forbrug  

 var uændret.
Forbrugernes årlige forbrug opgøres efter  

 forbrugssted, hvor forbrugsstedet er det punkt, hvorfra der aftages naturgas  

 til ét samlet matrikelnummer eller til ét sammenhængende  

 produktionssted med kun en juridisk enhed fordelt på flere  

 matrikelnumre med skelfællesskab.
Ved at opgøre det årlige  

 forbrug efter forbrugssted sikres, at f.eks. industrikoncerner,  

 elværker m.v. med geografisk adskilte aktiviteter ved at  

 sammenlægge deres forbrug ikke opnår markedsadgang i lighed med  

 andre forbrugere med samme forbrug.
 Ved en 30% åbning af det danske marked vil de store  

 naturgasbaserede kraftværker, de største decentrale  

 kraftvarmeværker og de største industrikunder få  

 markedsadgang.
 Det følger af gasdirektivet, at medlemsstaterne  

 senest den 31. januar hvert år skal offentliggøre kriterierne  

 for, hvilke naturgasforbrugere, som har ret til valg af  

 leverandør.
Det fremgår af § 8, stk. 2, at selskaber med  

 bevilling til forsyning på faste vilkår, jf. § 25, stk. 1, nr. 1,  

 og stk. 2, som udgangspunkt ikke har ret til valg af leverandør.  

 Bestemmelsen indebærer, at de fælleskommunale regionale  

 naturgasselskaber ikke frit kan vælge leverandør.
I stk. 3  

 præciseres det dog, at selskaber med bevilling til forsyning på  

 faste vilkår, jf. § 25, stk. 1, nr. 1, og stk. 2, har ret til valg af  

 leverandør i forbindelse med køb af naturgas, der  

 videresælges til naturgasforbrugere i deres bevillingsområde, som  

 har ret til valg af leverandør i henhold til stk. 1. Herved  

 implementeres naturgasdirektivets artikel 18, stk. 8, om, at  

 distributionsselskaber (i bestemmelsens terminologi) har rets- og handleevne  

 til at indgå naturgasaftaler om den naturgasmængde, som forbruges  

 af de af deres kunder, der har markedsadgang inden for deres  

 distributionssystem, med henblik på at forsyne disse.
Til § 9 Det har i den hidtidige lovgivning på  

 naturgasområdet kun i begrænset omfang været fastlagt,  

 hvilke offentlige forpligtelser der påhviler naturgasselskaberne, og  

 der har ikke været fastsat nærmere regler om, hvorledes  

 omkostningerne forbundet hermed skulle bæres af forbrugerne.
Med  

 bestemmelsen i stk. 1 præciseres omfanget af de offentlige  

 forpligtelser, hvis afledte nødvendige omkostninger skal afholdes af  

 alle naturgasforbrugere tilsluttet det sammenkoblede system.
 Alle naturgasforbrugerne skal afholde omkostningerne  

 forbundet med transmissions-, distributions- og forsyningsselskabernes  

 forpligtelser til at varetage de opgaver vedrørende forskning og  

 udvikling, forsyningssikkerhed, naturgaskvalitet, den fysiske balance i  

 nettet, markedsføring og energirådgivning, som de er  

 pålagt i henhold til §§ 11, 12, 14, 26 og 27, samt opgaver  

 vedrørende naturgassikkerhed pålagt med hjemmel i lov om  

 arbejdsmiljø og lov om gasinstallationer og installationer i  

 forbindelse med vand- og afløbsledninger.
 I praksis vil forbrugernes afholdelse af transmissions- og  

 distributionsselskabernes omkostninger ske ved, at omkostningerne fordeles  

 på alle brugere af transmissions- og distributionsnet, der herefter kan  

 viderefakturere disse omkostninger til forbrugerne, mens  

 forsyningsselskabernes omkostninger fordeles på alle forbrugere  

 direkte.
 Med hensyn til betaling for omkostninger forbundet med  

 nødforsyning vil kunder med afbrydelige kontrakter ikke skulle betale  

 det samme for denne ydelse som uafbrydelige kunder.
 Betaling for naturgasselskabernes ydelser, som ikke er  

 omfattet af stk. 1, kan kun opkræves hos de forbrugere, der modtager  

 det pågældende selskabs ydelser, jf. stk. 2. Det skal i den  

 forbindelse præciseres, at med hensyn til transmissionsselskabernes  

 forpligtelse til sikring af gaskvaliteten, jf. § 12, stk. 1, nr. 2, omfatter  

 § 9, stk. 1 ikke omkostninger, der følger af, at forsyningsselskaber  

 leverer gas til nettet, som ikke overholder specifikationer fastsat i  

 gasreglementet samt i reglerne for gastransport, som udarbejdes i  

 medfør af § 23. Gasreglementet er udstedt i medfør af lov om  

 gasinstallationer og installationer i forbindelse med vand- og  

 afløbsledninger.
 Med hensyn til transmissionsselskabers forpligtelse til at  

 opretholde den fysiske balance, jf. § 12, stk. 1, nr. 6, skal det  

 præciseres, at § 9, stk. 1, ikke omfatter omkostninger, der  

 følger af, at enkelte brugeres ubalancer overstiger den ubalance, der  

 gives mulighed for ifølge de regler for gastransport, som udarbejdes i  

 medfør af § 23.
 Stk. 3 er en videreførelse af eksisterende  

 bestemmelse i varmeforsyningsloven, der overføres til  

 nærværende lovforslag.
Til kapitel 3 Naturgasforsyningsnet og lager Transmissions-, distributions- og lagerbevillinger Til § 10 Det foreslås i § 10, stk. 1, at selskaber, der  

 driver transmissionsnet, distributionsnet og lagre, skal have bevilling for  

 at kunne udøve deres virksomhed.
Efter forslagets stk. 2 gives bevillingen af miljø-  

 og energiministeren for mindst 20 år og for et nærmere  

 afgrænset område.
Bevillingshaveren vil således kunne  

 påregne at have bevilling for en periode, der er tilstrækkelig  

 lang til, at i det mindste investeringer afholdt i begyndelsen af  

 bevillingsperioden kan afskrives.
Udgangspunktet for tildeling af bevillinger er, at DONG  

 Naturgas, HNG, Naturgas Sjælland, Naturgas Fyn, Naturgas Midt-Nord og  

 Vattenfall Naturgas skal have mulighed for at få bevilling til den  

 transmissions-, distributions- og lagervirksomhed, de driver i dag.
Dette er  

 muliggjort med bestemmelsen i § 59 under forudsætning af, at  

 selskaberne skønnes at have den fornødne sagkundskab og  

 økonomiske baggrund herfor, jf. § 28.
Den geografiske afgrænsning af de regionale  

 selskabers naturgasdistributionsvirksomhed følger i dag amtskommunale  

 grænser.
Da ikke alle områder i amtskommunerne forsynes med  

 naturgas, omfatter selskabernes virksomhed også geografiske  

 områder, hvor der ikke er etableret naturgasforsyning.
De regionale  

 selskabers eksisterende forsyningsområder har således en  

 geografisk mindre udstrækning end det område, som  

 naturgasvirksomheden omfatter.
Det samme forhold gør sig  

 gældende for DONG Naturgas  naturgasdistributionsvirksomhed i Syd- og  

 Sønderjylland.
I forbindelse med den kommende udstedelse af  

 bevillinger for distributionsvirksomhed er det hensigten, at  

 bevillingsområdet skal følge kommunegrænser som en  

 naturlig geografisk afgrænsning af eksisterende distributionsnet.
I det  

 omfang andre selskaber har distributionsledninger i de samme kommuner, kan de  

 få bevilling til disse.
DONG Naturgas ejer og driver f.eks.  

 ledningsstrækninger i henholdsvis Naturgas Fyns og HNG s  

 forsyningsområde, som efter lovforslaget vil have karakter af  

 distributionsledninger.
Det drejer sig om ledninger til forsyning af  

 Fynsværket og Kyndbyværket samt til forsyning af Dragør.  

 DONG Naturgas forudsættes således tildelt distributionsbevilling  

 omfattende de pågældende ledningsstrækninger.
DONG Naturgas  eneret til transport (hvorved forstås  

 transmission i nærværende lovforslags forstand) og oplagring af  

 naturgas, som er meddelt ved bevilling til indførsel, forhandling,  

 transport og oplagring af naturgas, ophæves.
DONG Naturgas vil efter  

 dette lovforslag i stedet få bevillinger til transmissions- og  

 lagervirksomhed omfattende de transmissions- og lageranlæg, de ejer og  

 driver.
Herved vil der ske en indskrænkning i DONG Naturgas  

  bevillingsområde.
Dette udelukker ikke, at DONG Naturgas  vil kunne  

 opnå bevilling til nye transmissions- og lageranlæg, men sikrer,  

 at også andre selskaber vil kunne ansøge om bevilling til at  

 drive transmissions- og lagervirksomhed i Danmark.
Det svenske naturgasselskab Vattenfall Naturgas AB ejer  

 transmissionsledningen, der forsyner Sverige fra M/R-stationen i  

 Dragør.
Det betyder, at ledningsstrækningen fra Dragør  

 til grænsen mellem dansk og svensk område i Øresund er  

 omfattet af lovforslaget og den deraf følgende bevillingspligt.  

 Vattenfall Naturgas vil med hjemmel i § 2, stk. 3, blive fritaget fra nogle  

 af de forpligtelser, der i henhold til bl.a. § 12 påhviler  

 transmissionsselskaber.
 Med hjemmel i stk. 3 kan miljø- og energiministeren  

 fastsætte regler om betaling til dækning af de omkostninger, der  

 er ved behandling af ansøgninger om bevilling.
Til § 11 Denne bestemmelse fastlægger en række  

 fælles forpligtelser for både transmissions- og  

 distributionsselskaber.
De særlige forpligtelser for henholdsvis  

 transmissions- og distributionsselskaber følger af §§ 12, 13 og  

 14.
 Transmissions- og distributionsselskaber er forpligtede  

 til at sikre en tilstrækkelig og effektiv transport af naturgas gennem  

 nettet og opretholde en forsvarlig og effektiv drift gennem vedligeholdelse  

 samt udbygning af naturgasforsyningsnettet inden for  

 forsyningsområdet.
Ifølge stk. 1, nr. 2, skal bevillingshaverne sikre  

 opretholdelsen af den fysiske balance i egne net.
Herved forstås, at  

 det er bevillingshaverens ansvar at sikre et tilstrækkeligt driftstryk  

 i nettet til opretholdelse af den effektive drift.
Transmissionsselskaberne  

 er forpligtede til at sikre, at der er tilstrækkelige mængder til  

 rådighed herfor, jf. § 12, stk. 1, nr. 6.
Transmissions- og distributionsselskaber er, som  

 anført i stk. 1, nr. 3, forpligtede til at stille den fornødne  

 transportkapacitet til rådighed med henblik på forsyning af  

 naturgasforbrugerne.
Hvis der ikke er tilstrækkelig ledig  

 transportkapacitet, vil bevillingshaverne, jf. stk. 1, nr. 1, være  

 forpligtede til snarest muligt at foretage de nødvendige udbygninger  

 af nettet i det omfang, det er økonomisk rentabelt, eller en potentiel  

 bruger af nettet er villig til betale for dem.
Selskaberne har pligt til at sikre, at der foretages  

 målinger af levering og aftag af naturgas i eget net og formidle  

 relevante oplysninger om målinger m.v. til brugere af infrastrukturen,  

 f.eks. med henblik på forsyningsselskabernes tilrettelæggelse af  

 forsyningen af deres kunder.
Målingerne skal i rimeligt omfang  

 tilgodese brugernes behov, jf. i øvrigt § 45, stk. 3.
 For at sikre at opgaverne løftes effektivt, kan  

 miljø- og energiministeren efter stk. 2 fastsætte regler om,  

 hvorledes opgaverne skal udføres, herunder fastsætte mindstekrav  

 til, hvad selskaberne skal kunne tilbyde.
Miljø- og energiministeren kan efter stk. 3  

 beslutte, at transmissions- og distributionsselskaber i samarbejde skal  

 iværksætte forskning og udvikling, der er nødvendig med  

 henblik på en effektiv energianvendelse, miljøforbedringer og  

 øget sikkerhed ved naturgasanvendelse, herunder sikre vedligeholdelsen  

 af den nødvendige teknologiske viden.
I den gældende lovgivning  

 er der ingen krav om naturgasselskabernes deltagelse i forsknings- og  

 udviklingsaktiviteter, men selskaberne har, bl.a. via deres medlemsbidrag til  

 Dansk Gasteknisk Center, bidraget til forsknings- og  

 udviklingsaktiviteter.
Miljø- og energiministeren kan fastsætte  

 regler eller træffe bestemmelse om udarbejdelse af planer for  

 forsknings- og udviklingsaktiviteterne og om godkendelse af disse.
Det er  

 hensigten, at de af ministeren fastsatte regler eller bestemmelser kun skal  

 angå ikke-kommercielle forsknings- og udviklingsaktiviteter, og at de  

 økonomiske midler, der afsættes hertil, fastsættes i  

 overensstemmelse med fællesskabsbestemmelserne for statsstøtte  

 til forskning og udvikling m.v.
Det er hensigten, at selskaberne skal  

 udarbejde handlingsplaner, som skal godkendes af miljø- og  

 energiministeren inden iværksættelsen.
Det skal herunder sikres,  

 at der sker en koordinering mellem de aktiviteter, der  

 iværksættes af bevillingshaverne, og aktiviteter, der varetages  

 af andre instanser, som f.eks.
DGP s initiativer vedrørende  

 sikkerheden ved naturgasanvendelse.
I modsætning til på elområdet vurderes  

 der ikke umiddelbart at være behov for, at det samlede systemansvar  

 overdrages til én overordnet systemoperatør.
Ifølge  

 bestemmelsen i stk. 4 kan miljø- og energiministeren imidlertid  

 beslutte, at balanceansvaret kan overføres til en af ministeren  

 udpeget systemoperatør.
Hermed sikres mulighed for at udpege en  

 systemoperatør, der bl.a. kan overtage balanceansvaret, hvis det viser  

 sig, at der alligevel skulle være behov for en mere overordnet styring,  

 end der umiddelbart er lagt op til i loven.
Overdragelsen af systemansvaret  

 skal ske med mindst et års varsel.
Varslets længde  

 fastsættes under behørig hensyntagen til den tid, der er  

 nødvendig, for at overdragelsen kan ske på en forsvarlig  

 måde.
Til § 12 I forslagets § 12 fastlægges de opgaver, der  

 gælder specifikt for transmissionsselskaber.
Transmissionsselskabet  

 skal, ifølge stk. 1, nr. 1, i fornødent omfang tilslutte  

 distributionsnet samt forbrugere.
Som udgangspunkt skal forbrugere dog  

 tilsluttes distributionsnet.
Der kan imidlertid afviges herfra, hvis tekniske  

 eller samfundsøkonomiske forhold taler herfor.
 Idet det forudsættes, at der ikke sker betydende  

 ændringer i gaskvaliteten ved transport af naturgas gennem  

 distributionsnettet til forbrugerne, sikres gaskvaliteten ved, at  

 transmissionsselskabet får ansvaret for, at gaskvaliteten, når  

 naturgassen forlader transmissionsnettet, lever op til de krav, der er  

 fastsat i regler i medfør af By- og Boligministeriets lovgivning  

 (gasreglementet). Transmissionsselskabet kan kræve, at  

 leverandører, der leverer naturgas af en anden kvalitet end den i  

 gasreglementet og regler for gastransport, jf. § 23, fastsatte, skal  

 dække de omkostninger til sikring af gaskvaliteten, der er forbundet  

 hermed.
Transmissionsselskabet pålægges at varetage  

 forsyningssikkerheden i bevillingsområdet.
Bevillingshaveren  

 fastlægger en forsyningssikkerhedsstrategi, som anmeldes til  

 miljø- og energiministeren.
Med bestemmelsen videreføres den  

 hidtidige praksis, hvor DONG Naturgas fastlægger  

 forsyningssikkerhedsstrategien.
Bestemmelsen i nr. 4 pålægger  

 transmissionsselskabet at samarbejde med andre transmissionsselskaber i  

 Danmark og udlandet om en effektiv udveksling af naturgas.
Formålet er  

 at kunne udnytte de fordele, der ligger i at kunne udveksle naturgas mellem  

 nabosystemer, og sikre ensartede ligeværdige betingelser for transport  

 af naturgas mellem landene.
Sammenkoblingen med udlandet indebærer  

 store fordele med hensyn til forsyningssikkerheden, ikke mindst på  

 længere sigt, hvor der kan blive behov for at supplere den danske  

 naturgasproduktion med leverancer udefra for at dække den danske  

 efterspørgsel på naturgas.
Samarbejdet kan omfatte balancehåndtering,  

 gaskvalitet m.v.
Det er væsentligt, at de aftaler, der indgås  

 mellem transmissionsselskaberne, medvirker til en optimal udnyttelse af  

 mulighederne for udveksling af naturgas over landegrænserne.
Transmissionsselskabet skal, jf. nr. 5, udarbejde planer  

 for det fremtidige behov for transmissionskapacitet i det sammenkoblede  

 system.
Miljø- og energiministeren kan bestemme, at nærmere  

 angivne forudsætninger skal lægges til grund for  

 planlægningen.
 Transmissionsselskaberne pålægges i nr. 6 at  

 sikre, at tilstrækkelige naturgasmængder er til rådighed  

 til at opretholde den fysiske balance.
Rådets direktiv om transit af naturgas  

 (gastransitdirektivet), som omtales i nr. 7, gælder for de overordnede  

 højtryksnet til naturgastransport i medlemsstaterne samt for de  

 selskaber, der er ansvarlige herfor, og som er opført på listen  

 i bilaget til direktivet.
Når det er nødvendigt,  

 ajourfører Europa-Kommissionen listen.
Ved transit af naturgas  

 forstås blandt andet, at der ved transport af gas overskrides mindst  

 én landegrænse inden for EU.
Gastransitdirektivet er implementeret ved et  

 pålæg til DONG Naturgas, som er det eneste selskab, der ejer og  

 driver det overordnede net i Danmark, og derfor er opført på  

 listen i direktivets bilag om at overholde direktivets bestemmelser.
Med  

 bestemmelsen i nr. 7 bliver pligten til at overholde direktivet fastsat  

 generelt for transmissionsselskaber.
Andre transmissionsselskaber end DONG  

 Naturgas, som måtte drive transmissionsvirksomhed i Danmark og  

 opføres på listen i gastransitdirektivets bilag, forpligtes  

 hermed til at overholde gastransitdirektivets bestemmelser.
 Med hjemmel i stk. 2 kan miljø- og energiministeren  

 fastsætte regler om gennemførelsen af bestemmelserne i stk. 1,  

 herunder stille krav til og give pålæg om ændringer i  

 forsyningssikkerheden.
I lighed med bestemmelsen i § 11, stk. 4, åbner  

 bestemmelsen i stk. 3 mulighed for, at visse af transmissionsselskabernes  

 opgaver efter miljø- og energiministerens beslutning kan overdrages  

 til en systemoperatør med mindst et års varsel.
Det drejer sig  

 om sikring af gaskvaliteten, varetagelse af forsyningssikkerheden, samarbejde  

 med henblik på en effektiv udveksling af naturgas, udarbejdelse af  

 planer for det fremtidige behov for udvidelser af transmissionskapacitet samt  

 sikring af, at de nødvendige naturgasmængder er til  

 rådighed for opretholdelsen af systembalancen.
Til § 13 Bestemmelsen i stk. 1 indebærer, at etablering af  

 nye transmissionsledninger og væsentlige ændringer i  

 bestående net kræver forudgående tilladelse fra  

 miljø- og energiministeren.
Bestemmelsen er en videreførelse af  

 bestemmelserne i DONG Naturgas  bevilling til indførsel, forhandling,  

 transport og oplagring af naturgas, hvorefter etablering af nye  

 transmissionsnet og væsentlige ændringer i eksisterende  

 transmissionsnet kræver miljø- og energiministerens  

 godkendelse.
Bestemmelsen indebærer dog ikke, at DONG Naturgas  

  hidtidige eneret til anlæg af transmissionsnet videreføres.
Tilladelse til anlæg af transmissionsnet kan kun  

 gives, hvis ansøgeren kan dokumentere, at der er et  

 tilstrækkeligt behov for udbygningen.
Formålet med bestemmelsen  

 er således at sikre, at de overordnede samfundsøkonomiske hensyn  

 tilgodeses i forbindelse med overvejelser om etablering af nye  

 transmissionsledninger og væsentlige ændringer i bestående  

 transmissionsledninger.
Nye transmissionsledninger bør  

 sædvanligvis ikke kunne give anledning til dobbeltføringer i  

 forhold til eksisterende naturgasforsyningsnet.
I en tilladelse til anlæg af transmissionsnet kan  

 der stilles krav om anvendelse af specifikke teknologier.
Tilladelsen kan  

 ledsages af vilkår vedrørende indretningen og driften af nettet,  

 herunder at der stilles sikkerhed for bortskaffelse af anlæg.
Hermed  

 sigtes dels til sløjfning eller bortskaffelse af det  

 pågældende anlæg, når det er udtjent, dels til  

 sløjfning eller bortskaffelse af andre, nærmere angivne  

 ældre anlæg, som erstattes af det anlæg, som  

 ansøgningen vedrører.
Det skal bemærkes, at  

 transmissionsbevillingshavernes pligt til at om- og udbygge nettet i  

 nødvendigt omfang, jf. § 11, stk. 1, nr. 1, ikke indebærer en  

 fortrinsstilling for transmissionsbevillingshaverne til at anlægge nye  

 ledninger.
Såfremt der er flere parter, der ønsker at  

 anlægge ledninger, der løser et givet kapacitetsproblem,  

 må det komme an på en konkret vurdering af de enkelte projekter,  

 hvem som vil blive meddelt tilladelse til anlægget.
 Med hjemmel i stk. 2 kan miljø- og energiministeren  

 fastsætte regler om betaling til dækning af de omkostninger, der  

 er ved behandling af ansøgninger om anlæg af transmissionsnet.  

 Der har ikke tidligere været opkrævet betaling for behandling af  

 ansøgninger om transmissionsnet.
Til § 14 I forslagets § 14 fastlægges de opgaver, der  

 gælder for distributionsselskaber.
 Et distributionsselskab skal, jf. stk.1, nr. 1, i  

 fornødent omfang tilslutte forbrugere i forsyningsområdet.  

 Herved forstås, at bevillingshaverne skal tilslutte de forbrugere, som  

 de forsyningspligtige selskaber har forsyningspligt over for.
Distributionsselskaberne forpligtes i stk. 1, nr. 2 og 3,  

 til henholdsvis at markedsføre naturgas med henblik på at  

 fortrænge mere forurenende brændsler og at tilbyde  

 rådgivning om energibesparelser.
Bestemmelserne er identiske med  

 bestemmelserne i henholdsvis § 26, stk. 2, nr. 2 og § 27, stk. 1, der  

 forpligter forsyningsselskaber til at varetage de samme opgaver.
Ministeren fastsætter, jf. stk. 2, regler om  

 indholdet af markedsførings- og  

 energirådgivningsforpligtelserne.
Reglerne vil medvirke til at skabe  

 klarhed om opgavedelingen mellem distributions- og forsyningsselskaberne.
 Miljø- og energiministeren får herudover, jf.  

 stk. 3, bl.a. hjemmel til at fastsætte regler om forpligtelsen til at  

 tilslutte forbrugere, jf. stk. 1, nr. 1, samt om samarbejde med andre  

 bevillingshavere, herunder forsyningspligtige selskaber, om udførelse  

 af pligterne om markedsføring og energirådgivning.
 Det er tanken, at distributionsselskabernes  

 markedsføringsforpligtelse alene skal omfatte generel  

 markedsføring som f.eks. kampagner for konvertering fra olie eller  

 elvarme til naturgas eller kampagner for at få eksisterende kunder til  

 også at anvende naturgas i husholdningen, mens den individuelle  

 markedsføring ligger hos forsyningsselskaberne, der i den sidste ende  

 vil være den part, der skal tegne kontrakt med den enkelte kunde.
Distributionsselskabernes forpligtelse til  

 rådgivning om energibesparelser tænkes at omfatte de mindre  

 kunder med et årsforbrug op til 300.000 m3, der typisk har  

 en standardinstallation.
Der vil alene være tale om rådgivning  

 på ikke-kommerciel basis.
Distributionsselskaberne er i forvejen  

 pålagt at foretage nysyn og sikkerhedssyn på forbrugernes  

 installationer i medfør af By- og Boligministeriets lovgivning og har  

 derfor den fornødne indsigt i forbrugernes installationer til at yde  

 denne rådgivning.
Større kunder har oftest behov for individuelt  

 tilpassede installationer.
Den individuelle installation indgår derfor  

 ofte som en del af en samlet pakke i forbindelse med indgåelsen af en  

 leveringskontrakt.
Det er derfor hensigtsmæssigt at lægge  

 rådgivningspligten over for de større kunder hos  

 forsyningsselskabet.
Gennemførelsen af energibesparelser vil kunne ske  

 ved rådgivning til forbrugerne om energibesparende adfærd,  

 anvendelse af mere energieffektive gasinstallationer samt mulighed for  

 anvendelse af naturgas i husholdningen som erstatning for elektricitet.  

 Endvidere kan selskaberne rådgive forbrugerne om, hvorvidt  

 naturgasforbruget står i et rimeligt forhold til det gennemsnitlige  

 naturgasforbrug til rumopvarmning, når der tages hensyn til ejendommens  

 anvendelsesformål, størrelse og opførelsestidspunkt, med  

 henblik på at skærpe forbrugernes opmærksomhed på  

 mulighederne for energibesparende foranstaltninger.
Rådgivningen  

 bør omfatte de samlede økonomiske forhold i forbindelse med  

 nyinstallation eller udskiftning af opvarmningsanlæg, herunder  

 muligheden for at reducere behovet for varmekapacitet gennem energibesparende  

 foranstaltninger.
 Såvel markedsføringsforpligtelsen som  

 forpligtelsen til at rådgive om energibesparelser skal ses som et led i  

 den overordnede miljøstrategi, der blandt andet skal sikre en  

 nedbringelse af Danmarks udledning af drivhusgasser.
Til § 15 I forslagets § 15 fastlægges de opgaver, der  

 gælder for lagerselskaber.
 Lagerselskaber har pligt til at sikre, at der foretages  

 målinger af levering til og udtræk af naturgas fra lageret.
 Med henblik på forsyningsselskabernes  

 tilrettelæggelse af forsyningen af deres kunder forpligtes  

 lagerselskaberne til at formidle de relevante oplysninger om målinger  

 m.v. til brugere af lageret, jf. stk. 1, nr. 2. Målingerne skal  

 tilgodese brugernes rimelige behov.
 Lagerselskaberne skal ifølge stk. 1, nr. 3, stille  

 den nødvendige lagerkapacitet til rådighed til  

 transmissionsselskabernes varetagelse af forsyningssikkerheden, jf. § 12,  

 stk. 1, nr. 3.
Med hjemmel i stk. 2 kan miljø- og energiministeren  

 fastsætte regler om gennemførelsen af bestemmelserne i stk. 1,  

 herunder om afgrænsningen af opgaverne.
Bestemmelsen giver også  

 mulighed for at stille krav om, hvor meget lagerkapacitet der skal stilles  

 til rådighed for nødforsyningen.
LNG-faciliteter Til § 16 Anlæg af LNG-faciliteter kræver miljø-  

 og energiministerens forudgående tilladelse, der kun gives,  

 såfremt ansøgeren kan dokumentere et tilstrækkeligt behov  

 for faciliteten.
Bestemmelsen tager sigte på at hindre, at der  

 opstår samfundsøkonomisk spild, ved at der etableres  

 LNG-faciliteter med henblik på indgang til systemet, lager etc.,  

 når behovet herfor i forvejen tilgodeses ved eksisterende naturgas- og  

 LNG-faciliteter.
I en tilladelse til anlæg af LNG-faciliteter kan der  

 stilles krav om anvendelse af specifikke teknologier.
Tilladelsen kan  

 ledsages af vilkår vedrørende indretningen og driften af  

 faciliteterne, herunder at der stilles sikkerhed for bortskaffelse af  

 anlæg.
Hermed sigtes dels til bortskaffelse af det  

 pågældende anlæg, når det er udtjent, dels til  

 bortskaffelse af andre, nærmere angivne ældre anlæg, som  

 erstattes af det anlæg, som ansøgningen vedrører.
 Med hjemmel i stk. 2 kan miljø- og energiministeren  

 fastsætte regler om betaling til dækning af de omkostninger, der  

 er ved behandling af ansøgninger om anlæg af  

 LNG-faciliteter.
Som anført i bemærkningerne til § 2 findes  

 der ikke LNG-faciliteter i Danmark.
Bestemmelsen tager således  

 højde for den situation, at nogen måtte ønske at etablere  

 LNG-faciliteter i Danmark.
Direkte ledninger Til § 17 Bestemmelsen åbner   under visse betingelser -  

 mulighed for at etablere direkte ledninger til forsyning af kunder.  

 Bestemmelsen tager sigte på at hindre, at der opstår  

 samfundsøkonomisk spild ved, at der etableres nye direkte ledninger  

 til naturgaskunder, som kan forsynes via eksisterende ledningsnet.  

 Sådanne nye ledninger bør af samfundsøkonomiske hensyn  

 kun anlægges, såfremt der er et kapacitetsmæssigt behov  

 herfor, eller andre driftstekniske forhold i det sammenkoblede system taler  

 herfor.
Den begrænsede adgang til anlæg af direkte  

 ledninger er endvidere begrundet i hensynet til frimærkeprincippet i  

 distributionsnettet, der betyder, at kunder med samme karakteristika skal  

 betale det samme for distribution uanset beliggenhed.
Med fri adgang til  

 anlæg af direkte ledninger ville større forbrugere tæt  

 på transmissionsnettet have et økonomisk incitament til  

 anlæg af direkte ledninger for derved at spare distributionsbetalingen  

 under frimærkeprincippet.
Distributionsselskaberne ville derfor blive  

 nødt til at sænke priserne for disse kunder for at fastholde dem  

 og samtidig hæve priserne for kunder med længere afstand til  

 transmissionsnettet for at få dækket deres omkostninger.
Det  

 ville i yderste konsekvens kunne medføre, at naturgasforsyning bliver  

 uattraktivt i yderområder.
Der ville således opstå  

 væsentlige prisdifferencer, der kan virke konkurrenceforvridende,  

 mellem i øvrigt identiske forbrugere, der ligger henholdsvis tæt  

 på og langt fra transmissionsnettet.
Direkte ledninger kan kun anlægges efter tilladelse  

 fra miljø- og energiministeren.
Tilladelsen er ifølge stk. 2  

 betinget af, at ansøgeren forinden har fået afslag på en  

 anmodning om adgang til systemet, og at spørgsmålet herom har  

 været forelagt Energitilsynet, uden at dette har ført til en  

 løsning af problemet.
Det er således en betingelse for  

 tilladelse til etablering af direkte ledninger, at der ikke allerede  

 eksisterer den nødvendige infrastruktur til at forsyne den  

 pågældende kunde, herunder tilstrækkelig kapacitet i det  

 eksisterende net, og   afhængigt af omstændighederne - at  

 netselskaberne har afvist at foretage de nødvendige udvidelser af  

 kapaciteten.
Direkte ledninger bør således sædvanligvis  

 ikke kunne give anledning til unødvendige dobbeltføringer i  

 forhold til eksisterende naturgasforsyningsnet.
Det vil efter  

 omstændighederne komme an på en konkret vurdering, om det er mere  

 hensigtsmæssigt at give tilladelse til etablering af en direkte ledning  

 end at lade et naturgasselskab, som nægter adgang til systemet, fordi  

 det ikke råder over den fornødne kapacitet, eller der mangler en  

 sammenkobling, foretage de nødvendige udbygninger.
Der henvises i  

 denne forbindelse til gasdirektivets artikel 17, stk. 2, samt  

 bemærkningerne til lovforslagets § 11, stk. 1, nr. 1, om transmissions-  

 og distributionsselskabernes pligt til at udbygge  

 naturgasforsyningsnettet.
 En tilladelse kan ifølge stk. 3 betinges af, at  

 ledningsejeren underlægges de vilkår, der gælder ved  

 etablering af transmissionsnet, jf. § 13.
 Det fremgår af stk. 4, at miljø- og  

 energiministeren kan fastsætte regler om betaling til dækning af  

 de omkostninger, der er ved behandlingen af ansøgninger om  

 tilladelse.
Adgang til systemet Til § 18 Det følger af § 18, stk. 1, at naturgasselskaber og  

 kunder med ret til valg af leverandør som udgangspunkt mod betaling  

 har adgang til transmissions- og distributionsnet, lagre og LNG-faciliteter  

 (systemet).
Adgangen til systemet i henhold omfatter alle  

 transmissionsnet og distributionsnet, som ejes eller drives af et  

 naturgasselskab, herunder dettes og tilknyttede selskabers faciliteter, som  

 yder supplerende tjenester, som er nødvendige for at give adgang til  

 transmission eller distribution.
Adgangen til at benytte lagre er  

 begrænset til det, der er teknisk nødvendigt for at give  

 effektiv adgang til transmissions- og distributionsnet.
Der kan således  

 ikke gøres krav på adgang til lager uafhængigt af brugen  

 af infrastrukturen i øvrigt.
 Adgangen til systemet i henhold til stk. 1 er underlagt  

 nærmere regler, som fremgår af stk. 2, 3 og 6 samt § 19 og §  

 20.
 Retten til at benytte naturgassystemet er i henhold til  

 stk. 2 betinget af, at de regler for benyttelse af systemet (regler for  

 gastransport), som fastsættes af naturgasselskaberne, jf. § 23,  

 overholdes.
Transmissions-, distributions-, lager- og LNG-selskaber  

 kan efter stk. 3 nægte adgang til systemet med henvisning til manglende  

 kapacitet, hvis adgang ville hindre opfyldelsen af offentlige forpligtelser  

 vedrørende naturgaskvalitet, forsyningssikkerhed og opretholdelse af  

 den fysiske balance i nettet, eller hvis adgangen medfører alvorlige  

 økonomiske problemer med take-or-pay-kontrakter, jf. § 22. Som det  

 fremgår af bemærkningerne til § 22 vil der blive fastsat regler  

 om, at et naturgasselskab, der får eller forventer at få  

 alvorlige økonomiske problemer med take-or-pay kontrakter, skal  

 ansøge om en midlertidig undtagelse fra bestemmelserne om adgang til  

 systemet.
Indrømmes en sådan undtagelse ikke, må selskabet  

 ikke længere nægte adgang til systemet på grund af  

 take-or-pay forpligtelserne.
Det følger af stk. 4, at afslag på  

 en anmodning om adgang skal være behørigt begrundet.
Såfremt en anmodning om adgang til systemet afvises  

 med henvisning til manglende kapacitet, skal selskaberne snarest, jf. § 11,  

 udbygge kapaciteten, hvis en sådan udbygning er økonomisk  

 rentabel, eller ansøgeren om adgang til nettet er villig til at betale  

 for den.
Et afslag med henvisning til manglende kapacitet kan efter  

 omstændighederne også føre til, at ministeren giver andre  

 tilladelse til at anlægge nye naturgasforsyningsnet eller direkte  

 linjer.
Der henvises til § 13 vedrørende etablering transmissionsnet  

 og § 17 vedrørende anlæg af direkte ledninger.
Med hensyn til  

 etablering af distributionsnet og opstrømsrørledningsnet  

 henvises til bemærkningerne til § 2.
Det foreslås i stk. 5, at Energitilsynet  

 tilægges kompetencen til at behandle klager over afslag på en  

 anmodning om adgang til systemet.
Energitilsynet skal træffe  

 afgørelse hurtigst muligt eller om muligt senest 12 uger efter  

 modtagelsen af klagen.
Dette følger af gasdirektivets artikel 21, stk.  

 2.
Bestemmelsen i stk. 6 bemyndiger miljø- og  

 energiministeren til at fastsætte regler, der gennemfører  

 reciprocitetsbestemmelsen i gasdirektivets artikel 19. Bestemmelsen kan  

 anvendes til at sikre balance mellem udenlandske gasleverandørers  

 adgang til det danske marked og danske gasleverandørers adgang til  

 udenlandske markeder.
Hvorvidt bemyndigelsen til ministeren benyttes vil  

 afhænge af, hvordan andre medlemsstater gennemfører  

 gasdirektivet.
Hvis ministeren fastsætter regler i medfør af  

 bestemmelsen, skal det sikres, at de er i overensstemmelse med gasdirektivets  

 artikel 19.
 Det bemærkes, at lovforslagets §§ 18-20 har til  

 formål at gennemføre gasdirektivets krav om adgang til systemet  

 i artiklerne 14-17 og 21.
Til § 19 Det præciseres i § 19, stk. 1, at naturgasselskaber  

 og kunder med ret til valg af leverandør kan benytte transmissionsnet,  

 lagre og LNG-faciliteter, jf. § 18, stk. 1, med henblik på at  

 indgå forsyningsaftaler med hinanden.
Det foreslås, at der skal være forhandlet  

 adgang til transmissionsnet, lagre og LNG-faciliteter.
Det vil sige, at  

 priser og betingelser for benyttelse af transmissionsnet, lagre eller  

 LNG-faciliteter fastsættes ved forhandling mellem på den ene side  

 transmissions-, lager- eller LNG-selskabet og på den anden side  

 ansøgeren om brug af nettet, lageret eller LNG-faciliteten, jf. stk. 2  

 og 3. De kommercielle hovedvilkår for brug af transmissionsnet, lagre  

 og LNG-faciliteter skal offentliggøres mindst én gang om  

 året og således være tilgængelige for potentielle  

 brugere af systemet.
Det forventes, at en del af reglerne for gastransport,  

 som fastsættes i medfør af § 23, vil være udtryk for  

 kommercielle hovedvilkår.
Det fremgår af stk. 4, at transmissions-, lager- og  

 LNG-selskaber hurtigst muligt skal indlede forhandlinger med ansøgere  

 om adgang til systemet.
Transmissions-, lager- og LNG-selskaber har kun pligt  

 til at indlede forhandlinger med ansøgere, som i henhold til stk. 1  

 har ret til at benytte systemet.
Parterne skal forhandle om adgang til  

 systemet i god tro, og ingen af dem må misbruge deres  

 forhandlingsposition til at forhindre et positivt udfald af  

 forhandlingerne.
 I stk. 5 foreslås det, at miljø- og  

 energiministeren bemyndiges til at fastsætte regler om bilæggelse  

 af tvister i forbindelse med forhandlinger om adgang til transmissionsnet,  

 lagre og LNG-faciliteter efter § 18. Det følger af gasdirektivets  

 artikel 21, stk. 2, at der skal udpeges en kompetent myndighed til hurtigt at  

 bilægge tvister i forbindelse med forhandlinger om adgang til systemet.  

 Energitilsynet vil blive udpeget som tvistbilæggelsesmyndighed.
Det bemærkes, at Energitilsynet i forbindelse med  

 bilæggelse af tvister vedrørende adgang til f.eks.  

 transmissionsledninger, som krydser den danske grænse, efter  

 omstændighederne vil skulle rådføre sig med  

 tvistbilæggelsesmyndigheden i nabolandet.
Det kan f.eks. blive aktuelt  

 i relation til eventuelle tvister om tredjeparts adgang til Vattenfall  

 Naturgas  transmissionsledning fra Dragør til Sverige.
Det må  

 umiddelbart formodes, at der vil skulle gælde samme vilkår for  

 adgang til den danske og svenske del af ledningen, da begge landes lovgivning  

 på området skal gennemføre gasdirektivets krav om  

 systemadgang.
Reglerne, som fastsættes med hjemmel i stk. 5, skal  

 sikre, at parterne ikke kan trække forhandlingerne unødigt i  

 langdrag.
Det er tanken, at Energitilsynet på anmodning af en eller  

 flere af parterne skal kunne optage forhandlinger med henblik på  

 mægling, og at Energitilsynet skal kunne fastsætte priser og  

 vilkår for adgang til systemet, hvis mæglingsforhandlingerne ikke  

 fører til indgåelse af en aftale.
Det følger af  

 gasdirektivets artikel 21, stk. 2, at Energitilsynet skal træffe  

 afgørelse hurtigst muligt eller om muligt senest 12 uger efter, at  

 tvisten er blevet indbragt.
Til § 20 I § 20 foreslås det, at adgangen til transport af  

 naturgas i distributionsnet som omhandlet i § 18 skal være reguleret.  

 Det vil sige, at transporten skal foregå efter faste priser og  

 betingelser, som distributionsselskaberne offentliggør, jf. stk. 2.  

 Der henvises i øvrigt til bemærkningerne til § 37 om priser for  

 ydelser fra distributionsselskaber.
 Anmodning om transport i distributionsnet rettes til det  

 distributionsselskab gennem hvis net, naturgassen ønskes  

 transporteret, jf. stk. 1. I henhold til stk. 3 skal distributionsselskabet  

 hurtigst muligt give ansøgeren adgang til transport.
Bestemmelsen i stk. 4 omhandler transport af naturgas  

 gennem distributionsnettet til et andet distributionsnet.
Denne transport er  

 undtaget fra de faste priser og vilkår, jf. stk. 1, og fastsættes  

 i stedet efter forhandling mellem de distributionsselskaber igennem hvis net,  

 naturgassen transporteres.
 Det forudsættes, at gasleverandøren alene  

 retter henvendelse til det distributionsselskab, forbrugeren er tilsluttet,  

 med henblik på adgang til distributionsnettet, og at dette  

 distributionsselskab retter henvendelse til andre distributionsselskaber,  

 såfremt det finder det mest hensigtsmæssigt, at naturgassen  

 transporteres via andre distributionsnet.
Baggrunden for bestemmelsen er, at naturgasforbrugerne kun  

 skal betale distributionstariffen i det net, de er tilsluttet, uanset at  

 gassen passerer flere distributionsnet undervejs til forbrugeren.
Den  

 forhandlede pris bliver således et udtryk for delingen af provenuet fra  

 distributionstariffen mellem de distributionsselskaber, hvis net gassen  

 bliver transporteret igennem.
Til § 21 Det foreslås i § 21, stk. 1, at miljø- og  

 energiministeren bemyndiges til efter forelæggelse for et af  

 Folketinget nedsat udvalg   i praksis Folketinget Energipolitiske Udvalg - at  

 fastsætte regler om adgangen til  

 opstrømsrørledningsnet.
Ved fastsættelse af reglerne skal det sikres, at  

 gasdirektivets krav om adgang til opstrømsrørledningsnet  

 opfyldes.
Det fremgår af direktivets artikel 23, at medlemsstaterne ved  

 fastsættelse af regler om adgang til  

 opstrømsrørledningsnet skal have som målsætning,  

at der foreligger en rimelig og åben adgang, at der  

 skabes et konkurrencepræget marked for naturgas, og at ethvert  

 misbrug af dominerende stilling undgås, idet de tager hensyn til sikre  

 og regelmæssige forsyninger, kapacitet, der er eller hurtigt kan  

 stilles til rådighed, og beskyttelse af miljøet.
Det  

 fremgår endvidere, at medlemsstaterne kan tage hensyn til  

 følgende:
 a)	Nødvendigheden af at nægte adgang, når de  

 tekniske specifikationer er indbyrdes uforenelige, og dette problem ikke kan  

 løses rimelig let.
b)	Nødvendigheden af at undgå vanskeligheder, som ikke kan  

 overvindes rimelig let, og som kan være til skade for en effektiv  

 eksisterende og planlagt fremtidig kulbrinteproduktion, herunder fra felter  

 med marginal økonomisk rentabilitet c)	Nødvendigheden af at respektere behørigt dokumenterede  

 rimelige behov hos ejeren eller operatøren af  

 opstrømsrørledningsnet for transport og forarbejdning af gas og  

 de interesser, som alle andre potentielt berørte brugere af  

 opstrømsrørledningsnettet eller relevante forarbejdnings- eller  

 håndteringsfaciliteter har.
 d)	Nødvendigheden af i overensstemmelse med  

 fællesskabslovgivningen at anvende deres love og administrative  

 procedurer i forbindelse med tildelingen af autorisationer til produktion  

 eller opstrømsudvikling.
 Direktivet giver således medlemsstaterne mulighed  

 for at tage hensyn til de særlige økonomiske, tekniske og  

 operationelle karakteristika, der gør sig gældende for  

 opstrømsrørledningsnet.
Stk. 2 giver miljø- og energiministeren hjemmel til  

 at fastsætte regler om bilæggelse af tvister vedrørende  

 adgang til opstrømsrørledningsnet.
Ved fastsættelse af  

 reglerne skal gasdirektivets krav om tvistbilæggelse for  

 opstrømsrørledninger opfyldes.
Det fremgår af direktivets  

 artikel 23, stk. 3, at tvister skal løses af en af parterne  

 uafhængig myndighed, der har adgang til alle relevante oplysninger,  

 således at tvister kan bilægges hurtigt under hensyn til de  

 kriterier, der er nævnt ovenfor, og antallet af parter, der måtte  

 være involveret i forhandlingerne om adgang til sådanne net.
Det foreslås således, at miljø- og  

 energiministeren bemyndiges til, efter forelæggelse for Folketingets  

 Energipolitiske Udvalg, at fastsætte regler om adgang til  

 opstrømsrørledningsnet.
Når reglerne om adgang til  

 opstrømsrørledningsnet ikke foreslås fastsat i  

 naturgasforsyningsloven, hænger det sammen med, at gasdirektivets  

 artikel 23 om adgang til opstrømsrørledningsnet er mindre klar  

 end bestemmelserne om adgang til transmissions- og distributionsnet samt  

 lagre, og at det endnu ikke er afklaret, hvordan de øvrige lande vil  

 implementere bestemmelsen.
Det bemærkes, at regeringen under  

 forhandlingerne om gasdirektivet lagde vægt på, at åbningen  

 af det danske marked, som indebærer adgang til at bruge naturgasnettet  

 på dansk område, forudsatte, at danske købere og  

 sælgere af naturgas i samme omfang kunne få adgang til  

 netsystemerne i andre lande, og dermed til de enkelte naturgasproducenter og  

  købere.
Bemyndigelsen til ministeren gør det muligt at  

 inddrage dette hensyn ved udmøntningen af § 21. Der sigtes mod at give  

 samme adgang til opstrømsledninger som til transmissionsnettet i takt  

 med, at Danmarks nabolande giver en tilsvarende adgang.
Det vil fremgå af reglerne om adgang til  

 opstrømsrørledningsnet, som udstedes med hjemmel i  

 naturgasforsyningsloven, at priser og betingelser for transport af naturgas i  

 opstrømsrørledningsnet fastlægges ved forhandling mellem  

 ejeren af nettet og ansøgeren om brug af nettet, og at Energitilsynet  

 vil fungere som tvistbilæggelsesmyndighed.
Der vil således  

 på disse punkter være parallelitet til reglerne om adgang til  

 transport i transmissionsnet og til lagring af naturgas, jf. lovforslagets §  

 18 og § 19.
Til § 22 Det fremgår af § 22, at et naturgasselskab, der  

 får eller forventer at få alvorlige økonomiske og  

 finansielle problemer på grund af sine mindsteaftageforpligtelser  

 (take-or-pay-forpligtelser) i henhold til en eller flere kontrakter om  

 køb af gas, kan ansøge om en midlertidig undtagelse fra  

 direktivets bestemmelser om adgang til systemet.
Det foreslås, at  

 ministeren bemyndiges til at fastsætte nærmere regler herom.
Ved udmøntningen af bestemmelsen skal det sikres,  

 at kravene i gasdirektivets artikel 25 opfyldes.
Det fremgår blandt  

 andet af artikel 25, stk. 1, at medlemsstaterne har mulighed for enten selv  

 at beslutte eller at lade naturgasselskaberne beslutte, om ansøgningen  

 skal indgives før eller efter, at der er nægtet adgang til  

 systemet.
Medlemsstaterne kan også vælge, om de selv vil  

 træffe afgørelse om ansøgningerne, eller om de vil udpege  

 en myndighed hertil.
I henhold til artikel 25, stk. 2, skal Kommissionen  

 snarest muligt underrettes om beslutninger om at indrømme et  

 naturgasselskab en midlertidig undtagelse fra reglerne om adgang til  

 naturgassystemet.
Kommissionen kan give pålæg om, at en  

 afgørelse om en midlertidig undtagelse skal ændres eller  

 tilbagekaldes.
Kommissionen kan således omgøre en medlemsstats  

 eller dertil udpeget myndigheds afgørelse om at indrømme en  

 undtagelse.
I artikel 25, stk. 3, opregnes en række kriterier,  

 som der skal tages hensyn til, når der træffes afgørelse  

 om en midlertidig undtagelse, herunder målsætningen om at skabe  

 et konkurrencepræget gasmarked, behovet for at garantere  

 forsyningssikkerheden og omfanget af de økonomiske og finansielle  

 problemer for naturgasselskaberne og transmissionsselskaberne eller de  

 kunder, som frit kan vælge leverandør.
Det følger af  

 artikel 25, stk. 4, at naturgasselskaber, der ikke har fået  

 indrømmet en midlertidig undtagelse, ikke må nægte adgang  

 til naturgassystemet på grund af deres take-or-pay-forpligtelser.
Regler for gastransport Til § 23 Med bestemmelsen i § 23, stk. 1, forpligtes  

 transmissionsselskaber til at udarbejde regler for benyttelse af systemet,  

 dvs. regler for gastransport og -lagring samt brug af LNG-faciliteter.  

 Transmissionsselskaber har det overordnede ansvar for udarbejdelsen af  

 reglerne, men skal være forpligtet til at inddrage distributions-,  

 lager- og LNG-selskaberne i udarbejdelsen af reglerne og tage behørigt  

 hensyn til særlige forhold vedrørende distributions-, lager- og  

 LNG-selskabernes anlæg og driften heraf i fastlæggelsen af  

 reglerne.
Det bemærkes, at der ikke findes LNG-faciliteter i Danmark i  

 dag, jf. bemærkningerne til § 2. Der vil derfor kun blive fastsat  

 regler om brug af sådanne faciliteter, hvis der etableres  

 LNG-faciliteter og  selskaber i Danmark.
Formålet med reglerne er at fastlægge reglerne  

 for den praktiske gennemførelse af tredjeparts adgang til systemet,  

 herunder opgavefordeling mellem transmissions-, distributions-, lager- og  

 LNG-selskaberne.
Reglerne kan bl.a. omfatte bestemmelser vedrørende  

 reservation af transportkapacitet, nominering af transportmængder,  

 måling samt balancering mellem leverancer til og aftag fra systemet.  

 Reglerne danner grundlaget for individuelle aftaler mellem tredjepart og  

 transmissions-, distributions-, lager- og LNG-selskaber.
 Reglerne skal være objektive og må ikke virke  

 diskriminerende mellem forskellige brugere af net og lagerfaciliteter,  

 herunder ikke virke diskriminerende til fordel for forsyningsselskaber  

 integreret i net- og lagerselskaberne eller på anden måde  

 tilknyttet disse.
Reglerne skal anmeldes til miljø- og  

 energiministeren, der kan fastsætte nærmere retningslinier for  

 reglernes indhold og udarbejdelsen af reglerne, herunder i hvilket omfang  

 distributions-, lager- og LNG- selskaber skal inddrages, samt give  

 pålæg om ændringer af reglerne.
Endvidere kan klager over  

 reglerne indbringes for miljø- og energiministeren.
Til kapitel 4 Forsyningsvirksomhed Til § 24 Det kræver bevilling at forsyne kunder, som ikke  

 frit kan vælge leverandør.
Bevillingen gives for et eller flere  

 nærmere afgrænsede geografiske områder, der ikke  

 behøver at være indbyrdes fysisk sammenhængende.
Da der  

 ikke er tale om en virksomhed, der kræver store investeringstunge  

 anlæg, gives bevillingen for mindst 5 år.
Ved fastsættelsen  

 af bevillingsperiodens længde kan der tages hensyn til virksomhedernes  

 kontraktlige forpligtelser.
Bevillingerne kan gives til selskaber, som  

 opfylder kravene i § 28.
 Med hjemmel i stk. 3 kan miljø- og energiministeren  

 fastsætte regler om betaling til dækning af de omkostninger, der  

 er ved behandling af ansøgninger om bevilling.
 Det kræver ikke bevilling at forsyne kunder, som har  

 ret til valg af leverandør.
Til § 25 Der opereres i lovforslaget med to typer bevillinger til  

 forsyning af kunder, som ikke har ret til valg af leverandør:  

 bevilling til forsyning på faste vilkår og bevilling til  

 forsyning på individuelle vilkår.
Opdelingen skal ses i  

 sammenhæng med den aftalte opgavedeling mellem naturgasselskaberne i  

 aftalen af 23. juni 1999 mellem staten, Hovedstadsregionens Naturgas (HNG) og  

 Naturgas Midt-Nord (NGMN) (Skt.
Hans-aftalen). Det fremgår af aftalen,  

 at de regionale selskaber, som tilslutter sig aftalen, varetager salg af gas  

 til forbrugerne til faste priser og vilkår, herunder standardrabatter  

 (mængderabatter, sommerrabatter m.v.). I det omfang det er  

 nødvendigt at tilbyde individuelle priser, rabatter og vilkår  

 for at få eller bevare et kundeforhold til en forbruger, fremgår  

 det af aftalen, at varetagelsen af kundeforholdet overgår til DONG  

 Naturgas.
Bevillingen i stk. 1, nr. 1, dækker  

  forsyningsaktiviteterne til faste priser og vilkår, mens bevillingen i  

 stk. 1, nr. 2, dækker bevillingspligtige forsyningsaktiviteter på  

 individuelle vilkår.
Opdelingen i de to typer bevillinger udelukker  

 ikke, at to selskaber kan have samme type bevilling til samme geografiske  

 område, når blot der ikke er overlap mellem hvilke kunder, de to  

 selskaber må forsyne.
Som eksempel kan nævnes, at DONG Naturgas,  

 HNG og NGMN ved udmøntningen af Skt.
Hans-aftalen har aftalt, at HNG  

 og NGMN forsyner erhvervskunder med et årligt forbrug på op til  

 300.000 m3, mens DONG Naturgas forsyner erhvervskunder med et  

 årligt forbrug over 300.000 m3, uanset at forsyningen sker  

 på faste vilkår.
Det indebærer, at f.eks. både DONG  

 Naturgas og HNG skal have bevilling i henhold til stk. 1, nr. 1, til  

 forsyning i Hovedstadsregionen, men til forskellige kundegrupper.
Stk. 2-4 tager højde for, at det ikke er alle de  

 regionale naturgasselskaber, som har tilsluttet sig Skt.
Hans-aftalen.  

 Hensigten med bestemmelserne er at sikre, at salg af naturgas til bundne  

 kunder skal kunne fortsætte efter rammerne i den hidtil gældende  

 lovgivning.
 Bestemmelsen i stk. 2 har således til formål  

 at sikre, at de regionale naturgasselskaber, der ikke tilslutter sig Skt.  

 Hans-aftalen, under bevillingen til forsyning på faste vilkår,  

 jf. stk.1, nr. 1, kan varetage de forsyningsopgaver, de hidtil har varetaget.  

 Der åbnes således mulighed for, at selskaberne udover forsyning  

 til faste priser og vilkår kan forsyne kunder med et aftag på  

 over 300.000 m3 pr. år efter vilkår, der  

 fastsættes i samarbejde med DONG Naturgas på baggrund af den  

 enkelte kundes behov og karakteristika og efter ensartede landsdækkende  

 retningslinjer.
Det forventes, at DONG Naturgas og de regionale  

 naturgasselskaber vil søge bevilling til de forsyningsaktiviteter, de  

 hidtil har varetaget, dog med de ændringer der følger af Skt.  

 Hans-aftalen og selskabernes udmøntning heraf.
Det vil sige, at det i  

 overensstemmelse med aftalen må forventes, at HNG og NGMN vil  

 søge bevilling til forsyning på faste vilkår, jf. stk. 1,  

 nr. 1, i deres nuværende forsyningsområde.
 Naturgas Fyn (NGF) har ikke tilsluttet sig Skt.  

 Hans-aftalen og forventes derfor at søge en bevilling til forsyning  

 på faste vilkår, som tillige omfatter forsyning af forbrugere med  

 et aftag på over 300.000 m3 pr. år efter ensartede  

 landsdækkende retningslinjer, jf. stk. 2, i NGF s nuværende  

 forsyningsområde.
Der føres for øjeblikket forhandlinger  

 mellem Naturgas Sjælland (NGSJ), HNG og NGMN med henblik på, at  

 NGSJ tilslutter sig Skt.
Hans-aftalen.
Hvis NGSJ tilslutter sig aftalen,  

 forventes NGSJ at søge bevilling til forsyning på faste  

 vilkår, jf. stk. 1, nr. 1, i NGSJ s nuværende  

 forsyningsområde.
DONG Naturgas forventes at søge bevilling i henhold  

 til stk. 1, nr. 1, til forsyning på faste vilkår i det syd- og  

 sønderjyske område, i HNG og NGMN s område i det omfang  

 det følger af Skt.
Hans-aftalen og udmøntningen heraf samt i  

 Københavns og Frederiksberg Kommuner.
DONG Naturgas forventes  

 endvidere at søge bevilling i henhold til stk. 1, nr. 2, til forsyning  

 på individuelle vilkår.
Denne bevilling vil omfatte DONG Naturgas  

  forsyning af kunder på individuelle vilkår i Syd- og  

 Sønderjylland, i HNG og NGMN s forsyningsområde samt NGSJ s  

 forsyningsområde, forudsat NGSJ tilslutter sig Skt.
Hans-aftalen.
Med  

 hensyn til NGF s område vil DONG Naturgas  bevilling til forsyning  

 på individuelle vilkår omfatte de bundne kunder i området,  

 som i dag er kunder hos DONG Naturgas, dvs.
Fynsværket, såfremt  

 Fynsværket ikke opnår markedsadgang.
Bevillingen til forsyning  

 på individuelle vilkår vil også omfatte DONG Naturgas  salg  

 til de regionale naturgasselskaber.
Der henvises i denne forbindelse til § 8,  

 stk. 2 og 3, hvoraf det følger, at de regionale selskaber også  

 fremover vil skulle købe naturgas med henblik på forsyning af  

 deres kunder af DONG Naturgas.
Med hensyn til forsyningen af kunder i  

 Københavns Kommune bemærkes det, at Københavns Energi  

 forventes at søge forsyningsbevilling med henblik på forsyning  

 af de kunder, som Københavns Energi forsyner efter aftale med DONG  

 Naturgas.
 Alle områder udlagt til naturgasforsyning vil  

 således være dækket af selskaber med bevilling i henhold  

 stk. 1, nr. 1, eller stk. 2, hvorved alle naturgasforbrugere og potentielle  

 naturgasforbrugere vil være sikret leverancer fra et forsyningspligtigt  

 selskab.
Det fremgår af stk. 3, at aftaler om salg af  

 naturgas mellem på den ene side en virksomhed med bevilling til  

 forsyning på faste vilkår og på den anden side en  

 virksomhed med bevilling til forsyning på individuelle vilkår  

 skal indeholde bindende videresalgspriser og forbrugerpriser, herunder andre  

 betingelser, som f.eks. afbrydelighedsvilkår, betalingsbetingelser,  

 særlige rabatter og betaling for højere leveringstryk.  

 Bestemmelsen, som viderefører varmeforsyningslovens § 20, stk. 4,  

 indebærer, at DONG Naturgas og de regionale naturgasselskaber i  

 fællesskab fastsætter priser og betingelser over for de kunder,  

 der forsynes af de regionale naturgasselskaber.
Der kan fastsættes  

 differentierede priser for forskellige kundekategorier ud fra objektive og  

 ikkediskriminerende kriterier.
Såfremt der ikke kan opnås enighed  

 om de bindende videresalgspriser og forbrugerpriser, kan miljø- og  

 energiministeren træffe afgørelse herom.
Det følger af stk. 4, at de ensartede  

 landsdækkende retningslinjer for salg af naturgas til forbrugere med et  

 aftag på over 300.000 m3 pr. år skal aftales mellem  

 selskaber med bevilling i henhold til stk. 2, jf. stk. 1, nr. 1, og selskaber  

 med bevilling i henhold til stk. 1, nr. 2. Det vil i praksis sige, at de  

 regionale naturgasselskaber, som får bevilling i medfør af stk.  

 2, kan sælge naturgas til denne gruppe kunder efter retningslinjer, som  

 er aftalt med DONG Naturgas.
Bestemmelsen, som viderefører  

 varmeforsyningslovens § 31, sigter primært mod at sikre en ensartet  

 landsdækkende prissætning over for denne gruppe kunder uden  

 markedsadgang, således at markedet ikke kommer til at opleve  

 prissætningen i de forskellige regioner som diskriminerende.
Med Skt.  

 Hans-aftalen overdrager de selskaber, der indtræder i aftalen, denne  

 kundegruppe til DONG Naturgas.
DONG Naturgas  leverancer til disse kunder er  

 ikke direkte omfattet af stk. 4, da de vil ske efter bevilling i henhold til  

 stk. 1. Bestemmelsen forpligter imidlertid DONG Naturgas til at sikre, at de  

 regionale naturgasselskaber, der ikke indtræder i Skt.
Hans-aftalen,  

 sælger naturgas til samme kundekategori efter ensartede  

 landsdækkende retningslinjer.
For at leve op til dette skal DONG  

 Naturgas sikre, at retningslinjerne for de regionale selskabers salg til  

 kunderne og DONG Naturgas  salg til egne kunder ikke virker diskriminerende  

 mellem kunderne forskellige steder i landet.
I stk. 4 fastsættes  

 endvidere, at i tilfælde af uenighed om salget mellem selskaberne kan  

 Energitilsynet inden for de af miljø- og energiministeren fastlagte  

 ensartede landsdækkende retningslinjer træffe afgørelse  

 herom.
 Priser og betingelser skal i øvrigt  

 fastsættes i overensstemmelse med bestemmelserne i kapitel 7.
Til § 26 Ifølge bestemmelsen indebærer bevilling til  

 forsyning på faste vilkår, jf. § 25, stk. 1, nr. 1, og stk. 2,  

 forsyningspligt over for forbrugere i områder udlagt til  

 naturgasforsyning i henhold til varmeforsyningsloven og andre, som er eller  

 bliver tilsluttet naturgasforsyningsnettet.
Forsyningspligten omfatter  

 forbrugere, som ikke har eller ikke ønsker at benytte sig af frit  

 leverandørvalg, jf. også bemærkningerne til § 7.
Stk. 2 fastlægger, hvilke ydelser bevillingshaver  

 skal tilbyde til forbrugere i områder udlagt til naturgasforsyning i  

 henhold til varmeforsyningsloven.
Bevillingshaver forpligtes til levering af  

 tilstrækkelige mængder naturgas, hvorved forstås naturgas  

 nok til at dække hele efterspørgslen fra forbrugeren.
Bevillingshaver forpligtes endvidere til at  

 gennemføre individuel markedsføring af naturgas over for  

 potentielle forbrugere, der anvender mere forurenende brændsler som for  

 eksempel olie eller elvarme.
Bestemmelsen er identisk med bestemmelsen i §  

 14, stk. 1,  nr. 2, som forpligter distributionsselskaber til at varetage  

 samme opgave.
Det er bl.a. tanken, at forsyningspligtselskabernes  

 markedsføringsforpligtelse skal omfatte den individuelle  

 markedsføring over for potentielle naturgaskunder.
Det vil  

 således være forsyningspligtselskabet, der i kraft af sit direkte  

 kundeforhold skal tegne gaskontrakt med den enkelte kunde.
Miljø- og  

 energiministeren kan med hjemmel i stk. 3 fastsætte nærmere  

 regler om forpligtelsernes indhold.
Miljø- og energiministeren  

 får endvidere i stk. 4 hjemmel til at fastsætte regler om  

 samarbejde mellem flere bevillingshavere om udførelsen af  

 forpligtelserne, herunder om samarbejde om gennemførelsen af  

 forpligtelsen til markedsføring med distributionsbevillingshavere, jf.  

 § 14.
 Markedsføringsforpligtelsen skal ses som et led i  

 den overordnede strategi om opnåelse af miljøforbedringer ved  

 erstatning af mere forurenende brændsler med den miljøvenlige  

 naturgas.
Til § 27 Det foreslås i § 27, stk. 1, at selskaber med  

 bevilling i henhold til § 25, stk. 1, nr. 1 og 2, samt stk. 2, skal tilbyde  

 forbrugerne rådgivning vedrørende energibesparelser.  

 Bestemmelsen er identisk med bestemmelsen i § 14, stk. 1, nr. 3, der  

 forpligter distributionsselskaber at tilbyde rådgivning af forbrugere  

 om energibesparelser.
Bestemmelsen skal ses som en del af den overordnede  

 strategi om opnåelse af miljøforbedringer ved  

 gennemførelse af energibesparelser og energieffektivisering.
Der vil  

 alene være tale om rådgivning på ikke-kommerciel basis.
Der henvises til bemærkningerne til § 14 med hensyn  

 til den påtænkte opgavefordeling mellem distributions- og  

 forsyningsselskaberne.
Det er tanken at placere forpligtelsen til  

 energirådgivning af større kunder med et årsforbrug over  

 300.000 m3 naturgas, som ikke har ret til valg af  

 leverandør, hos forsyningsbevillingshavere.
Baggrunden herfor er, at  

 større kunder oftest har behov for individuelt tilpassede  

 installationer.
Den individuelle installation indgår derfor ofte som en  

 del af en samlet pakke i forbindelse med indgåelsen af en  

 leveringskontrakt.
Rådgivningsfunktionen indgår derfor naturligt  

 i forbindelse med tilbud fra forsyningspligtselskabet til kunden om f.eks.  

 overgang fra olie til gas.
Miljø- og energiministeren kan i medfør af  

 stk. 2 fastsætte regler om indholdet af bevillingshaverens  

 forpligtelser.
Hermed kan det sikres, at alle forbrugere løbende gives  

 rådgivning på grundlag af samfundsmæssige kriterier, og at  

 aktiviteter med forholdsvis lave omkostninger   set i forhold til  

 besparelsesmulighederne   bliver prioriterede.
 Med hjemmel i stk. 3 kan miljø- og energiministeren  

 fastsætte regler om samarbejde mellem bevillingshavere, herunder  

 distributionsbevillingshavere, om udførelsen af forpligtigelserne.  

 Bestemmelsen giver ministeren bemyndigelse til f.eks. at fastsætte  

 regler om, at selskabet indgår samarbejde med andre selskaber på  

 enkeltområder med henblik på at nedbringe omkostningerne til  

 ydelserne og målrette indsatsområdet.
Til kapitel 5 Generelle bestemmelser om bevillinger Til § 28 § 28 indeholder generelle bestemmelser om bevillinger.
Det  

 fremgår af stk. 1, at bevillinger i medfør af loven kun vil  

 kunne meddeles ansøgere, der skønnes at have den  

 fornødne sagkundskab og økonomiske baggrund for at kunne  

 udøve virksomheden på en for samfundet effektiv og  

 økonomisk måde.
Bevilling vil blive meddelt på baggrund af  

 offentliggjorte objektive og ikkediskriminerende kriterier.
Begrundelsen for  

 et eventuelt afslag på bevilling vil blive meddelt ansøgeren, og  

 den skal endvidere meddeles Kommissionen til orientering med henblik på  

 at opfylde kravet herom i gasdirektivets artikel 4, stk. 3. Afslag  

 påklages til Energiklagenævnet, jf. § 51.
Bestemmelsen i stk. 2 giver miljø- og  

 energiministeren mulighed for at fastsætte objektive og  

 ikkediskriminerende vilkår i bevillingen, som ikke er nævnt i  

 loven.
Det præciseres i bestemmelsen, at det er muligt inden for de i  

 øvrigt fastsatte rammer herfor, at fastsætte nye vilkår i  

 bevillingerne, herunder vilkår som er nødvendige af hensyn til  

 overholdelsen af EU-retten på området, f.eks.
EU-direktiver,  

 -henstillinger eller -beslutninger.
Til § 29 I tilfælde af inddragelse af en bevilling efter § 33  

 er det fundet hensigtsmæssigt, at ministeren, i perioden indtil en ny  

 bevilling kan meddeles, kan udpege naturgasselskaber til at varetage de  

 bevillingspligtige aktiviteter.
Bestemmelsen skal således sikre, at  

 naturgasforsyningen kan opretholdes i tilfælde af inddragelse af  

 bevillinger.
Bestemmelsen i stk. 2 har til hensigt at forhindre en  

 situation, hvor opretholdelse af naturgasforsyningen bringes i fare, hvis  

 bevillingshaver ikke ønsker at bevare sin bevilling, men samtidig  

 fastholder ejerskabet af de anlæg, som anvendes til  

 gennemførelsen af de bevillingsmæssige aktiviteter.
Det er et  

 vilkår i bevillinger, at bevillingshaver skal eje anlæggene, jf.  

 § 30, stk. 4. I den omtalte situation vil det dog af hensyn til  

 opretholdelsen af naturgasforsyningen være nødvendigt at udpege  

 et naturgasselskab, som ikke ejer de pågældende anlæg, til  

 at varetage de bevillingspligtige aktiviteter.
Der vil i sådanne  

 tilfælde blive dispenseret fra kravet om ejerskab, jf.  § 30, stk. 4 og  

 5.
I stk. 3 fastsættes, at eventuelle driftstab hos  

 naturgasselskaber, udpeget i medfør af stk. 1 og 2 til at varetage de  

 bevillingspligtige aktiviteter, kan indregnes i priserne.
Bestemmelsen har  

 til hensigt at sikre, at de pågældende naturgasselskaber har  

 sikkerhed for at få dækket eventuelle driftstab.
Til § 30 Det følger af § 30, stk. 1, at miljø- og  

 energiministeren fører tilsyn med overholdelsen af vilkårene i  

 bevillingerne.
Udgifterne forbundet med ministerens tilsyn med  

 bevillingshaverne skal betales af de bevillingspligtige virksomheder efter  

 nærmere regler fastsat af ministeren, jf. stk. 2.  

 Betalingsforpligtelsen omfatter de aktiviteter, som er en nødvendig  

 forudsætning for bevillingstilsynet.
 I henhold til stk. 3 skal bevillingshaverne også  

 bidrage til miljø- og energiministerens opgaver i forbindelse med  

 selskabernes planlægnings- og forsknings- og udviklingsaktiviteter.
Lovforslaget indebærer blandt andet, at de regionale  

 naturgasselskaber i modsætning til i dag vil blive bevillingspligtige.  

 Endvidere vil DONG Naturgas  nuværende bevilling til indførsel,  

 forhandling, transport og oplagring af naturgas blive ophævet samtidig  

 med, at selskabets nuværende naturgasaktiviteter bliver underlagt nye  

 bevillinger efter loven.
Miljø- og energiministerens tilsynsopgaver  

 med de bevillingspligtige virksomheder vil især i en overgangsperiode i  

 forbindelse med udstedelsen af bevillingerne være betydelig  

 større end i dag, hvor der alene føres tilsyn med DONG  

 Naturgas' bevilling.
Bestemmelsen i stk. 4 fastsætter krav om, at  

 bevillingshaverne skal eje de anlæg, som anvendes til  

 gennemførelse af deres bevillingspligtige aktiviteter.
Det er af  

 væsentlig betydning, at bevillingshaverne har den fulde ejendomsret  

 over naturgasforsyningsnet og naturgaslagre med henblik på at sikre en  

 effektiv forvaltning af de opbyggede værdier i naturgassektoren.  

 Bestemmelsen tilsigter derfor at udelukke konstruktioner, hvor  

 bevillingshaveren eksempelvis frasælger nettet, men fortsætter  

 med aktiviteten, f.eks. på grundlag af en leasingaftale med  

 køberen.
I stk. 5 bemyndiges miljø- og energiministeren til  

 i særlige tilfælde at dispensere fra kravet.
En sådan  

 dispensation kan eksempelvis blive aktuel, hvis en bevillingshaver opgiver  

 eller mister sin bevilling, men ikke ønsker at afhænde sine net,  

 jf. § 29, stk. 1 og 2.
Til § 31 Bevillinger gives for mindst 20 år til virksomhed  

 med fysiske anlæg, jf. § 10, stk. 2. Bevillingsperioden for  

 forsyningspligtselskaber er mindst fem år fra lovens  

 ikrafttræden, jf. § 24, stk. 2. § 31 giver mulighed for, at der fem  

 år efter udstedelsen af en bevilling og med et varsel på et  

 år kan fastsættes nye krav i en bevilling.
Varslet skal i givet  

 fald fremsættes fire år efter udstedelsen.
Der kan kun stilles  

 sådanne nye vilkår, som har hjemmel i loven.
Til § 32 Bestemmelsen om, at bevillinger er undtaget fra  

 retsforfølgning og kun kan overdrages til andre efter godkendelse fra  

 ministeren, er en videreførelse af en eksisterende bestemmelse i lov  

 nr. 294 af 7. juni 1972 om naturgasforsyning.
Bestemmelsen anses for at  

 være nødvendig med henblik på sikring af, at det er den  

 bevillingshaver, som staten har truffet aftale med, der står som part i  

 aftalen.
Det forhold, at bevillinger er undtaget for retsforfølgning,  

 indebærer, at der ikke kan gøres udlæg i en bevilling, og  

 at den ikke kan inddrages under konkursbehandling.
Konkurs kan i  

 øvrigt medføre tilbagekaldelse af bevillingen, jf. § 33.
Til § 33 Bestemmelsen indeholder regler om, at retten kan inddrage  

 en bevilling eller tilladelse i tilfælde af gentagne  

 overtrædelser af loven eller ved afgivelse af urigtige eller  

 vildledende oplysninger ved ansøgningen om bevilling eller tilladelse.  

 Dette vil i givet fald ske som led i en straffesag.
Miljø- og  

 energiministeren kan i tilfælde af konkurs eller betalingsstandsning  

 inddrage en bevilling eller tilladelse.
Der skal således være  

 tale om tungtvejende grunde til at inddrage en bevilling eller  

 tilladelse.
Ministeren kan dog efter stk. 2 vælge i stedet at  

 give bevillingshaveren et påbud om at overholde forpligtelser efter  

 bevillingen eller tilladelsen inden for en fastsat frist.
Retten kan  

 beslutte, at overtrædelse af et sådant påbud kan  

 medføre inddragelse af bevillingen eller tilladelsen.
Til kapitel 6 Overdragelse Som noget nyt foreslås der indsat regler i  

 naturgasforsyningsloven om forkøbsret for staten ved salg af  

 distributionsnet og om reduktion af en kommunes generelle statstilskud ved  

 salg af kommunalt ejede naturgasforsyningsselskaber, jf. lovforslagets § 34  

 og § 35.
De eksisterende distributionsnet ejes af kommunale  

 fællesskaber, jf. § 60 i lov om kommunernes styrelse.
Såvel § 34  

 om statens forkøbsret som § 35 om reduktion af en kommunes generelle  

 statstilskud skal derfor iagttages, hvis et kommunalt fællesskab  

 ønsker at sælge distributionsnettet til tredjemand.
Det bemærkes, at forslaget til § 34 og § 35 ikke har  

 konsekvenser for lov nr. 345 af 2. juni 1999 om overdragelse af  

 naturgasdistributions- og forsyningsvirksomhed til Dansk Naturgas A/S (nu  

 DONG Naturgas A/S). Denne lov vedrører den særlige situation,  

 hvor staten af samfundsmæssige årsager ønsker at  

 omstrukturere gassektoren.
Loven fandt anvendelse, da Naturgas Syd i 1999,  

 på baggrund af et tilbud fra staten til de regionale naturgasselskaber,  

 ønskede at overdrage sin virksomhed til DONG Naturgas.
Loven  

 bemyndiger blandt andet finansministeren til med tilslutning fra Folketingets  

 Finansudvalg at yde et særligt tilskud til de kommuner, der deltager i  

 det regionale naturgasselskab, som overdrager sin virksomhed til DONG  

 Naturgas.
Loven sikrer, at et sådant tilskud endeligt tilkommer de  

 pågældende interessentkommuner.
Det vil således ikke kunne  

 modregnes efter § 10 i lov om udligning og generelle tilskud til kommuner og  

 amtskommuner.
Til § 34 Det foreslås, at der indføres en  

 forkøbsret for staten til distributionsnet og ejerandele i selskaber,  

 der ejer sådanne net.
Formålet med bestemmelsen er at sikre, at  

 staten, såfremt de eksisterende ejere måtte ønske at  

 sælge, får mulighed for at varetage de offentlige interesser, som  

 er knyttet til driften af distributionsnettet.
Staten har en særlig  

 interesse i distributionsnettene, fordi etableringen af nettet i vid  

 udstrækning er støttet af staten, herunder ved den  

 afgiftsmæssige favorisering af naturgas og en række  

 energipolitiske initiativer, som er nærmere beskrevet i afsnit 1.7. i  

 de almindelige bemærkninger.
Statens forkøbsret vil vige for eventuelle  

 forkøbsrettigheder, der måtte eksistere på tidspunktet for  

 lovforslagets fremsættelse.
Da formålet med § 34 er at  

 sikre muligheden for at bevare naturgasdistributionsnettet i offentligt eje,  

 vil statens forkøbsret ikke blive udøvet i tilfælde af  

 f.eks. indtræden eller udtræden af en interessent i et  

 fælleskommunalt, regionalt naturgasselskab, eller hvis to eller flere  

 af disse selskaber ønsker at fusionere.
Statens forkøbsret til distributionsnet bliver kun  

 aktuel, hvis ejerne ønsker at afhænde nettet.
Såfremt  

 staten ikke inden for den fastsatte frist på tre måneder  

 erklærer at ville gøre brug af forkøbsretten, bortfalder  

 denne, jf. stk. 2. Forkøbsretten indebærer, at staten får  

 fortrinsret til at overtage distributionsnet og ejerandele i virksomheder,  

 der ejer sådanne net, til disses markedsværdi.
Kan der ikke  

 opnås enighed om værdien af det pågældende aktiv, vil  

 denne efter bestemmelsen i stk. 2 blive fastsat af Energitilsynet, idet  

 tilsynet i forvejen besidder den nødvendige sagkundskab til vurdering  

 af disse spørgsmål.
 Hvis en aftale indgås uden iagttagelse af  

 bestemmelserne om statens forkøbsret, er aftalen ugyldig, jf. stk. 3.  

 Retsvirkningerne af ugyldighed følger af dansk rets almindelige  

 regler.
Til § 35 Det foreslås, at der indføres en bestemmelse  

 svarende til elforsyningslovens § 37 om reduktion af det generelle  

 statstilskud ved salg af en kommunalt eller amtskommunalt ejet  

 elforsyningsvirksomhed.
Da de regionale naturgasselskaber, som anført  

 i bemærkninger til § 34, har opbygget deres  

 naturgasforsyningsvirksomhed med støtte fra staten, findes det  

 rimeligt, at kommunerne ikke kan beholde fortjenesten ved et eventuelt salg  

 af selskabet.
 Kommunerne overvejer så vidt vides ikke i dag at  

 sælge de regionale naturgasselskaber, men i forbindelse med den  

 kommende gradvise åbning af naturgasmarkedet kan visse investorer  

 være interesserede i muligheden for at erhverve et eller flere  

 regionale naturgasselskaber og derigennem en strategisk fordel på det  

 nordeuropæiske naturgasmarked.
Efter den foreslåede bestemmelse til § 35, stk. 1,  

 skal kommunen ved salg af et naturgasselskab eller andele eller aktier heri  

 foretage en opgørelse over indskudskapitalen.
I henhold til stk. 9  

 forstås et naturgasselskab i denne bestemmelse som ethvert selskab, der  

 udøver aktiviteter, som er omfattet af lovforslagets § 2.
 Den del af kapitalen, som eventuelt er indskudt af  

 kommunen, skal i overensstemmelse med »hvile-i-sig-selv«-tankegangen i  

 naturgasforsyningsloven holdes ude ved beregningen af den reduktion af  

 statstilskuddet, som efter forslaget skal finde sted efter § 35, stk. 7.
Efter bestemmelsen i lovforslagets § 37 kan der med  

 Energitilsynets tiltræden beregnes en forrentning af indskudskapitalen.  

 Hvis en kommune, i stedet for løbende at trække den godkendte  

 forrentning ud af selskabet, har ladet denne indestå i selskabet, vil  

 en sådan indestående kapital skulle medregnes til  

 indskudskapitalen.
Indskudskapitalen omfatter således al kapital, som  

 er investeret i selskabet.
Kommunen skal herudover efter forslaget til § 35, stk. 1,  

 opgøre nettoprovenuet ved salget.
Nettoprovenuet opgøres som  

 salgsprisen fratrukket indskudskapitalen samt beløb, som ved salget  

 ikke tilfalder kommunen.
 Kommunen foretager opgørelsen og indsender denne  

 til Energitilsynet, jf. forslagets stk. 3. Energitilsynet får med  

 forslaget til stk. 3 mulighed for at fastsætte regler for anmeldelsen,  

 herunder procedure- og fristbestemmelser.
 Hensigten med bestemmelserne i stk. 2 og stk. 4 er at  

 forhindre, at kommuner ved forskellige selskabskonstruktioner m.v. kan  

 omgå lovens formål.
Stk. 2 nævner en række situationer, som  

 sidestilles med salg.
Bestemmelsen omfatter således enhver form for hel  

 eller delvis, direkte eller indirekte overdragelse m.v. af direkte eller  

 indirekte rådighed eller anden rettighed over naturgasselskabet.
De  

 rettigheder, der her sigtes til, kan eksempelvis være fordringer,  

 herunder konvertible obligationer m.m., forkøbsrettigheder,  

 stemmerettigheder, aktionæroverenskomster eller adgang til at udnytte  

 ledelsesret eller udpege bestyrelsesmedlemmer.
 Forslaget til bestemmelsen i stk. 4 tager sigte på  

 at hindre, at en kommune kan foretage det reelle frasalg af værdierne  

 gennem et selskab eller lignende med det formål at omgå  

 bestemmelsen om opgørelse og senere reduktion i statstilskud.
Den opgørelse, som i en salgssituation indsendes  

 til Energitilsynet, skal efter forslagets stk. 5 godkendes af tilsynet.  

 Tilsynet må således vurdere, om opgørelsen er i  

 overensstemmelse med naturgasforsyningsloven.
Finder tilsynet, at dette ikke  

 er tilfældet, kan tilsynet foretage ændringer i  

 opgørelsen, før denne godkendes.
 Energitilsynets afgørelse kan i lighed med  

 tilsynets øvrige afgørelser påklages til  

 Energiklagenævnet, jf. forslaget til § 51. Fører en klage til en  

 ændret afgørelse, skal Energitilsynet i overensstemmelse med  

 bestemmelserne i § 35, stk. 6, indberette dette til Indenrigsministeriet.
Indenrigsministeriet vil herefter ved tilskudsberegningen  

 tage højde for den ændrede afgørelse.
Forslaget til  

 bestemmelsen i stk. 7 indebærer, at en kommunes statstilskud reduceres  

 svarende til det nettoprovenu, kommunen har opnået på salget af  

 virksomheden m.v.
Det er forudsat, at et eventuelt nettotab ikke  

 medfører en regulering af statstilskud.
Der reduceres endvidere for  

 den rentefordel, som salget giver kommunen mulighed for.
Der sker således ingen reduktion for den del af  

 salgssummen, som udgør den indskudte eller opsparede kapital, eller  

 for midler, som måtte tilfalde forbrugerne.
Reduktionen vil efter  

 lovforslaget ikke kunne finde sted i statstilskud, hvortil der allerede er  

 givet tilsagn af Indenrigsministeriet.
Indenrigsministeriet skal således af hensyn til  

 tilskuds- og udligningsberegningen have modtaget meddelelse om, at der skal  

 ske en reduktion inden 1. juni i et år, for at reduktionen vil kunne  

 finde sted i det følgende år.
I praksis vil forrentningen kunne  

 beregnes, når den samlede størrelse og tidsfølgen af den  

 eller de statstilskudsreduktioner, der skal foregå, foreligger.  

 Forrentningen skal beregnes fra det tidspunkt, hvor kommunen har haft  

 rådighed over beløbet.
Den periode, for hvilken renten skal  

 beregnes, vil afhænge af, hvornår reduktionen eller reduktionerne  

 finder sted.
I det omfang tilskudsreduktionen overstiger kommunens samlede  

 statstilskud for et år, vil der ske en reduktion for det beregnede  

 rentebeløb.
Der vil her skulle beregnes en rente af det nettoprovenu,  

 som statstilskuddet skal reduceres med, dog med fradrag af de reduktioner,  

 der allerede har fundet sted.
For det beløb, som indgår i den  

 første reduktion af statstilskuddet, skal der således beregnes  

 en forrentning fra det tidspunkt, hvor kommunen har rådighed over  

 beløbet til 1. juli det år, hvor reduktionen finder sted.  

 Kommunens rådighed over beløbet anses således for - som en  

 gennemsnitsbetragtning - at være ophørt pr. 1. juli i  

 året.
Hvis det fulde beløb ikke kan reduceres i statstilskuddet  

 det første år, skal der endvidere af det resterende beløb  

 beregnes en forrentning i endnu et år osv.
Der beregnes ikke  

 »rentes-rente«.
Renten fastsættes til Nationalbankens diskonto den 1.  

 januar for det år, hvor tilskudsreduktionen udmeldes.
Samme  

 fremgangsmåde gælder også for renteberegningen ved  

 eventuelle tilskudsreduktioner efter § 37 i lov om elforsyning.
 Der er ikke fastsat regler om salg af naturgasselskaber i  

 den gældende lovgivning, fordi de begrænsede  

 indtjeningsmuligheder ikke gjorde det tillokkende at foretage kommercielle  

 investeringer i naturgasforsyningen.
 Som anført ovenfor i de indledende  

 bemærkninger til § 34 og 35 vil § 35 ikke finde anvendelse, hvis et  

 regionalt naturgasselskab overdrager sin virksomhed til DONG Naturgas i  

 medfør af lov nr. 345 af 2. juni 1999 om overdragelse af  

 naturgasdistributions- og forsyningsvirksomhed til Dansk Naturgas A/S.
Til kapitel 7 Priser og betingelser for naturgas Naturgasselskabernes priser og betingelser Til § 36 Bestemmelsen i stk. 1 svarer til bestemmelsen i den  

 nuværende varmeforsyningslovs § 20, stk. 3, idet den dog  

 begrænses til kun at omfatte kunder uden markedsadgang.
Bestemmelsen er  

 udmøntet i maksimalprisbekendtgørelsen (bekendtgørelse  

 nr. 654 af 2. september 1998), som dermed kan videreføres.
Der vil dog  

 som følge af nærværende lov være behov for at  

 foretage ændringer i bekendtgørelsen af teknisk karakter.
Som en yderligere beskyttelse af forbrugere uden  

 markedsadgang, som er bundet til at bruge naturgas eller ikke uden  

 uforholdsmæssigt store omkostninger kan skifte til et alternativt  

 brændsel, er det i stk. 2 fastsat, at prisen skal stå i et  

 rimeligt forhold til, hvad tilsvarende kunder med adgang til alternative  

 brændselsmuligheder betaler for naturgas.
Bestemmelsen bygger på  

 de principper, der er fastsat i lov nr. 213 af 29. marts 1995 om  

 ændring af lov om varmeforsyning, jf. bemærkningerne, hvoraf det  

 fremgår, at priser og betingelser som udgangspunkt ikke vil kunne anses  

 for urimelige, såfremt de ikke væsentligt afviger fra den  

 naturgaspris, som kan opnås på et marked, hvor naturgassen  

 sælges i konkurrence med olieprodukter.
Det fremgår endvidere, at  

 effektivitetsfordele ved naturgasanvendelse afspejles i  

 prisfastsættelsen, ligesom forskelle i afgiftsbelastningen af de  

 enkelte brændsler og de forskellige kundekategorier afspejles i prisen.  

 Olieprisreferencen indebærer, at der ved vurderingen af  

 naturgaspriserne tages hensyn til naturgasselskabernes økonomi, idet  

 selskaberne gives mulighed for at indregne en afgiftsforskel mellem naturgas  

 og olieprodukter, den såkaldte skyggeafgift, i deres priser.
Til § 37 Distributionsselskabers og forsyningspligtige selskabers  

 priser reguleres i § 37. Udgangspunktet for reguleringen af priserne  

 fremgår af stk. 1, hvorefter priserne for ydelserne fastsættes  

 under hensyntagen til selskabernes omkostninger til indkøb af energi,  

 lønninger, tjenesteydelser, administration, vedligeholdelse, andre  

 driftsomkostninger og afskrivninger samt forrentning af kapital, dvs. renter  

 af fremmedkapital samt forrentning af eventuel indskudskapital.
Bestemmelsen i stk. 2 fastlægger et nyt princip for  

 prisfastsættelsen, idet tilladte indtægter til dækning af  

 omkostningerne fastsættes i medfør af indtægtsrammer.
Det  

 vil sige rammer for, hvor meget der kan opkræves over tarifferne for  

 selskabets ydelser.
Indtægtsrammerne skal fastlægges med udgangspunkt i  

 omkostningerne ved en effektiv drift af selskabet.
I det omfang selskaberne  

 har omkostninger, der overstiger det tilladte niveau for opkrævning  

 over tariffen, opnår selskaberne et underskud.
 Reguleringen vil gælde prisfastsættelsen i  

 alle de led, som reguleres, dvs. priser til forbrugerne samt  

 forsyningsselskabernes køb af distributionsydelser.
I medfør af stk. 3 kan miljø- og  

 energiministeren fastsætte regler om generelle indtægtsrammer,  

 som Energitilsynet udmønter i årlige indtægtsrammer for  

 selskaberne.
Ved fastlæggelse af indtægtsrammerne skal  

 Energitilsynet tage hensyn til de forudsætninger vedrørende de  

 regionale selskabers og DONG Naturgas  økonomi, som er lagt til grund  

 for aftalen af 23. juni 1999 mellem staten, HNG og NGMN (Skt.
Hans-aftalen).  

 Skt.
Hans-aftalen er udmøntet i en principaftale af 29. januar 2000  

 mellem HNG, NGMN og DONG Naturgas, der forventes udmøntet i en endelig  

 aftale inden 1. juli 2000. Udgangspunktet er således, at  

 indtægtsrammerne fastsættes ud fra de omkostningsreduktioner, der  

 følger af Skt.
Hans-aftalen om, at den historiske gæld skal  

 være afviklet inden udgangen af 2014. Herudover kan der stilles  

 yderligere effektiviseringskrav på grundlag af effektivitetsvurderinger  

 og benchmarkanalyser.
Da Skt.
Hans-aftalen desuden indebærer en  

 fælles gældsafvikling for de selskaber, der indtræder i  

 aftalen, skal indtægtsrammen for disse selskaber fastsættes i  

 forhold til selskabernes samlede omkostninger.
Der kan i indtægtsrammerne kun indregnes forrentning  

 af fremmedkapital og indskudskapital.
Forrentning af egenkapital udover  

 indskudskapital kan derimod ikke indregnes.
De regionale selskaber har i  

 væsentligt omfang været finansieret via det  

 statsstøtteelement, der ligger i skyggeafgiften, og en eventuel  

 egenkapital i selskaberne udover indskudskapitalen må anses for at  

 være fremkommet herved.
De kommunale ejere bør derfor ikke kunne  

 få forrentning af en kapital, der reelt er tilvejebragt af staten.
Bestemmelsen i stk. 4 giver Energitilsynet mulighed for  

 dispensere fra indtægtsrammerne, som er fastsat af tilsynet selv, hvis  

 det er nødvendigt, for at selskabet kan gennemføre  

 forpligtelser, der er pålagt i medfør af loven.
Bestemmelsen  

 sigter ikke på at holde hånden over selskaber, der vedvarende  

 undlader at effektivisere, men på at sikre opretholdelse af  

 distributionsydelser til alle.
Hensynet til forsyningssikkerhed vejer  

 således tungere end hensynet til effektivitet.
Bestemmelsen er kun  

 møntet på helt særlige tilfælde og kan især  

 tænkes benyttet, hvor forholdene, der forhindrer selskabet i at leve op  

 til indtægtsrammen, ikke kan lægges selskabet til last.
Stk. 5 fastlægger, at enhver form for indtægt  

 i selskabet skal medgå til dækning af udgifter ved de  

 bevillingspligtige aktiviteter.
Herved forstås, at indtægter fra  

 henholdsvis den bevillingspligtige distributions- og forsyningspligtige  

 virksomhed alene skal medgå til at dække udgifterne herved.
Det  

 er ikke hensigten med bestemmelsen, at selskaber, der i samme selskab  

 også varetager andre naturgasaktiviteter, skal anvende  

 indtægterne herfra til at dække omkostninger forbundet med  

 distributions- eller forsyningspligtig virksomhed.
I det omfang selskaberne kan holde omkostningerne under  

 indtægtsrammen, opnår selskaberne et overskud.
Overskud i form af  

 ekstraordinære effektiviseringsgevinster skal ikke   som alle  

 øvrige indtægter i selskabet - medgå til dækning af  

 udgifter ved de bevillingspligtige aktiviteter, men kan anvendes til  

 henlæggelser til fremtidige investeringer, nedsættelse af priser  

 eller ekstraordinær forrentning af indskudskapitalen.
Bestemmelsen i stk. 6 indebærer, at priserne for  

 selskabernes ydelser skal fordeles på køberne af ydelserne efter  

 rimelige, objektive og ikkediskriminerende kriterier, således at der  

 ikke kan krydssubsidieres til fordel for bestemte kategorier.
Dette  

 gælder såvel forbrugerpriser som betaling for netadgang.
Priserne  

 for distributionsydelser skal endvidere fastsættes uafhængigt af  

 transportafstand, dvs. efter det såkaldte »frimærkeprincip«.
Kun  

 i de situationer, hvor det følger af lovens bestemmelser, vil der  

 være tale om, at systembrugerne ikke selv skal afholde omkostningerne.  

 I sådanne tilfælde vil omkostningerne skulle bæres af alle  

 forbrugere tilsluttet det sammenkoblede naturgasforsyningssystem, jf. §  

 9.
 Efter stk. 7 kan miljø- og energiministeren bl.a.  

 fastsætte regler for beregning af driftsmæssige afskrivninger.  

 Formålet er at sikre ensartede principper for afskrivningerne under  

 hensyntagen til investeringens omfang og levetid samt selskabets
finansieringsbehov.
Bestemmelsen giver også mulighed for at  

 fastlægge de forrentningssatser, der kan anvendes ved indregning af  

 forrentning af kapital, herunder indskudskapital.
Naturgasprojektet er et  

 offentligt projekt, der hidtil har været baseret på en  

 væsentlig statsstøtte og fortsat vil være støttet  

 via afgiftsforskellen mellem naturgas og olieprodukter.
Da det ikke er  

 meningen, at statsstøtten skal kanaliseres videre til kommunerne, vil  

 forrentning af indskudskapital kun være mulig i perioden frem til 2014,  

 såfremt der realiseres ekstraordinære effektiviseringsgevinster i  

 forhold til indtægtsrammen.
Miljø- og energiministeren kan  

 fastsætte regler for anvendelse af overskud efter stk. 5, herunder  

 grænser for ekstraordinær forrentning.
Med bestemmelsen i stk. 8 præciseres, at det  

 kommunalretlige hvile-i-sig-selv princip kun er fraveget i lovforslaget for  

 så vidt angår kommuners adgang til at føre midler ud af  

 kommunale forsyningsselskaber, idet kommunerne har mulighed for en  

 ekstraordinær forrentning af indskudskapitalen, jf. stk. 5. Omvendt  

 fastholdes det, at kommunerne ikke har adgang til at tilføre de  

 kommunale virksomheder midler.
Bestemmelsen er indsat, fordi prisreguleringen  

 i lovforslaget indebærer, at det kommunalretlige hvile-i-sig-selv  

 princip ikke finder anvendelse i de kommunalt ejede distributions- og  

 forsyningsselskaber.
Det bemærkes, at § 37 i modsætning til § 38 og  

 39 kun vedrører priser og ikke også andre betingelser for  

 ydelser fra distributionsselskaber og forsyningspligtige selskaber.
Det  

 hænger sammen med, at Energitilsynet med hjemmel i §§ 7, stk. 4, 40 og  

 41, stk. 1, kan føre tilsyn med priser og betingelsers rimelighed for  

 så vidt angår ydelser fra distributionsselskaber og  

 forsyningspligtige selskaber.
Til § 38 Det fremgår af stk. 1, at transmissions-, lager- og  

 LNG-selskaberne i deres prissætning ikke må diskriminere mellem  

 systembrugerne.
Selskaberne må således ikke fastsætte  

 priser og betingelser over for egne tilknyttede selskaber, der favoriserer  

 disse.
Det foreslås i stk. 2, at Energitilsynet skal  

 føre tilsyn med, at priser og betingelser er rimelige og  

 ikkediskriminerende.
Tilsynet skal ved vurderingen af, hvorvidt priserne er  

 rimelige, forholde sig til forholdet mellem pris og omkostninger forbundet  

 med transmissions-, lager- eller LNG-selskabets virksomhed, herunder den af  

 selskabet investerede kapital, samt forholde sig til, om omkostningerne ved  

 drift af transmissions-, lager- eller LNG-selskabet svarer til omkostningerne  

 ved en effektiv drift heraf.
Energitilsynet tager i vurderingen af priser og  

 betingelser hensyn til priser og betingelser, der gælder på  

 tilsvarende markeder.
Energitilsynet skal i forbindelse med tilsynet med  

 prisernes og betingelsernes rimelighed tage hensyn til de særlige  

 forhold, som gør sig gældende i gassektoren.
Transmissions- og  

 lagerselskaberne er f.eks. pålagt offentlige forpligtelser, som er  

 begrundet i hensynet til forsyningssikkerheden, jf. § 12, stk. 1, nr. 3, og §  

 15, stk. 1, nr. 3.
Det bemærkes, at Energitilsynet i medfør af §  

 41, stk. 2, har mulighed for at gribe ind, hvis priser og betingelser anses  

 for at give en miljømæssig eller samfundsmæssig  

 uhensigtsmæssig anvendelse af energi.
Det gælder, uanset om  

 priserne i øvrigt anses for rimelige i henhold til § 38.
Til § 39 Det fremgår af stk. 1, at priser og betingelser for  

 ydelser fra selskaber med bevilling til forsyning af kunder uden ret til valg  

 af leverandør på individuelle vilkår, jf. § 25, stk. 1,  

 nr. 2, samt fra selskaber, som forsyner kunder med ret til valg af  

 leverandør, fastsættes ved forhandling.
Priserne og  

 betingelserne er som udgangspunkt uregulerede, idet det forudsættes, at  

 naturgasleverancerne normalt finder sted i konkurrence med alternative  

 brændsler eller naturgas fra andre udbydere, jf. dog § 36.
Det foreslås i stk. 2, at Energitilsynet  

 fører tilsyn med, at priser og betingelser er rimelige.
Med hensyn til  

 priser og betingelser for ydelser fra selskaber med bevilling til forsyning  

 på individuelle vilkår, jf. § 25, stk. 1, nr. 2, indeholder § 25  

 en række bindinger, forudsat der udstedes bevilling til forsyning  

 på faste vilkår med hjemmel i § 25, stk. 2. Udstedelsen af en  

 sådan bevilling indebærer nemlig, at naturgassalget til  

 forbrugere med et aftag på over 300.000 m3 pr. år skal  

 ske efter ensartede landsdækkende retningslinjer, hvilket får  

 indflydelse på, hvilke priser og betingelser et selskab med bevilling  

 til forsyning på individuelle vilkår, jf. § 25, stk. 1, nr. 2,  

 vil kunne tilbyde denne kundegruppe.
Der henvises i denne forbindelse til  

 bemærkningerne til § 25. Det bemærkes at reglerne om ensartede  

 landsdækkende retningslinjer er fastsat med henblik på at sikre  

 en ensartet behandling af kunderne, uanset om kunderne, som følge af  

 de aftalemæssige forhold i naturgassektoren, forsynes af en  

 leverandør med bevilling i henhold til § 25, stk. 1, nr. 2, eller i  

 henhold til § 25, stk. 2.
Energitilsynet skal ved vurderingen af priser og  

 betingelser i henhold til stk. 2 tage hensyn til priser og betingelser, der  

 gælder på tilsvarende markeder.
Med hensyn til betingelserne for  

 levering af naturgas skal det særligt bemærkes, at det hidtil har  

 været sædvanligt, at der er blevet indgået langvarige,  

 uopsigelige aftaler på take-or-pay vilkår såvel mellem  

 gasproducenter og grossister som mellem grossister og store forbrugere.
Langt  

 den største del af EU s gasforsyning antages således i dag at  

 finde sted på grundlag af take-or-pay kontrakter med en varighed  

 på op til 20-25 år.
Baggrunden for at aftaler med naturgasproducenter  

 indgås som langvarige take-or-pay aftaler er, at producenterne på  

 grund af de meget store investeringer, der er forbundet med efterforskning,  

 produktion og infrastruktur, må have en rimelig sikkerhed for  

 afsætningen.
Der er flere forklaringer på, at også aftaler  

 med store forbrugere ofte indgås som langvarige take-or-pay aftaler.  

 For det første kan der være store investeringer forbundet med  

 sådanne aftaler.
For det andet vil der ofte være en  

 sammenhæng mellem på den ene side aftaler mellem grossister og  

 købere af større mængder naturgas og på den anden  

 side de take-or-pay forpligtelser, som grossister kan blive nødt til  

 at påtage sig i forhold til producenter for at kunne opfylde aftalerne  

 om videresalg af større mængder naturgas.
Det vil ikke  

 være i en grossists interesse at påtage sig store  

 aftageforpligtelser i forhold til en naturgasproducent, medmindre grossisten  

 har en vis sikkerhed for at kunne afsætte naturgassen til  

 køberen i en på forhånd aftalt periode.
De omtalte grunde  

 til at kontrakter om store gasleverancer indgås som langvarige  

 take-or-pay aftaler indebærer også, at aftalerne typisk vil  

 være uopsigelige i det mindste i en del af deres løbetid.
 Ved vurderingen af kontrakters løbetid vil  

 Energitilsynet således blandt andet skulle tage hensyn til, om der er  

 store investeringer forbundet med aftalerne, samt om aftalernes  

 løbetid kan karakteriseres som sædvanlig i lyset af den praksis,  

 der er gældende på tidspunktet for aftalens indgåelse.
Det bemærkes, at Energitilsynet i medfør af §  

 41, stk. 2, har mulighed for at gribe ind, hvis priser og betingelser anses  

 for at give en miljømæssig eller samfundsmæssig  

 uhensigtsmæssig anvendelse af energi.
Det gælder, uanset om  

 priserne i øvrigt anses for rimelige i henhold til § 39.
Tilsyn med priser, fastsættelse af regler Til § 40 Det fremgår af bestemmelsen, at de i stk. 1, nr.  

 1-5, nævnte forhold skal anmeldes til Energitilsynet.
Anmeldelserne  

 tjener til at give tilsynet mulighed for at kontrollere priser og  

 betingelser.
Priser, tariffer og betingelser omfatter såvel priser  

 efter faste takster som forhandlede priser.
Både priser til forbrugere  

 og aftalte priser i andre led, som reguleres ved bevillingerne, skal  

 anmeldes, eksempelvis priser for transmissions- og lagerydelser.  

 Leveringsbetingelser omfatter eksempelvis tilslutningsbetingelser for  

 forbrugere, vilkår for netadgang etc.
Energitilsynet kan træffe nærmere bestemmelse  

 om omfang og form for det grundlag, som skal anmeldes.
Som grundlag for  

 fastsættelsen kan f.eks. indgå budgetter, regnskaber m.v., samt  

 efter omstændighederne leveringsaftaler af væsentligt omfang.
 Endelig skal distributionsselskaber og forsyningspligtige  

 selskaber anmelde regnskaber, budgetter og andre oplysninger efter tilsynets  

 nærmere bestemmelse til brug ved fastsættelse af  

 indtægtsrammerne efter § 37.
Energitilsynet kan ifølge stk. 2 fastsætte  

 regler om anmeldelser efter ovenstående bestemmelser.
Der kan  

 således fastsættes krav til, hvad der skal anmeldes, indholdet og  

 formen af anmeldelserne samt frister for anmeldelser.
Til § 41 Det fremgår af stk. 1, at Energitilsynet kan give  

 pålæg om ændring af priser og betingelser, hvis tilsynet  

 finder, at disse må anses for at være i strid med bestemmelserne  

 i denne lov, jf. i øvrigt bestemmelserne i §§ 36-39. For priser og  

 betingelser fastsat ved forhandling kan Energitilsynet udstede  

 pålæg til bevillingshavere om at indgå en aftale om  

 forholdet på sædvanligt gældende vilkår for  

 tilsvarende aftaler.
I den forbindelse skal der lægges vægt  

 på markedets praksis for aftaler af tilsvarende varighed og omfang.
Miljømæssigt eller samfundsøkonomisk  

 uhensigtsmæssig anvendelse af energi bør i videst mulige omfang  

 undgås.
Energitilsynet kan derfor, i medfør af stk. 2, indlede  

 forhandlinger med parterne om ændring af priser og betingelser i det  

 omfang, de anses at medføre en uhensigtsmæssig anvendelse af  

 energi.
Hvis der ikke kan opnås en forhandlet løsning, kan  

 Energitilsynet give påbud om ændring af priser og betingelser.  

 Bestemmelsen i stk. 2 gælder, uanset om priser og betingelser vurderes  

 rimelige i henhold til bestemmelserne i §§ 36, 38 og 39.
Til kapitel 8 Energitilsynet Formålet med bestemmelserne i kapital 8 er blandt  

 andet at præcisere Energitilsynets opgaver i henhold til denne lov.  

 Energitilsynet er nedsat i henhold til § 78, stk. 1, i lov nr. 375 af 2. juni  

 1999 om elforsyning.
Det følger af elforsyningsloven, at  

 energitilsynet skal varetage tilsyns- og klageopgaver på  

 energiområdet, jf. § 78, at Energitilsynet kan behandle og  

 afgøre sager på eget initiativ eller på grundlag af en  

 klage, jf. § 80, samt at Energitilsynet årligt aflægger  

 beretning for sin virksomhed til miljø- og energiministeren, jf. § 82.  

 Der henvises i øvrigt til elforsyningslovens § 78, hvoraf det blandt  

 andet fremgår, at energitilsynet er et uafhængigt udvalg, som  

 ikke er undergivet instrukstionsbeføjelse fra miljø- og  

 energiministeren, og at Konkurrencestyrelsen og Energistyrelsen stiller  

 sekretariatsbistand til rådighed for tilsynet og dettes formand, samt  

 til § 79 om Energitilsynets sammensætning.
 De bevillingspligtige naturgasselskaber vil med henblik  

 på at opfylde deres forpligtelser efter loven efter  

 omstændighederne kunne være nødsaget til at indgå  

 aftaler og/eller udvise en adfærd, som under normale  

 omstændigheder ville blive anset for at stride mod bestemmelserne i  

 konkurrencelovens § 6 (konkurrencebegrænsende aftaler) eller § 11  

 (misbrug af dominerende stilling). Det følger imidlertid af  

 konkurrencelovens § 2, stk. 2, at bl.a. bestemmelserne i lovens § 6 og § 11  

 ikke finder anvendelse, »hvis en konkurrencebegrænsning er en direkte  

 eller nødvendig følge af offentlig regulering«.  

 Afgørelsen af, om en konkurrencebegrænsning er en direkte eller  

 nødvendig følge af offentlig regulering, skal i henhold til  

 konkurrencelovens § 2, stk. 4, træffes af den myndighed m.v., der har  

 fastsat den pågældende regulering eller, såfremt  

 reguleringen er fastsat ved lov eller EF-forordning, af vedkommende  

 minister.
Det vil således være op til miljø- og  

 energiministeren at vurdere, om konkurrencebegrænsende aftaler og/eller  

 adfærd, der kan udgøre misbrug af dominerende stilling, må  

 anses for at være en direkte eller nødvendig følge af den  

 regulering, der følger af loven eller af regler, som ministeren har  

 fastsat i medfør af loven.
Såfremt den  

 konkurrencebegrænsende aftale eller adfærd vedrører  

 forhold, der er reguleret i regler, som Energitilsynet har fastsat i henhold  

 til loven, vil det være tilsynet, der skal foretage den omhandlede  

 vurdering.
Hvis miljø- og energiministeren og/eller  

 Energitilsynet vurderer, at en aftale eller adfærd ikke er en direkte  

 eller nødvendig følge af denne lov eller af regler fastsat i  

 henhold til loven, vil det være op til Konkurrencerådet at  

 vurdere, om der foreligger en overtrædelse af konkurrencelovens  

 bestemmelser.
De beføjelser, der tilkommer Energitilsynet efter denne  

 lov, vil kunne udøves, selv om Konkurrencerådet konstaterer, at  

 der ikke foreligger nogen overtrædelse af konkurrencelovens  

 bestemmelser.
Til § 42 Bestemmelsen svarer til § 81 i elforsyningsloven.
Det er  

  i forbindelse med udarbejdelsen af dette lovforslag blevet vurderet, om der  

 er behov for en bestemmelse som § 42, der giver en offentlig myndighed adgang  

 til privat ejendom.
Det er fundet nødvendigt at medtage bestemmelsen  

 for at sikre, at Energitilsynet kan varetage sine opgaver i henhold til loven  

 på et effektivt og betryggende grundlag, som det vurderes ikke ville  

 kunne opnås på anden måde.
Bestemmelsen skal blandt andet  

 ses på baggrund af gasdirektivets artikel 22, hvorefter medlemsstaterne  

 skal etablere passende, effektive mekanismer med henblik på blandt  

 andet kontrol for at hindre ethvert misbrug af dominerende stilling m.v.
Energitilsynets adgang til et selskabs ejendom er  

 begrænset til de lokaliteter på ejendommen, hvor de oplysninger,  

 der er nødvendige for tilsynets varetagelse af sine opgaver,  

 forefindes.
Det vil sædvanligvis være selskabets  

 administrationslokaler.
Da bestemmelsen alene regulerer spørgsmål om  

 stikprøvekontrol, skal der i overensstemmelse med almindelige  

 lovgivningsprincipper ikke indhentes retskendelse.
Hvis der før  

 gennemførelsen af kontrolbesøget foreligger mistanke om et  

 strafbart forhold, kan der ikke som led i kontrollen ske adgang uden  

 retskendelse.
Spørgsmålet om adgang skal i så fald  

 behandles af domstolene efter retsplejelovens regler om ransagning.
Til § 43 Bestemmelsen svarer til § 83 i elforsyningsloven.
Det  

 følger af bestemmelsen, at Energitilsynet har pligt til at gøre  

 miljø- og energiministeren opmærksom på forhold, som  

 tilsynet mener vil kunne have betydning for ministerens arbejde.
Et  

 sådant samarbejde vil navnlig kunne blive relevant i forbindelse med  

 ministerens tilsyn med de bevillingspligtige selskabers overholdelse af  

 vilkårene i bevillingerne, jf. § 30.
Til § 44 Det foreslås i stk. 1, at udgifterne til  

 Energitilsynets varetagelse af opgaver efter naturgasforsyningsloven eller  

 regler udstedt i henhold til loven betales af de selskaber, som  

 Energitilsynet fører tilsyn med.
Miljø- og energiministeren kan  

 fastsætte nærmere regler herom.
Miljø- og energiministeren kan efter bestemmelsen i  

 stk. 2 fastsætte regler om, at der til dækning af tilsynets  

 omkostninger skal betales et gebyr for indbringelse af klage.
Der vil dog som  

 udgangspunkt ikke blive stillet krav om gebyr ved indbringelse af klage fra  

 forbrugere m.v., hvorimod gebyr for indbringelse af sager fra  

 bevillingspligtige selskaber, jf. kapitel 3 og 4, og de kommercielle parter  

 kan vise sig hensigtsmæssig.
Til kapitel 9 Oplysningspligt, fortrolighed, regnskabsforhold Til § 45 Myndigheder kan med hjemmel i stk. 1 indhente alle  

 oplysninger, som skønnes nødvendige for deres virksomhed, eller  

 til afgørelse af om et forhold er omfattet af lovens bestemmelser,  

 herunder regnskaber, regnskabsmateriale, udskrift af bøger, andre  

 forretningspapirer og elektronisk lagrede data.
Bestemmelsen sikrer  

 implementering af gasdirektivets artikel 12.
Bestemmelsen i stk. 2 sikrer, at myndighederne kan  

 pålægge bevillingspligtige selskaber, ikkebevillingspligtige  

 naturgasleverandører og LNG-selskaber at udlevere det  

 nødvendige datagrundlag for udarbejdelse af f.eks. forbrugs- og  

 produktionsstatistikker.
Myndighederne kan desuden pålægge  

 selskaberne at udarbejde statistiske analyser over udviklingen i gasforbruget  

 og dettes fordeling på forskellige forbrugskategorier og  

 anvendelsesformål og udlevere disse til myndighederne.
Bestemmelsen  

 sikrer hjemmel til fortsat gennemførelse af Rådets direktiv  

 90/377/EØF af 29. juni 1990 om prisgennemsigtighed.
Stk. 3 pålægger de bevillingspligtige  

 selskaber, ikkebevillingspligtige naturgasleverandører og  

 LNG-selskaber at meddele transmissions-, distributions- og lagerselskaber  

 tilstrækkelige oplysninger til at sikre, at transport og oplagring af  

 naturgas kan foregå på en måde, der er forenelig med en  

 sikker og effektiv drift af det sammenkoblede system.
Bestemmelsen sikrer  

 opfyldelse af gasdirektivets artikel 7, stk. 3, og artikel 10, stk. 3.
Til § 46 Ifølge bestemmelsen i stk. 1 skal de  

 bevillingspligtige selskaber og LNG-selskaber behandle  

 forretningsmæssigt følsomme oplysninger, som de modtager under  

 udøvelsen af deres virksomhed, fortroligt, dog skal oplysningerne  

 meddeles miljø- og energiministeren, Energitilsynet eller  

 Energiklagenævnet i det omfang, det følger af § 40 og § 45.
Fortroligheden skal, jf. stk. 2, også iagttages  

 internt i selskaber, der både varetager transport-, lager- og/eller  

 LNG-virksomhed og forsyningsvirksomhed i samme selskab samt mellem  

 associerede selskaber.
Bestemmelsen tager især sigte på, at et  

 selskab som forsyningsselskab ikke skaffer sig konkurrencemæssige  

 fordele i forhold til tredjepart ved at udnytte følsomme oplysninger,  

 selskabet har modtaget i sin egenskab af transport- eller lagerselskab.
Selskaberne skal i deres administrative procedurer sikre,  

 at den i stk. 2 nævnte fortrolighed iagttages.
Disse procedurer skal  

 ifølge bestemmelsen i stk. 3 kunne dokumenteres over for  

 Energitilsynet.
 § 46 har til formål at opfylde kravene i  

 gasdirektivets artikel 8 og 11.
Til § 47 § 47 er en udmøntning af gasdirektivets artikel 13  

 om naturgasselskabers regnskaber.
Bestemmelsen i stk. 1 pålægger  

 naturgasselskaber at følge årsregnskabslovens regler.
Der findes  

 ikke i den gældende lovgivning for naturgasselskaber en tilsvarende  

 bestemmelse.
DONG Naturgas A/S opfylder allerede årsregnskabsloven.
For  

 de regionale naturgasselskaber, der ikke er omfattet af  

 årsregnskabsloven, etableres et nyt regnskabssystem, der følger  

 årsregnskabslovens regler.
Der stilles i stk. 1 krav om, at  

 årsregnskaber skal være offentligt tilgængelige.
Kravet om  

 offentliggørelse opfyldes af de naturgasselskaber, som er omfattet  

 årsregnskabsloven, idet selskaberne efter årsregnskabslovens  

 bestemmelser skal indsende deres årsregnskaber til Erhvervs- og  

 Selskabsstyrelsen til offentliggørelse.
Selskaber, som ikke er  

 omfattet af årsregnskabsloven, skal på deres hovedsæde  

 opbevare en kopi af årsregnskabet, som skal kunne konsulteres af  

 offentligheden.
Stk. 2 indebærer, at der skal ske en  

 regnskabsmæssig adskillelse af transmissions-, distributions- og  

 lageraktiviteter, samt at der skal føres et separat regnskab for  

 ikkenaturgasrelaterede aktiviteter.
Endvidere skal der ske en  

 regnskabsmæssig adskillelse af forsyningsvirksomhed på faste  

 vilkår i forhold til forsyningsvirksomhed på individuelle  

 vilkår og til kunder, som har ret til valg af leverandør.  

 Bestemmelsen skal bidrage til at sikre, at der ikke sker diskrimination eller  

 krydssubsidiering mellem selskabets aktiviteter.
 De separate regnskaber skal efter stk. 3 udarbejdes og  

 revideres, som de ville skulle gøre, såfremt de  

 pågældende aktiviteter blev udført af særskilte  

 selskaber.
Efter stk. 4 kan miljø- og energiministeren  

 fastsætte nærmere regler om selskabernes
regnskabsføring efter stk. 2 og 3, herunder om  

 regnskabsrapportering for distributions- og forsyningspligtig virksomhed til  

 Energitilsynet på et ensartet grundlag.
Reglerne vil skulle udarbejdes  

 under hensyn til bestemmelserne i gasdirektivets artikel 13, herunder at  

 årsregnskaber og separate regnskaber i noterne skal oplyse om alle  

 større transaktioner, der er gennemført med andre  

 regnskabspligtige dele i selskabet eller andre tilknyttede selskaber.
Til kapitel 10 Sanktionsbestemmelser Til § 48 Bestemmelsen svarer til § 86 i elforsyningsloven.  

 Bestemmelsen giver adgang til, at Energitilsynet kan pålægge  

 daglige eller ugentlige tvangsbøder i tilfælde af, at  

 påbud meddelt af Energitilsynet i medfør af § 41 ikke  

 efterkommes rettidigt.
Bestemmelsen skal blandt andet ses på baggrund  

 af gasdirektivets artikel 22, som er identisk med eldirektivets artikel 22,  

 hvorefter medlemsstaterne skal etablere passende, effektive mekanismer med  

 henblik på regulering, kontrol og gennemsigtighed for at hindre ethvert  

 misbrug af dominerende stilling, navnlig til skade for forbrugerne, og enhver  

 form for aggressiv adfærd.
 Det er skønnet, at effektueringen af  

 pålæg om priser, m.v. har en særlig og hastende karakter,  

 ikke mindst i den nuværende situation, hvor der er tale om introduktion  

 af konkurrence på et monopolreguleret område.
Til § 49 og § 50 § 49 og § 50 indeholder strafbestemmelser, som skal  

 medvirke til at sikre lovens overholdelse.
Bestemmelserne svarer til § 87 og  

 § 88 i elforsyningsloven.
Bestemmelsen bygger på samme principper for  

 strafbestemmelser som i den hidtil gældende naturgasforsyningslov.
Til kapitel 11 Klager, Energiklagenævn m.m.
Til § 51 Det foreslås i § 51, stk. 1, at det uafhængige  

 Energiklagenævn, som er nedsat i henhold til § 5, stk. 2, i lov om  

 statstilskud til dækning af udgifter til kuldioxidafgift i visse  

 virksomheder med et stort energiforbrug, jf. lovbekendtgørelse nr. 846  

 af 17. november 1997, skal være 2. instans for afgørelser  

 truffet i henhold til loven af miljø- og energiministeren og  

 Energitilsynet.
Bestemmelsen svarer til § 89 i elforsyningsloven.
Det foreslås i stk. 3, at klage skal være  

 indgivet skriftligt inden fire uger efter, at afgørelsen er meddelt.  

 Klagefristen begynder at løbe fra det tidspunkt, meddelelsen om  

 afgørelsen er kommet frem.
I forhold til klageberettigede, der har  

 krav på individuel meddelelse, regnes klagefristen fra det tidspunkt,  

 meddelelsen er kommet frem.
Har klageberettigede krav på offentlig  

 bekendtgørelse, regnes klagefristen fra den offentlige  

 bekendtgørelse.
Klagen skal være kommet frem til  

 Energiklagenævnet inden fristens udløb.
Klagefristen  

 udløber den samme ugedag, som meddelelsen er kommet frem, fire uger  

 senere.
Når klagefristens sidste dag falder på en lørdag  

 eller en helligdag bliver fristen forlænget til den  

 påfølgende hverdag.
Til § 52 § 52 bemyndiger miljø- og energiministeren til at  

 fastsætte regler om adgangen til at klage.
Stk. 1, nr. 1, bemyndiger  

 ministeren til at fastsætte nærmere regler om kredsen af  

 klageberettigede og om, hvilke afgørelser der kan påklages, idet  

 det samtidig forudsættes, at visse mindre indgribende afgørelser  

 kan afgøres endeligt i 1. instans.
Det bemærkes, at f.eks.  

 adgangen til at klage over afgørelser om afslag på bevilling  

 ikke vil kunne afskæres, da det følger af gasdirektivet, at der  

 skal være en klageprocedure.
Stk. 1, nr. 2, skal ses i sammenhæng med den  

 ulovbestemte interne delegationsbeføjelse og med  

 delegationsbeføjelsen i § 54, og med at det i den forbindelse vil  

 være hensigtsmæssigt at kunne afskære klageadgangen til  

 ministeren over f.eks.
Energistyrelsens og Energitilsynets  

 afgørelser.
 Stk. 1, nr. 3, indeholder en generel bemyndigelse til  

 ministeren om at fastsætte regler for gebyr, herunder  

 størrelsen, ved indbringelse af en klage for  

 Energiklagenævnet.
Til § 53 Med § 53 foreslås at miljø- og  

 energiministeren bemyndiges til at kunne sammensætte  

 Energiklagenævnet på en måde, der anses for  

 hensigtsmæssig i forbindelse med klager efter naturgasforsyningsloven.  

 Dette skal ses på baggrund af, at det i lov om statstilskud til  

 dækning af udgifter til kuldioxidafgift i visse virksomheder med et  

 stort energiforbrug er fastsat en sammensætning af  

 Energiklagenævnets medlemmer med henblik på de sagstyper, som  

 nævnet skal behandle efter denne tilskudslov.
 Da ikke alle de sager, nævnet skal behandle efter  

 naturgasforsyningsloven eller regler udstedt i henhold til loven, i forhold  

 til lovens formål nødvendigvis kræver stillingtagen fra et  

 samlet nævn, er det fundet hensigtsmæssigt, at der i stk. 2 gives  

 formanden mulighed for efter aftale med de øvrige nævnsmedlemmer  

 selv at træffe afgørelse i nogle sager eller typer af sager.
Til § 54 Bestemmelsen indeholder hjemmel for miljø- og  

 energiministeren til at bemyndige Energitilsynet til at udøve  

 ministerens beføjelser efter loven.
Til kapitel 12 Ekspropriation, erstatning Til § 55 § 55 vedrører ekspropriation til fordel for  

 transmissionsanlæg for naturgas.
Der er med mindre redaktionelle  

 ændringer tale om en videreførsel af bestemmelsen i den  

 gældende naturgasforsyningslovs § 6. Reglerne om ekspropriation til  

 fordel for distributionsanlæg for naturgas findes i  

 varmeforsyningsloven.
Ekspropriationsbestemmelsen i § 55 tænkes navnlig  

 benyttet til at sikre adgangen til nedlægning af rørledninger.
I  

 forbindelse hermed kan der blive tale om begrænsede arealanskaffelser  

 til anlæg af kompressorstationer, fordelingscentraler m.v.
Til § 56 Erstatningsbestemmelsen svarer med redaktionelle  

 ændringer til bestemmelsen i § 7 i den gældende  

 naturgasforsyningslov.
Den gældende naturgasforsyningslov finder  

 imidlertid ikke anvendelse på lokaldistribution, jf. lovens § 1, stk.  

 2, og bestemmelsen har derfor ikke haft betydning i relation til de regionale  

 naturgasselskabers distributionsaktiviteter.
Det foreslås i stk. 1, at bevillingshavere   det vil  

 sige transmissions-, distributions-, lager- og forsyningsselskaber   skal  

 erstatte skader, der forvoldes ved den i henhold til bevilling udøvede  

 virksomhed, selv om skaden er hændelig.
Bestemmelsen indebærer,  

 at det objektive ansvar også udstrækkes til at omfatte skader,  

 der rammer personer, som ikke kan anses for udenforstående (ansatte,  

 medkontrahenter og lignende). Brand- og eksplosionsfaren ved moderne  

 naturgasanlæg må anses for at være overordentlig ringe, men  

 der kan til en naturgasforsyning knytte sig risici, som det må  

 være rimeligt, at bevillingshaveren bærer, også selv om der  

 er tale om skader, som ikke skyldes fejl eller forsømmelser fra  

 bevillingshaverens side.
 § 56 vedrører kun erstatning for skade uden for  

 kontraktsforhold.
Til kapitel 13 Ikrafttrædelses-, ophævelses- og  

 overgangsbestemmelser Til § 57 Det følger af gasdirektivet, at det skal være  

 implementeret senest den 10. august 2000. Det foreslås på denne  

 baggrund i stk. 1, at loven træder i kraft den 1. juli 2000.
 For at loven vil kunne fungere i praksis, vil der skulle  

 udarbejdes en række bekendtgørelser og andet  

 administrationsgrundlag, som f.eks. paradigmer for bevillingsskrivelser m.v.  

 Udstedelse af regler med hjemmel i blandt andet §§ 8, 19, stk. 5, og 21 vil  

 endvidere være nødvendig for at gennemføre  

 gasdirektivet.
 Det foreslås i stk. 2, at den gældende  

 naturgasforsyningslov, jf. lov nr. 294 af 7. juni 1972, ophæves  

 samtidig med den nye naturgasforsyningslovs ikrafttræden.
Til § 58 Maksimalprisbekendtgørelsen er fastsat i  

 medfør af § 20, stk. 3, i lov nr. 382 af 13. juni 1990 om  

 varmeforsyning.
Med forslag til lov om ændring af lov om varmeforsyning  

 udgår denne bestemmelse af varmeforsyningsloven.
Der er imidlertid  

 skabt hjemmel til en videreførelse af  

 maksimalprisbekendtgørelsen, idet nærværende lovforslag  

 indeholder en tilsvarende bestemmelse i § 36, stk. 1.
Til § 59 Denne regel indeholder bestemmelser om de betingelser,  

 hvorunder de naturgasselskaber, der ved lovens ikrafttræden varetager  

 transmissions-, distributions-, lager- og/eller forsyningsvirksomhed har ret  

 til at få bevilling til disse aktiviteter i det omfang, de er  

 bevillingspligtige.
Udgangspunktet er, at selskaber, der ved lovens  

 ikrafttræden driver virksomhed, herunder virksomhed som i  

 modsætning til tidligere gøres bevillingspligtig, ved lovens  

 ikrafttræden har ret til at få bevilling til virksomheden.
Til § 60 § 59 indeholder overgangsbestemmelser, der opretholder  

 tidligere givne godkendelser til etablering og ændringer af  

 transmissionsnet i overensstemmelse med deres indhold og løbetid.
I  

 henhold til stk. 2 kan en bevillingspligtig virksomhed, når den har  

 indgivet ansøgning om bevilling, midlertidigt fortsætte sin  

 virksomhed uden bevilling, indtil miljø- og energiministeren har  

 afgjort ansøgningen.
Til § 61 Med lovforslaget introduceres nye regler for prisreguleringen af sektoren.  

 Hvile-i-sig-selv princippet afskaffes for transmission, oplagring af  

 naturgas og handel med kunder, som ikke sker ved bevilling efter § 25, stk.  

 1, nr. 1, og stk. 2. For distributions- og forsyningspligtselskaber  

 gælder, at hvile-i-sig-selv princippet videreføres i en  

 ændret form gennem indførelse af indtægtsrammer, herunder  

 krav om effektiviseringer på grundlag af effektiviseringsvurderinger og  

 benchmarkanalyser foretaget af Energitilsynet.
 I forbindelse med overgangen til en ny prisregulering er der behov for  

 bestemmelser om udarbejdelse af opgørelse over kapitalforhold,  

 herunder hvorledes størrelsen af aktiver og passiver er fastsat.  

 Distributions- og forsyningspligtselskaber skal på baggrund af  

 opgørelsen udarbejde en åbningsbalance, som skal danne baggrund  

 for den fremtidige prisfastsættelse.
Til § 62 Ifølge bestemmelsen kan eksisterende  

 naturgasleveringskontrakter til kunder kunne løbe uændrede  

 videre.
Bestemmelsen har til formål at præcisere, at forslaget  

 til naturgasforsyningslov ikke berører allerede indgående  

 kontrakter.
Til § 63 Forslagets § 35 indebærer, at Indenrigsministeriet  

 på baggrund af Energitilsynets afgørelse reducerer  

 statstilskuddet for en kommune, som har opnået et nettoprovenu ved salg  

 af et naturgasselskab til tredjemand.
 Det samtidig fremsatte forslag til lov om ændring af  

 lov om varmeforsyning indeholder en tilsvarende bestemmelse om reduktion af  

 det generelle statstilskud ved salg af et kommunalt ejet  

 varmeforsyningsanlæg (lovforslagets § 1, nr. 10).
 § 63 indeholder bestemmelse om regulering af en kommunes  

 statstilskud i henhold til lov om kommunal udligning og generelle tilskud til  

 kommuner og amtskommuner både i forbindelse med et eventuelt salg af et  

 naturgasselskab og i forbindelse med et eventuelt salg af et  

 varmeforsyningsanlæg.
Bestemmelsen om statstilskud til kommuner fremgår af  

 § 10 i lov om kommunal udligning og generelle tilskud til kommuner og  

 amtskommuner.
Statstilskuddet fordeles, jf. lovens § 10, stk. 5, efter  

 kommunernes andel af det samlede beskatningsgrundlag blandt kommunerne.
 Med den foreslåede bestemmelse i § 10, stk. 6, nr.  

 2, fastsættes det, at Indenrigsministeriet skal reducere det beregnede  

 statstilskud til en kommune, der har solgt et naturgasselskab helt eller  

 delvist, med det beløb, som Energitilsynet har givet meddelelse om i  

 medfør af den foreslåede bestemmelse i naturgasforsyningslovens  

 § 35, stk. 6, samt en forrentning af beløbet, som svarer til  

 muligheden for indtjening ved en hensigtsmæssig anbringelse af  

 salgsprovenuet, jf. § 35, stk. 8.
 Med den foreslåede bestemmelse i § 10, stk. 6, nr.  

 3, fastsættes det, at Indenrigsministeriet tilsvarende skal reducere  

 det beregnede statstilskud til en kommune, der har solgt et  

 varmeforsyningsanlæg helt eller delvist, med det beløb, som  

 Energitilsynet har givet meddelelse om i medfør af den  

 foreslåede bestemmelse i varmeforsyningslovens § 23 e, stk. 6, samt en  

 forrentning af beløbet, som svarer til muligheden for indtjening ved  

 en hensigtsmæssig anbringelse af salgsprovenuet, jf. § 23 e, stk.  

 8.
De forslåede bestemmelser svarer til de  

 gældende bestemmelser i tilskuds- og udligningslovens § 10, stk. 6, og  

 § 17, stk. 6, vedrørende henholdsvis en kommunes og en amtskommunes  

 salg af en elforsyningsvirksomhed.
De foreslåede bestemmelser  

 vedrører dog ikke amtskommuner, der ikke er involverede i naturgas-  

 eller varmeforsyningssektoren.
Tilskudsreduktionen vil alene vedrøre de  

 pågældende kommuner, hvorimod de øvrige kommuners  

 statstilskud ikke vil blive berørt.
Reduktionen vil således  

 føre til en nedsættelse af det samlede statstilskud til  

 kommuner.
 Da en tilskudsreduktion eventuelt kan overstige en  

 kommunes statstilskud for det pågældende år, vil  

 tilskudsreduktionen eventuelt skulle ske over en årrække, jf. den  

 foreslåede § 10, stk. 7.
 Tilskudsreduktionen udmeldes til kommunen samtidig med  

 Indenrigsministeriets øvrige udmeldinger af tilskud og udligning.  

 Tidsfristen herfor er normalt den 1. juli, jf. § 33 i lov om kommunal  

 udligning og generelle tilskud.
Hvis der efter tilskudsudmeldingen sker ændringer i  

 kommunens statstilskud som følge af f.eks. en generel regulering efter  

 § 10, stk. 2, nr. 3 (regulering for kommunale mer/mindreudgifter ved ny  

 lovgivning m.v.), vil tilskudsreduktionen for den pågældende  

 kommune ligeledes kunne blive reguleret.
Det samme gælder, hvis der  

 sker en ændring af statstilskuddet i forbindelse med  

 efterfølgende reguleringer.
 Reguleringen tilsigter, at reduktionen ikke overstiger  

 kommunens endelige statstilskud for det pågældende år.
Til § 64 Bestemmelsen giver ministeren bemyndigelse til at  

 fastsætte nødvendige overgangsregler, hvilket skønnes  

 nødvendigt under hensyn til, at det må påregnes, at der i  

 forbindelse med overgangen til den nye lovgivning vil kunne opstå behov  

 for overgangsregler, som det ikke er muligt at fastlægge på  

 forhånd.
Bilag 1 Uddrag af  

 Reform-opfølgning Aftale  

 mellem  

 regeringen, Venstre, Det Konservative Folkeparti, Socialistisk Folkeparti,  

  

 Centrum-Demokraterne og Kristeligt Folkeparti Med denne aftale fastlægges rammer og principper for  

 implementeringen af EUs gasdirektiv.
Aftalen fastlægger endvidere de  

 overordnede rammer for den fremtidige udvikling i varmeforsyningssektoren.  

 Som opfølgning på elreformen fastlægger aftalen endvidere  

 rammer for den videre tilrettelæggelse af biomasseaftalen,
udligning af omkostningerne til den prioriterede produktion,  

 energibesparelsesområdet samt Det Grønne Energimarked.
1. Naturgas Med aftalen fastlægges de overordnede rammer for et velfungerende  

 naturgasforsyningssystem med henblik på at sikre en høj grad af  

 forsyningssikkerhed, forbrugerbeskyttelse og omkostningseffektivitet.  

 Naturgassektoren forpligtes således til at varetage  

 forsyningssikkerheds- og forsyningspligtopgaver samt andre offentlige opgaver  

 som led i forbrugerbeskyttelsen og for at opfylde målene i den danske  

 energi- og miljøpolitik.
Samtidig hermed vil naturgassektoren blive  

 underlagt en større grad af markedsstyring som følge af  

 åbningen af naturgasmarkedet.
 Reguleringen af naturgassektoren skal tilgodese følgende  

 overordnede hensyn:
 Et velfungerende naturgassystem med en høj grad  

 af forsyningssikkerhed.
 Et velfungerende marked for transmission, distribution, forsyning og  

 oplagring af naturgas med fortsatte tilskyndelser til  

 omkostningseffektivitet.
 Adgang til naturgassystemet på objektive og ikke  

 diskriminerende vilkår.
 Behovet for støtte til sektoren begrænses mest  

 muligt.
 DONG Naturgas skal kunne opfylde sine forpligtigelser over for blandt  

 andre DUC i de indgåede take-or-pay kontrakter.
 Forbrugerbeskyttelse, frit leverandørvalg for nogle forbrugere  

 og rådgivning om energibesparelser.
 Et økonomisk og miljømæssigt effektivt samspil  

 med det europæiske naturgassystem og med den øvrige danske  

 energisektor.
 Fastholdelse af Danmarks lave gaspriser til industrien.
 Aftalen skaber grundlag for en fortsat effektiv udnyttelse af den allerede  

 etablerede infrastruktur på naturgasområdet og sikrer samtidig,  

 at naturgassektoren fortsat bidrager til opfyldelsen af de langsigtede  

 miljømålsætninger gennem udnyttelse af naturgassens  

 miljøfordele i det samlede energiforsyningssystem.
 Med aftalen skabes der endvidere klarhed omkring den fremtidige  

 rollefordeling i naturgassektoren, således at der sikres en adskillelse  

 mellem opgaver vedrørende offentlige forpligtelser og kommercielle  

 aktiviteter.
 Aftalen har også til formål at fremme effektiviteten til gavn  

 for de danske forbrugere. Øget konkurrence kombineret med en mere  

 målrettet effektivitetsfremmende prisregulering skal medvirke til at  

 realisere effektiviserings-potentialerne i sektoren.
Aftalen skal endvidere udmønte den aftale (Skt.
Hans aftalen), som  

 staten den 23. juni 1999 indgik med Hovedstadsregionens Naturgas I/S (HNG) og  

 Naturgas Midt-Nord I/S (NGMN) om struktur og støtteforhold i  

 gassektoren.
I aftalen indgår, at Naturgas Sjælland I/S (NGSJ) og  

 Naturgas Fyn I/S (NGF) kan tilslutte sig aftalen på samme vilkår.  

 Aftalen fastlægger rammerne for den fremtidige organisering af handlen  

 med naturgas og de fremtidige støtteforhold i naturgassektoren.
Parterne er enige om, at naturgasnettet og naturgaslagre skal forblive i  

 offentligt eje.
Parterne er ligeledes enige om, at såvel  

 spørgsmålet om markedsåbning som spørgsmålet  

 om en selskabsmæssig adskillelse af på den ene side  

 transmissions- og lageraktiviteter og på den anden side kommerciel  

 handel tages op til drøftelse mellem parterne inden udgangen af
2003. Efter denne drøftelse er parterne fritstillede med  

 hensyn til markedsåbning og selskabsadskillelse.
Markedsåbning Der gennemføres en afbalanceret åbning af gasmarkedet,  

 som følger bestemmelserne i gasdirektivet.
Hermed tilgodeses hensynet  

 til de store offentlige investeringer og den betydelige statsstøtte,  

 der er tilgået sektoren, samt de take-or-pay forpligtelser, som DONG  

 har over for DUC.
Markedsåbningen vil udgøre 30% i 2000 stigende til 38% og 43%  

 i henholdsvis 2003 og 2008. Denne markedsåbning blev i sin tid fastlagt  

 i EUs Ministerråd efter dansk ønske og efter forelæggelse  

 for Folketingets Energipolitiske Udvalg og Folketingets Europaudvalg.
Det vil  

 være elværkerne og de største decentrale  

 kraftvarmeværker og industrivirksomheder, der opnår  

 markedsadgang.
De regionale selskaber vil ikke få markedsadgang, idet  

 dette i givet fald ville indebære, at offentlige selskaber kommer i  

 direkte konkurrence med hinanden.
Parterne er enige om, at den foreslåede markedsåbning  

 fastlægges i naturgasforsyningsloven.
Europa-Kommissionen underrettes  

 om markedsåbningen i forbindelse med underretningen om  

 gennemførelsen af gasdirektivet i Danmark.
Kunder med markedsadgang får ret til at benytte transmissions- og  

 distributionsnet samt lagre i overensstemmelse med bestemmelserne i EUs  

 gasdirektiv.
Der gives adgang til net og lagre på grundlag af objektive  

 og ikke diskriminerende kriterier.
Kunder med markedsadgang har mulighed for  

 at klage til Energitilsynet, hvis de nægtes adgang til at benytte net  

 og lagre, eller hvis de finder, at priser og betingelser for adgang er  

 diskriminerende.
 Aftaler om adgang til transmissionsnet og lagre forhandles med de  

 pågældende naturgasselskaber, som skal offentliggøre de  

 kommercielle hovedvilkår for brug af transmissionsnet og lagre.  

 Miljø- og energiministeren fastsætter regler, som sikrer, at  

 tvister i forbindelse med forhandlingerne hurtigt kan bilægges.
Bevillingssystem Der indføres et bevillingssystem, hvorefter transmissions-,  

 distributions- og lagervirksomhed kun kan udøves efter bevilling.
DONG Naturgas og de regionale selskaber vil som udgangspunkt få  

 bevilling til de net- og forsyningsaktiviteter, som de varetager i dag, med  

 de ændringer i opgavevaretagelsen, der følger af Skt.
Hans  

 aftalen.
 I tilfælde af tvister om salg af naturgas mellem naturgasselskaberne  

 kan Energitilsynet inden for de af miljø- og energiministeren  

 fastlagte ensartede landsdækkende retningslinier træffe  

 afgørelse herom.
Opstrømsledninger Miljø- og energiministeren bemyndiges til   efter  

 forelæggelse for Folketingets Energipolitiske Udvalg   at  

 fastlægge regler for adgang til opstrømsledninger.
Der sigtes  

 mod at give samme adgang til opstrømsledninger som til  

 transmissionsnettet i takt med, at Danmarks nabolande giver en tilsvarende  

 adgang.
Målet er at give fri og lige adgang til det danske marked for  

 alle leverandører.
Statsstøtte Den hidtidige statsstøtte til sektoren er godkendt indtil 2000  

 af Europa-Kommissionen i forbindelse med anmeldelsen af bundfradragsloven.  

 Ved godkendelsen lagde Europa-Kommissionen vægt på, at de  

 anmeldte foranstaltninger herefter skulle tages op til revision og anmeldes  

 på ny som følge af gennemførelse af gasdirektivet.
Der er  

 enighed om, at den fremtidige statsstøtte til gassektoren skal  

 begrænses mest muligt.
 Det nuværende afgiftsniveau på naturgas på ca. 85% af  

 olieafgiftsniveauet videreføres indtil videre.
 De regionale selskaber vil fortsat være omfattet af et  

 hvile-i-sig-selv-princip og er derfor fortsat ikke skattepligtige.
Effektivitetskrav Naturgasdistributionsselskaberne vil blive stillet over for  

 effektiviseringskrav i form af indtægtsrammer, som administreres af  

 Energitilsynet.
Prisreguleringen skal tilrettelægges under hensyntagen til, at de  

 regionale selskaber, der har tilsluttet sig Skt.
Hans aftalen, under  

 ét skal have mulighed for at have afviklet gælden i 2014.  

 Tariffer og vilkår skal godkendes af Energitilsynet.
Transport- og lagerbetaling I overensstemmelse med gasdirektivet vil der blive stillet krav om en  

 intern regnskabsmæssig adskillelse af transmissions-, distributions- og  

 lageraktiviteter.
Herved undgås krydssubsidiering mellem de forskellige  

 aktiviteter i selskaberne med konkurrenceforvridning til følge.
 Betaling for transport gennem transmissionsnettet vil ske efter  

 forhandling mellem de involverede selskaber på et kommercielt grundlag.  

 Priser for transmissions- og lagerydelser skal anmeldes til Energitilsynet  

 for at sikre, at DONG Naturgas ikke misbruger sin monopolstilling.
Betaling for transport gennem distributionsnettet baseres på et  

 omkostningsbaseret tarifsystem, hvor kunden betaler samme pris uanset  

 leveringssted.
Tariffen differentieres efter, hvorledes systemerne belastes.  

 Tariffer skal anmeldes til Energitilsynet.
Overdragelse For at sikre at transportsystemet fortsat kan være i offentligt  

 eje, får staten forkøbsret til natur-gasdistributionsnettet.  

 Prisen fastsættes på almindelige markedsvilkår.  

 Såfremt en kommune opnår et provenu ved salg af et  

 naturgasselskab, modregnes i det generelle statstilskud til kommunen.
Herved  

 opnås, at de værdier, der er opbygget i naturgasselskaberne med  

 støtte fra staten, tilbageføres til staten ved et eventuelt  

 salg.
Forbrugerbeskyttelse For at sikre forbrugernes rettigheder til naturgasforsyning vil  

 bevillingshaverne få pligt til at tilslutte og forsyne kunder i  

 områder, der i medfør af varmeplanlægningen er udlagt til  

 naturgasforsyning.
Maksimalprisbestemmelserne for naturgas bliver  

 videreført i den nye lovgivning for de kunder, som ikke har  

 markedsadgang.
Offentlige forpligtigelser Opfyldelse af forsyningssikkerheden, herunder nødforsyning,  

 pålægges transmissionsbevillings-haveren.
Lagerbevillingshaveren  

 forpligtes til at stille den nødvendige lagerkapacitet til  

 rådighed for transmissionsselskabernes opretholdelse af  

 forsyningssikkerheden.
 Distributionsbevillingshavere og transmissionsbevillingshavere  

 pålægges endvidere en forpligtigelse til at bidrage til forskning  

 i sikkerhed, miljø og energieffektivisering samt at yde  

 energirådgivning over for kunderne.
 Udgifter forbundet med Energitilsynets opgaver betales af  

 bevillingshaverne.
Bilag 2 EUROPA-PARLAMENTETS OG RÅDETS DIREKTIV 98/30/EF  

 af 22. juni 1998  

 om fælles regler for det indre marked for naturgas EUROPA-PARLAMENTET OG RÅDET FOR DEN  

 EUROPÆISKE UNION HAR - under henvisning til traktaten om oprettelse af Det  

 Europæiske Fællesskab, særlig artikel 57, stk. 2, artikel  

 66 og artikel 100 A, under henvisning til forslag fra  

 Kommissionen), under henvisning til udtalelse fra Det Økonomiske  

 og Sociale Udvalg), i henhold til fremgangsmåden i traktatens artikel  

 189 B), og ud fra følgende betragtninger:
 UDSTEDT FØLGENDE DIREKTIV:
KAPITEL I ANVENDELSESOMRÅDE OG DEFINITIONER Artikel 1 I dette direktiv fastsættes  

 fælles regler for transmission, distribution, forsyning og oplagring af  

 naturgas.
Det fastlægger regler for, hvorledes sektoren for naturgas,  

 herunder for flydende naturgas (LNG), skal organiseres og fungere, hvordan  

 der opnås adgang til markedet, hvorledes systemerne skal drives, samt  

 hvilke kriterier og procedurer der skal anvendes ved udstedelse af  

 autorisationer til transmission, distribution, forsyning og oplagring af  

 naturgas.
Artikel 2 I dette direktiv forstås ved:
KAPITEL II GENERELLE REGLER FOR SEKTORENS ORGANISATION Artikel 3 Medlemsstaterne påser på grundlag  

 af deres institutionelle opbygning og under behørig iagttagelse af  

 subsidiaritetsprincippet, at naturgasselskaber drives efter dette direktivs  

 principper, jf. dog stk. 2, med henblik på at etablere et  

 konkurrencepræget naturgasmarked, og afstår fra at  

 forskelsbehandle sådanne selskaber for så vidt angår  

 såvel rettigheder som forpligtelser.
1. Medlemsstaterne kan under fuld iagttagelse af de relevante bestemmelser  

 i traktaten, særlig artikel 90, under hensyn til den almindelige  

 økonomiske interesse pålægge naturgasselskaber  

 forpligtelser til offentlig tjeneste, som kan vedrøre leveringernes  

 sikkerhed, herunder forsyningssikkerheden, deres regelmæssighed,  

 kvalitet og pris samt miljøbeskyttelse.
Sådanne forpligtelser  

 skal være klart definerede, og de skal være gennemsigtige,  

 ikke-diskriminerende og kontrollerbare; de skal, ligesom eventuelle senere  

 ændringer heraf, offentliggøres af medlemsstaterne og  

 omgående meddeles Kommissionen.
Som et middel til at sikre opfyldelsen  

 af forpligtelserne til offentlig tjeneste i relation til  

 forsyningssikkerheden kan de medlemsstater, som måtte ønske det,  

 indføre langtidsplanlægning, idet der skal tages hensyn til, at  

 tredjeparter eventuelt vil søge at få adgang til systemet.
2. Medlemsstaterne kan beslutte ikke at anvende bestemmelserne i artikel 4  

 på distribution, for så vidt anvendelsen af disse bestemmelser  

 retligt eller faktisk ville hindre opfyldelsen af de forpligtelser, der er  

 pålagt naturgasselskaber under hensyn til den almindelige  

 økonomiske interesse, og for så vidt udviklingen af samhandelen  

 ikke påvirkes i et sådant omfang, at det strider mod  

 Fællesskabets interesse.
I henhold til dette direktiv og til artikel 90  

 i traktaten omfatter Fællesskabets interesse bl. a. konkurrence over  

 for privilegerede kunder.
Artikel 4 1. I tilfælde, hvor der stilles krav om autorisation  

 (f. eks. bevilling, tilladelse, koncession, samtykke eller godkendelse) til  

 at etablere eller drive naturgasfaciliteter, skal medlemsstaterne eller den  

 kompetente myndighed, som de udpeger hertil, i overensstemmelse med stk. 2, 3  

 og 4 udstede autorisationer til at etablere og/eller drive sådanne  

 faciliteter, rørledninger og tilhørende udstyr på deres  

 område.
Medlemsstaterne eller enhver kompetent myndighed, som de  

 udpeger hertil, kan også på samme grundlag udstede autorisationer  

 til at levere naturgas samt autorisationer til grossister.
2. Anvender medlemsstaterne en autorisationsordning, skal de  

 fastsætte objektive og ikke-diskriminerende kriterier, som skal  

 opfyldes af det selskab, der ansøger om autorisation til at etablere  

 og/eller drive naturgasfaciliteter, eller som ansøger om autorisation  

 til at levere naturgas.
De ikke-diskriminerende kriterier og procedurer for  

 udstedelse af autorisationer skal offentliggøres.
3. Medlemsstaterne påser, at begrundelsen for at afslå en  

 ansøgning om autorisation er objektiv og ikke-diskriminerende, og at  

 den meddeles ansøgeren.
Begrundelsen for sådant afslag meddeles  

 Kommissionen til orientering.
Medlemsstaterne skal indføre en  

 procedure, hvorefter ansøgeren kan påklage afslaget.
 4. Med henblik på udbygning af nyforsynede områder og en  

 effektiv drift i almindelighed kan medlemsstaterne med forbehold af artikel  

 20 afslå yderligere autorisationer til at etablere og drive  

 distributionsrørledningsnet i et bestemt område, når der  

 allerede er etableret eller er planer om at etablere sådanne  

 rørledningsnet i det pågældende område, forudsat at  

 den eksisterende eller foreslåede kapacitet ikke er opbrugt.
Artikel 5 Medlemsstaterne påser, at tekniske forskrifter for,  

 hvilke mindstekrav med hensyn til konstruktion og drift, der skal opfyldes  

 for at kunne blive tilsluttet systemet af LNG-faciliteter, gaslagre, andre  

 transmissions- eller distributionsnet og direkte linjer, udarbejdes og  

 stilles til rådighed.
Disse tekniske forskrifter skal sikre, at  

 systemerne kan fungere sammen, og være objektive og  

 ikke-diskriminerende.
De skal meddeles Kommissionen i overensstemmelse med  

 artikel 8 i Rådets direktiv 83/189/EØF af 28. marts 1983 om en  

 informationsprocedure med hensyn til tekniske standarder og  

 forskrifter) KAPITEL III TRANSMISSION, OPLAGRING OG LNG Artikel 6 Medlemsstaterne træffer de nødvendige  

 foranstaltninger til at sikre, at transmissions-, lager- og LNG-selskaberne  

 handler i overensstemmelse med artikel 7 og 8.
Artikel 7 1. Det enkelte transmissions-, lager- og/eller LNG-selskab  

 driver, opretholder og udbygger på almindelige økonomiske  

 vilkår sikre, pålidelige og effektive transmissionsnet, gaslagre  

 og/eller LNG-faciliteter under behørig hensyntagen til  

 miljøet.
 2. Transmissions-, lager- og/eller LNG-selskaberne må i intet  

 tilfælde forskelsbehandle systembrugere eller kategorier af  

 systembrugere og må navnlig ikke begunstige deres tilknyttede  

 selskaber.
 3. Det enkelte transmissions-, lager og/eller LNG-selskab skal meddele  

 andre transmissionsselskaber, lagerselskaber og/eller distributionsselskaber  

 tilstrækkelige oplysninger til at sikre, at transport og oplagring af  

 naturgas kan foregå på en måde, der er forenelig med en  

 sikker og effektiv drift af det sammenkoblede system.
Artikel 8 1. Det enkelte transmissions-, lager- og/eller LNG-selskab  

 skal behandle forretningsmæssigt følsomme oplysninger, som det  

 modtager under udøvelsen af sin virksomhed, fortroligt, jf. dog  

 artikel 12 eller enhver anden lovbestemt pligt til at videregive  

 oplysninger.
 2. Transmissionsselskaberne må ikke i forbindelse med  

 transmissionsselskabers eller tilknyttede selskabers køb og salg af  

 naturgas misbruge forretningsmæssigt følsomme oplysninger, som  

 de har fået fra tredjepart i forbindelse med tildeling af eller  

 forhandling om adgang til systemet.
KAPITEL IV DISTRIBUTION OG FORSYNING Artikel 9 1. Medlemsstaterne påser, at distributionsselskaberne  

 handler i overensstemmelse med artikel 10 og 11.
2. Medlemsstaterne kan pålægge distributionsselskaber og/eller  

 leverandører pligt til at levere til kunder i et givet område  

 og/eller i en bestemt kategori.
Tariffen for sådanne leveringer kan  

 være reguleret, f. eks. for at sikre ligebehandling af de  

 berørte kunder.
Artikel 10 1. Det enkelte distributionsselskab driver, opretholder og  

 udbygger på almindelige økonomiske vilkår et sikkert,  

 pålideligt og effektivt system under behørig hensyntagen til  

 miljøet.
 2. Distributionsselskabet må i intet tilfælde forskelsbehandle  

 systembrugere eller kategorier af systembrugere og må navnlig ikke  

 begunstige sine tilknyttede selskaber.
 3. Distributionsselskabet skal give eventuelle andre  

 distributionsselskaber og/eller transmissionsselskaber og/eller  

 lagerselskaber tilstrækkelige oplysninger til at sikre, at  

 gastransporten kan finde sted på en måde, der er forenelig med en  

 sikker og effektiv drift af det sammenkoblede system.
Artikel 11 1. Det enkelte distributionsselskab skal behandle  

 forretningsmæssigt følsomme oplysninger, som det modtager under  

 udøvelsen af sin virksomhed, fortroligt, jf. dog artikel 12 eller  

 enhver anden lovbestemt pligt til at videregive oplysninger.
 2. Distributionsselskaberne må ikke i forbindelse med  

 distributionsselskabers eller dertil knyttede selskabers køb og salg  

 af naturgas misbruge forretningsmæssigt følsomme oplysninger,  

 som de har fået fra tredjepart i forbindelse med tildeling af eller  

 forhandling om adgang til systemet.
KAPITEL V REGNSKABSMÆSSIG ADSKILLELSE OG   

 GENNEMSIGTIGHED I REGNSKABERNE Artikel 12 Medlemsstaterne eller enhver kompetent myndighed, som de  

 udpeger hertil, herunder de i artikel 21, stk. 2, og artikel 23, stk. 3,  

 omhandlede tvistbilæggelsesmyndigheder, skal have adgang til  

 naturgasselskabers regnskaber, som omhandlet i artikel 13, i det omfang, det  

 er nødvendigt, for at de kan udføre deres hverv.  

 Medlemsstaterne og enhver udpeget kompetent myndighed, herunder  

 tvistbilæggelsesmyndighederne, skal behandle forretningsmæssigt  

 følsomme oplysninger fortroligt.
Medlemsstaterne kan indføre  

 undtagelser fra fortrolighedsprincippet, hvis det er nødvendigt for,  

 at de kompetente myndigheder kan udføre deres hverv.
Artikel 13 1. Medlemsstaterne træffer de foranstaltninger, der er  

 nødvendige for at sikre, at naturgasselskabers regnskaber føres  

 i overensstemmelse med denne artikels stk. 2-5.
 2. Naturgasselskaber skal, uanset ejerforhold og juridisk status,  

 udarbejde årsregnskaber og lade disse revidere og offentliggøre  

 i overensstemmelse med de bestemmelser i national lovgivning om  

 aktieselskabers årsregnskaber, som er vedtaget i medfør af  

 Rådets fjerde direktiv 78/660/EØF af 25. juli 1978 på  

 grundlag af traktatens artikel 54, stk. 3, litra g), om årsregnskaberne  

 for visse selskabsformer).
 Selskaber, som ikke er retligt forpligtede til at offentliggøre  

 deres årsregnskaber, skal på deres hovedsæde opbevare en  

 kopi, som skal kunne konsulteres af offentligheden.
3. Integrerede naturgasselskaber skal for at undgå  

 forskelsbehandling, krydssubsidiering og konkurrenceforvridning i deres  

 interne regnskabsføring føre separate regnskaber for deres  

 transmissions-, distributions- og lageraktiviteter og, hvor det er relevant,  

 konsoliderede regnskaber for ikke-naturgasrelaterede aktiviteter,  

 således som de ville skulle gøre, såfremt de  

 pågældende aktiviteter blev udført af særskilte  

 selskaber.
Disse interne regnskaber skal omfatte en særskilt balance og  

 en særskilt resultatopgørelse for hver aktivitet.
 Når artikel 16 gælder, og systemadgangen er baseret på  

 en samlet takst for både transmission og distribution, kan  

 transmissions- og distributionsregnskaberne slås sammen.
 4. Selskaberne skal i deres interne regnskaber redegøre for de  

 regler for fordeling af aktiver, passiver, udgifter og indtægter samt  

 afskrivning, som de følger ved udarbejdelsen af de i stk. 3 omhandlede  

 separate regnskaber, jf. dog de regnskabsregler, der gælder nationalt.  

 Disse regler må kun ændres i ekstraordinære tilfælde.  

 Sådanne ændringer skal anføres og være  

 behørigt begrundet.
 5. Årsregnskaberne skal i noterne vise alle større  

 transaktioner, der er gennemført med tilknyttede selskaber.
KAPITEL VI ADGANG TIL SYSTEMET Artikel 14 Ved tilrettelæggelsen af systemadgangen kan  

 medlemsstaterne vælge den ene af eller begge de ordninger, der er  

 omhandlet i artikel 15 og artikel 16. Disse ordninger skal forvaltes efter  

 objektive, gennemsigtige og ikke-diskriminerende kriterier.
Artikel 15 1. Ved forhandlet adgang træffer medlemsstaterne de  

 nødvendige foranstaltninger til at sikre, at naturgasselskaber og  

 privilegerede kunder inden for eller uden for det område, som  

 dækkes af det sammenkoblede system, kan forhandle sig til adgang til  

 systemet med henblik på at indgå forsyningsaftaler med hinanden  

 på grundlag af frivillige kommercielle aftaler.
Parterne skal  

 være forpligtet til at forhandle om adgang til systemet i god tro.
2. Aftalerne om adgang til systemet skal forhandles med de  

 pågældende naturgasselskaber.
Medlemsstaterne kræver, at  

 selskaberne offentliggør deres kommercielle hovedvilkår for brug  

 af systemet senest et år efter dette direktivs gennemførelse og  

 herefter en gang om året.
Artikel 16 De medlemsstater, der vælger en procedure med reguleret  

 adgang, træffer de nødvendige foranstaltninger for at give  

 naturgasselskaber og privilegerede kunder inden for eller uden for det  

 område, som er dækket af det sammenkoblede system, adgang til  

 systemet på grundlag af offentliggjorte tariffer og/eller andre  

 betingelser og forpligtelser for brug af det pågældende system.  

 Denne adgangsret for privilegerede kunder kan gives ved at lade dem  

 indgå forsyningskontrakter med andre konkurrerende naturgasselskaber  

 end systemets ejer og/eller operatør eller et tilknyttet selskab.
Artikel 17 1. Naturgasselskaber kan nægte adgang til systemet,  

 hvis de ikke råder over den fornødne kapacitet, eller hvis  

 adgang til systemet ville hindre dem i at opfylde de i artikel 3, stk. 2,  

 omhandlede forpligtelser til offentlig tjeneste, som er blevet pålagt  

 dem, eller på grund af alvorlige økonomiske og finansielle  

 problemer med take-or-pay-kontrakter under hensyn til kriterierne og  

 procedurerne i artikel 25 og til den løsning, medlemsstaten har valgt  

 i medfør af artikel 25, stk. 1. Et sådant afslag skal være  

 behørigt begrundet.
2. Medlemsstaterne kan træffe de nødvendige foranstaltninger  

 til at sikre, at et naturgasselskab, som nægter adgang til systemet,  

 fordi det ikke råder over den fornødne kapacitet, eller der  

 mangler sammenkobling, foretager de nødvendige udbygninger, for  

 så vidt dette er rentabelt, eller en potentiel kunde er villig til at  

 betale for dem.
Såfremt medlemsstaterne anvender artikel 4, stk. 4,  

 træffer de sådanne foranstaltninger.
Artikel 18 1. Medlemsstaterne angiver privilegerede kunder, dvs. de  

 kunder på deres område, som har rets- og handleevne til at  

 indgå naturgasaftaler eller købe naturgas i overensstemmelse med  

 artikel 15 og 16, idet alle de i denne artikels stk. 2 nævnte kunder  

 skal indbefattes.
 2. Medlemsstaterne træffer de nødvendige foranstaltninger til  

 at sikre, at i hvert fald følgende kunder udpeges som privilegerede  

 kunder:
 3. Medlemsstaterne sikrer, at definitionen af privilegerede  

 kunder som anført i stk. 1 medfører en åbning af  

 gasmarkedet, der mindst svarer til 20 % af det samlede årlige  

 gasforbrug på det nationale gasmarked.
 4. Den i stk. 3 nævnte procentsats øges til 28 % af det  

 samlede årlige gasforbrug på det nationale gasmarked fem år  

 efter dette direktivs ikrafttræden og til 33 % af det samlede  

 årlige gasforbrug på det nationale gasmarked ti år efter  

 dette direktivs ikrafttræden.
5. Hvis definitionen af privilegerede kunder som anført i stk. 1  

 medfører en åbning af markedet på mere end 30 % af det  

 samlede årlige gasforbrug på det nationale gasmarked, kan den  

 berørte medlemsstat ændre definitionen af privilegerede kunder,  

 således at åbningen af markedet reduceres til ikke under 30 % af  

 dette forbrug.
Medlemsstaterne ændrer definitionen af privilegerede  

 kunder på en afbalanceret måde, således at der ikke skabes  

 særlige ulemper for visse typer eller kategorier af privilegerede  

 kunder, og idet der tages hensyn til de eksisterende markedsstrukturer.
 6. Medlemsstaterne træffer følgende foranstaltninger til at  

 sikre, at åbningen af deres nationale gasmarked øges over en  

 periode på ti år:
 7. For markeder under opbygning starter den i denne artikel omhandlede  

 gradvise åbning af markedet fra udløbet af den i artikel 26,  

 stk. 2, nævnte undtagelse.
 8. Distributionsselskaber har, hvis de ikke allerede er angivet som  

 privilegerede kunder i henhold til stk. 1, rets- og handleevne til at  

 indgå naturgasaftaler i overensstemmelse med artikel 15 og 16 om den  

 naturgasmængde, som forbruges af de af deres kunder, der er angivet som  

 privilegerede inden for deres distributionssystem, med henblik på at  

 forsyne disse kunder.
9. Medlemsstaterne offentliggør senest den 31. januar hvert  

 år kriterierne for den definition af privilegerede kunder, der er  

 omhandlet i stk. 1. Disse oplysninger sendes sammen med alle andre relevante  

 oplysninger, der dokumenterer gennemførelsen af markedsåbningen  

 i henhold til denne artikel, til Kommissionen med henblik på  

 offentliggørelse i De Europæiske Fællesskabers  

 Tidende.
Kommissionen kan anmode en medlemsstat om at ændre de  

 foretagne angivelser, hvis disse hindrer, at direktivet anvendes korrekt med  

 hensyn til at få det indre marked for naturgas til at fungere  

 tilfredsstillende.
Hvis den pågældende medlemsstat ikke  

 efterkommer en sådan anmodning inden tre måneder, træffes  

 der en endelig afgørelse efter procedure I i artikel 2 i Rådets  

 afgørelse 87/373/EØF af 13. juli 1987 om fastsættelse af  

 de nærmere vilkår for udøvelsen af de  

 gennemførelsesbeføjelser, der tillægges  

 Kommissionen).
Artikel 19 For at undgå skævheder i forbindelse med  

 åbningen af gasmarkederne i den i artikel 28 nævnte periode:
a) må aftaler om gasforsyning i henhold til bestemmelserne i artikel  

 15, 16 og 17 med en privilegeret kunde i en anden medlemsstats system ikke  

 være forbudt, hvis kunden betragtes som privilegeret i begge  

 systemer b) kan Kommissionen i tilfælde, hvor transaktioner som beskrevet i  

 litra a) nægtes, fordi kunden kun er privilegeret i et af de to  

 systemer, under hensyn til markedssituationen og den fælles interesse  

 pålægge den transaktionsafvisende part at gennemføre den  

 ønskede gasforsyning på anmodning af den medlemsstat, hvor den  

 privilegerede kunde hører hjemme.
2. Sideløbende med proceduren og tidsplanen i artikel 28, og  

 senest, når halvdelen af den deri fastsatte periode er forløbet,  

 tager Kommissionen anvendelsen af stk. 1, litra b), i denne artikel op til  

 revision på grundlag af markedsudviklingen og under hensyn til den  

 fælles interesse.
På baggrund af erfaringerne vurderer  

 Kommissionen situationen og aflægger beretning om eventuelle  

 skævheder i åbningen af gasmarkederne under hensyn til stk. 1,  

 litra b).
Artikel 20 1. Medlemsstaterne træffer de nødvendige  

 foranstaltninger til at sikre:
2. I tilfælde, hvor der stilles krav om autorisation (f. eks.  

 bevilling, tilladelse, koncession, samtykke eller godkendelse) til at  

 etablere eller drive direkte linjer, fastlægger medlemsstaterne eller  

 den kompetente myndighed, som de udpeger hertil, kriterierne for udstedelse  

 af autorisationer til at etablere eller drive sådanne linjer på  

 deres område.
Disse kriterier skal være objektive, gennemsigtige  

 og ikke-diskriminerende.
 3. Medlemsstaterne kan gøre autorisationer til at etablere en  

 direkte linje betinget af, enten at systemadgang er blevet nægtet  

 på grundlag af artikel 17, eller at der indledes en  

 tvistbilæggelsesprocedure i henhold til artikel 21.
Artikel 21 1. Medlemsstaterne påser, at parterne forhandler  

 adgangen til systemet i god tro, og at ingen af dem misbruger deres  

 forhandlingsposition til at forhindre et positivt udfald af  

 forhandlingerne.
2. Medlemsstaterne udpeger en kompetent myndighed, som skal være  

 uafhængig af parterne, til hurtigt at bilægge tvister i  

 forbindelse med de pågældende forhandlinger.
Denne myndighed skal  

 især bilægge tvister i forbindelse med forhandlinger og  

 nægtelse af adgang inden for dette direktivs anvendelsesområde.  

 Den kompetente myndighed forelægger sine konklusioner hurtigst muligt  

 eller om muligt senest tolv uger efter, at tvisten er blevet indbragt.  

 Indbringelse af sager for denne myndighed udelukker ikke anvendelse af  

 retsmidler i henhold til fællesskabsretten.
 3. I tilfælde af grænseoverskridende tvister er den kompetente  

 tvistbilæggelsesmyndighed den myndighed, hvorunder det system  

 hører, som naturgasselskabet nægter brug af eller adgang til.  

 Når det pågældende system dækkes af mere end  

 én myndighed af denne type i grænseoverskridende tvister, skal  

 myndighederne rådføre sig med hinanden for at sikre, at  

 bestemmelserne i dette direktiv anvendes konsekvent.
Artikel 22 Medlemsstaterne udarbejder passende og effektive mekanismer  

 med henblik på regulering, kontrol og gennemsigtighed for at hindre  

 ethvert misbrug af dominerende stilling, navnlig til skade for forbrugerne,  

 og enhver form for aggressiv adfærd.
Disse mekanismer skal tage hensyn  

 til traktatens bestemmelser, særlig artikel 86.
Artikel 23 1. Medlemsstaterne træffer de nødvendige  

 foranstaltninger til at sikre, at naturgasselskaber og kunder, der skal anses  

 for privilegerede i henhold til artikel 18, uanset hvor de hører  

 hjemme, kan få adgang til opstrømsrørledningsnet,  

 herunder faciliteter, som yder tekniske tjenester i forbindelse med  

 sådan adgang, i overensstemmelse med denne artikel, bortset fra de dele  

 af sådanne net og faciliteter, der benyttes til lokale  

 produktionsaktiviteter ved et felt, hvor gassen produceres.
Kommissionen  

 underrettes om foranstaltningerne i overensstemmelse med bestemmelserne i  

 artikel 29.
2. Medlemsstaterne beslutter i overensstemmelse med de relevante  

 retsakter, hvorledes den i stk. 1 omhandlede adgang gives.
Medlemsstaterne  

 skal have som målsætninger, at der foreligger en rimelig og  

 åben adgang, at der skabes et konkurrencepræget marked for  

 naturgas, og at ethvert misbrug af dominerende stilling undgås, idet de  

 tager hensyn til sikre og regelmæssige forsyninger, kapacitet, der er  

 eller hurtigt kan stilles til rådighed, og beskyttelse af  

 miljøet.
Der kan tages hensyn til følgende:
a) nødvendigheden af at nægte adgang, når de tekniske  

 specifikationer er indbyrdes uforenelige, og dette problem ikke kan  

 løses rimelig let b) nødvendigheden af at undgå vanskeligheder, som ikke kan  

 overvindes rimelig let, og som kan være til skade for en effektiv  

 eksisterende og planlagt fremtidig kulbrinteproduktion, herunder fra felter  

 med marginal økonomisk rentabilitet c) .nødvendigheden af at respektere behørigt dokumenterede  

 rimelige behov hos ejeren eller operatøren af  

 opstrømsrørledningsnet for transport og forarbejdning af gas og  

 de interesser, som alle andre potentielt berørte brugere af  

 opstrømsrørledningsnettet eller relevante forarbejdnings- eller  

 håndteringsfaciliteter har d) nødvendigheden af i overensstemmelse med  

 fællesskabslovgivningen at anvende deres love og administrative  

 procedurer i forbindelse med tildelingen af autorisationer til produktion  

 eller opstrømsudvikling.
 3. Medlemsstaterne sikrer, at der er indført en ordning til  

 bilæggelse af tvister, der omfatter en af parterne uafhængig  

 myndighed, der har adgang til alle relevante oplysninger, således at  

 tvister vedrørende adgang til opstrømsrørledningsnet kan  

 bilægges hurtigt under hensyn til kriterierne i stk. 2 og antallet af  

 parter, der måtte være involveret i forhandlinger om adgang til  

 sådanne net.
 4. I tilfælde af grænseoverskridende tvister gælder  

 tvistbilæggelsesordningen i den medlemsstat, der har jurisdiktion over  

 det opstrømsrørledningsnet, hvortil der nægtes adgang.  

 Når det pågældende net henhører under mere end en  

 medlemsstat i grænseoverskridende tvister, skal de  

 pågældende medlemsstater rådføre sig med hinanden  

 for at sikre, at bestemmelserne i dette direktiv anvendes  

 overensstemmende.
KAPITEL VII AFSLUTTENDE BESTEMMELSER Artikel 24 1. Opstår der en pludselig krise på  

 energimarkedet, eller opstår der fare for personers fysiske sikkerhed,  

 for apparaters eller anlægs driftssikkerhed eller systemets integritet,  

 kan en medlemsstat midlertidigt træffe de nødvendige  

 beskyttelsesforanstaltninger.
 2. Sådanne foranstaltninger må ikke forstyrre den måde,  

 hvorpå det indre marked fungerer, mere end højst  

 nødvendigt og må ikke have en rækkevidde, der går ud  

 over det strengt nødvendige for at afhjælpe de pludselige  

 vanskeligheder, der er opstået.
 3. Den pågældende medlemsstat underretter omgående de  

 øvrige medlemsstater om foranstaltningerne og underretter samtidig  

 Kommissionen, som kan beslutte, at medlemsstaten skal ændre eller  

 ophæve foranstaltningerne, for så vidt de medfører  

 konkurrenceforvridning og påvirker samhandelen negativt på en  

 måde, som strider imod den fælles interesse.
Artikel 25 1. Hvis et naturgasselskab får eller forventer at  

 få alvorlige økonomiske og finansielle problemer på grund  

 af sine take-or-pay-forpligtelser i henhold til en eller flere kontrakter om  

 køb af gas, kan det ansøge den pågældende  

 medlemsstat eller den udpegede kompetente myndighed om en midlertidig  

 undtagelse fra artikel 15 og/eller 16. Ansøgningerne skal efter  

 medlemsstaternes valg indgives i hvert enkelt tilfælde, enten  

 før eller efter, at der er nægtet adgang til systemet.  

 Medlemsstaterne kan også give naturgasselskabet mulighed for at  

 vælge, om det vil indgive en ansøgning før eller efter,  

 at der er nægtet adgang til systemet.
Når et naturgasselskab har  

 nægtet adgang, skal ansøgningen indgives snarest muligt.  

 Ansøgningerne skal ledsages af alle relevante oplysninger om  

 problemets art og omfang samt om de skridt, gasselskabet har taget for at  

 løse problemet.
 Hvis alternative løsninger ikke ligger inden for rimelig  

 rækkevidde, kan medlemsstaten eller den udpegede kompetente myndighed  

 under hensyn til stk. 3 beslutte at indrømme en undtagelse.
2. Medlemsstaten eller den hertil udpegede kompetente myndighed skal  

 snarest muligt underrette Kommissionen om sin afgørelse om at  

 indrømme en undtagelse og samtidig fremsende alle relevante  

 oplysninger angående undtagelsen.
Disse oplysninger kan  

 forelægges Kommissionen i sammenfattet form, således at  

 Kommissionen kan træffe en velbegrundet afgørelse.
Inden for  

 fire uger efter modtagelsen af denne underretning kan Kommissionen  

 pålægge den pågældende medlemsstat eller udpegede  

 kompetente myndighed at ændre eller at tilbagekalde afgørelsen,  

 hvorved der er indrømmet en undtagelse.
Hvis den  

 pågældende medlemsstat eller udpegede kompetente myndighed ikke  

 efterkommer dette krav inden fire uger, træffes der hurtigt en endelig  

 afgørelse efter procedure I i artikel 2 i afgørelse  

 87/373/EØF.
 Kommissionen behandler forretningsmæssigt følsomme  

 oplysninger fortroligt.
 3. Medlemsstaten eller den udpegede kompetente myndighed og Kommissionen  

 skal, når de træffer afgørelse om de i stk. 1 omhandlede  

 undtagelser, navnlig tage hensyn til følgende kriterier:
a) målsætningen om at skabe et konkurrencepræget  

 gasmarked b) behovet for at opfylde forpligtelser til offentlig tjeneste og  

 garantere forsyningssikkerheden c) naturgasselskabets stilling på gasmarkedet og den faktiske  

 konkurrence på dette marked d) omfanget af de økonomiske og finansielle problemer for  

 naturgasselskaberne og transmissionsselskaberne eller for de privilegerede  

 kunder e) datoerne for underskrivelsen af og betingelserne i den eller de  

 pågældende kontrakter, herunder i hvor høj grad der heri  

 tages højde for markedsændringer f) bestræbelserne for at finde en løsning på  

 problemet g) i hvilket omfang selskabet på det tidspunkt, hvor det påtog  

 sig de pågældende take-or-pay-forpligtelser, under hensyn til  

 direktivets bestemmelser med rimelighed kunne have forudset, at der  

 sandsynligvis ville opstå alvorlige problemer h) i hvilken grad systemet er sammenkoblet med andre systemer og graden af  

 disses interoperabilitet i) de virkninger, som indrømmelse af en undtagelse vil få for  

 den korrekte anvendelse af dette direktiv med henblik på et  

 velfungerende indre marked for naturgas.
En afgørelse om en anmodning om undtagelse vedrørende  

 take-or-pay-kontrakter, der er indgået inden dette direktivs  

 ikrafttræden, må ikke føre til en situation, hvor det er  

 umuligt at finde økonomisk rentable alternative  

 afsætningsmuligheder.
Under alle omstændigheder antages det, at  

 gasselskabet ikke har alvorlige vanskeligheder, så længe salget  

 af naturgas ikke falder til under niveauet for minimumsaftagelsesgarantier i  

 take-or-pay-kontrakter om køb af naturgas, eller for så vidt den  

 pågældende take-or-pay-kontrakt om gaskøb kan tilpasses,  

 eller naturgasselskabet kan finde alternative afsætningsmuligheder.
4. Naturgasselskaber, der ikke har fået indrømmet en i stk. 1  

 omhandlet undtagelse, må ikke eller må ikke længere  

 nægte adgang til systemet på grund af take-or-pay-forpligtelser i  

 henhold til en kontrakt om køb af gas.
Medlemsstaterne påser, at  

 de relevante bestemmelser i kapitel VI overholdes.
5. Enhver undtagelse, der indrømmes i henhold til ovennævnte  

 bestemmelser, skal være behørigt begrundet.
Kommissionen  

 offentliggør afgørelsen i De Europæiske  

 Fællesskabers Tidende.
 6. Kommissionen forelægger inden fem år efter dette direktivs  

 ikrafttræden en beretning om erfaringerne med anvendelsen af denne  

 artikel, således at Europa-Parlamentet og Rådet rettidigt kan  

 overveje behovet for ændringer af denne artikel.
Artikel 26 1. Medlemsstater, som ikke er direkte tilsluttet en anden  

 medlemsstats sammenkoblede system, og som kun har en enkelt ekstern  

 hovedleverandør, kan fravige artikel 4, artikel 18, stk. 1, 2, 3, 4 og  

 6, og/eller artikel 20 i dette direktiv.
En leverandør med en  

 markedsandel på over 75 % betragtes som en hovedleverandør.
En  

 sådan undtagelse udløber automatisk i det øjeblik, hvor  

 mindst en af disse betingelser ikke længere er opfyldt.
Sådanne  

 undtagelser meddeles Kommissionen.
2. En medlemsstat, der kan anses for at være et marked under  

 ombygning, og hvor gennemførelsen af dette direktiv volder  

 væsentlige problemer uden forbindelse med de i artikel 25 nævnte  

 kontraktlige take-or-pay-forpligtelser, kan fravige artikel 4, artikel 18,  

 stk. 1, 2, 3, 4 og 6, og/eller artikel 20. En sådan undtagelse  

 udløber automatisk i det øjeblik, hvor den  

 pågældende medlemsstat ikke længere kan anses for at  

 være et marked under opbygning.
Sådanne undtagelser meddeles  

 Kommissionen.
 3. Hvis gennemførelsen af dette direktiv volder væsentlige  

 problemer i et begrænset geografisk område i en medlemsstat,  

 navnlig med hensyn til udvikling af transmissionsinfrastrukturen, kan  

 medlemsstaten med henblik på investeringsfremme og på udvikling  

 af dette område anmode Kommissionen om en midlertidig undtagelse fra  

 artikel 4, artikel 18, stk. 1, 2, 3, 4 og 6, og/eller artikel 20 for det  

 pågældende område.
 4. Kommissionen kan indrømme en undtagelse som nævnt i stk. 3  

 under hensyntagen især til følgende kriterier:
Der kan kun indrømmes en undtagelse, hvis der ikke findes nogen  

 gasinfrastruktur i det pågældende område, eller hvis en  

 sådan har eksisteret i mindre end ti år.
Den midlertidige  

 undtagelse må ikke indrømmes i mere end ti år efter den  

 første gasforsyning i området.
 5. Kommissionen underretter under iagttagelse af kravet om fortrolighed  

 medlemsstaterne om disse ansøgninger, inden den træffer en  

 afgørelse i henhold til stk. 4. Denne afgørelse samt de  

 undtagelser, der er nævnt i stk. 1 og 2, offentliggøres i De  

 Europæiske Fællesskabers Tidende.
Artikel 27 1. Kommissionen forelægger inden udgangen af det  

 første år efter direktivets ikrafttræden  

 Europa-Parlamentet og Rådet en beretning om de harmoniseringsbehov, der  

 ikke er kædet sammen med bestemmelserne i dette direktiv.
Om  

 nødvendigt forelægger Kommissionen sammen med beretningen de  

 harmoniseringsforslag, som er nødvendige, for at det indre marked for  

 naturgas kan fungere effektivt.
 2. Europa-Parlamentet og Rådet tager stilling til disse forslag  

 senest to år efter, at de er forelagt.
Artikel 28 Kommissionen tager anvendelsen af dette direktiv op til  

 revision og forelægger en beretning om de erfaringer, der er gjort med  

 det indre marked for naturgas og med gennemførelsen af de generelle  

 bestemmelser i artikel 3, således at Europa-Parlamentet og Rådet  

 på baggrund af de indhøstede erfaringer i god tid kan overveje  

 muligheden for yderligere at styrke det indre marked for naturgas, som skal  

 kunne få virkning ti år efter direktivets ikrafttræden.
Artikel 29 Medlemsstaterne sætter de nødvendige love og  

 administrative bestemmelser i kraft for at efterkomme dette direktiv senest  

 to år efter den i artikel 30 fastsatte dato.
De underretter straks  

 Kommissionen herom.
Når medlemsstaterne vedtager disse love og administrative  

 bestemmelser, skal de indeholde en henvisning til dette direktiv, eller de  

 skal ved offentliggørelsen ledsages af en sådan henvisning.
De  

 nærmere regler for denne henvisning fastsættes af  

 medlemsstaterne.
Artikel 30 Dette direktiv træder i kraft på tyvendedagen  

 efter offentliggørelsen i De Europæiske Fællesskabers  

 Tidende.
Artikel 31 Dette direktiv er rettet til medlemsstaterne.
 Udfærdiget i Luxembourg, den 22. juni 1998.
På Europa-Parlamentets vegne J.
M.
GIL-ROBLES Formand På Rådets vegne J.
CUNNINGHAM Formand Bilag 3 Skt.
Hans-aftalen Aftale af 23. juni 1999  

 mellem  

 staten, HNG og NGMN om struktur og støtteforhold i gassektoren Præambel Aftalen fastlægger rammerne for den fremtidige organisering af  

 handlen med naturgas og de fremtidige støtteforhold i  

 naturgassektoren.
Aftalen danner grundlag for en ny aftale mellem DONG og  

 selskaberne, som afløser 4. juni-aftalen og Tillægsaftalen.  

 Aftalen indgås mellem staten på den ene side og HNG og NGMN  

 (selskaberne) på den anden side.
NGSJ og NGF kan efterfølgende  

 tilslutte sig aftalen på samme vilkår.
 Til grund for aftalen lægges:
at der skal sikres en rationel og omkostningseffektiv  

 struktur i den danske gassektor, hvor behovet for statslige tilskud til  

 sektoren begrænses mest muligt, at grundlaget for en fortsat velfungerende og stabil dansk gassektor  

 sikres, at fremtidige gasleverancer til det danske marked sikres, at dispositionsretten og økonomisk ansvar skal følges  

 ad, at forbrugerbeskyttelse skal sikres, og at DONG skal kunne opfylde sine forpligtigelser i de take-or-pay  

 kontrakter, som selskabet har indgået.
Opgavevaretagelse HNG og NGMN forbliver kommunalt ejede netselskaber samt  

 forsyningspligtselskaber over for kunder, der ikke opnår markedsadgang.  

 Parterne er enige om, at selskabernes net- og forsyningsvirksomhed skal  

 være i offentligt eje.
Ejerandele i selskaberne og/eller selskabernes  

 net- og forsyningsvirksomhed kan derfor kun overdrages med statens  

 forudgående godkendelse.
 DONG varetager i konkurrence med andre udbydere af naturgas handel  

 med kunder, der har markedsadgang.
 De kommunale aktiviteter fortsætter som hvile-i-sig-selv, og  

 selskaberne engagerer sig ikke i kommercielle aktiviteter.
De regionale selskaber varetager salg af gas til kunderne til faste  

 priser og vilkår, herunder standardrabatter (mængderabatter,  

 sommerrabatter m.v.). De faste priser og vilkår fastlægges af de  

 regionale selskaber og DONG i fællesskab.
Parterne aftaler i  

 forbindelse hermed en voldgift eller lignende.
I det omfang det er  

 nødvendigt at tilbyde individuelle priser, rabatter og vilkår  

 for at få eller bevare en kunde, overgår kunden til DONG, der  

 herefter varetager kundeforholdet.
De regionale selskaber får en  

 transportbetaling og bliver endvidere holdt skadesløse af DONG for tab  

 af dækningsbidrag i den første kontraktsperiode efter  

 overtagelsen af kunden.
 HNG og NGMN kan forsyne kunder, der har markedsadgang, men ikke  

 ønsker at benytte sig af denne, til de faste priser og vilkår,  

 der gælder for kunder uden markedsadgang.
Organisering af selskaberne De regionale selskaber fortsætter som  

 selvstændige selskaber.
 HNG og NGMN etablerer et samarbejdsselskab, som er det juridiske og  

 økonomiske grundlag for en samlet, fælles afvikling af  

 gælden, således at selskaberne afvikler deres gæld i samme  

 takt og bliver gældfri på samme tidspunkt.
Den samlede, fælles gældsafvikling baseres på  

 veldefinerede og fælles forudsætninger.
HNG og NGMN lægger  

 de driftsbesparelser, som indgår i det sammen med staten beregnede  

 basisscenarium til grund, og selskaberne er selvstændigt ansvarlige for  

 fremtidige afvigelser herfra.
Hertil kan komme yderligere  

 effektiviseringskrav pålagt af Energitilsynet.
 Samarbejdsselskabet danner rammen for et tættere  

 driftsmæssigt samarbejde mellem selskaberne.
 Der etableres de fornødne økonomiske og  

 ledelsesmæssige værktøjer i samarbejdsselskabet, som  

 sikrer en økonomisk rationel drift, såvel i det enkelte selskab,  

 som mellem selskaberne.
 Selskaberne får ejerandele og stemmerettigheder i  

 samarbejdsselskabet som følger:
HNG: 3 andele NGMN: 3 andele Såfremt NGSJ og/eller NGF tilslutter sig samarbejdsselskabet  

 får disse:
NGSJ: 1 andel NGF: 1andel Samarbejdsselskabet træffer beslutning ved almindeligt flertal eller  

 kvalificeret flertal svarende til de nuværende beslutningsregler i  

 selskaberne.
De enkelte selskaber har ikke vetoret.
Der skal dog tages hensyn  

 til mindretalsbeskyttelse svarende til aktieselskabslovens regler.
 Der indgås en overenskomst mellem selskaberne, som fastlægger,  

 hvorledes der skal træffes beslutninger, såfremt der ikke kan  

 opnås det forudsatte flertal.
 Der kommer ikke til at påhvile den enkelte interessentkommune nogen  

 forpligtelse til at foretage yderligere indskud i det pågældende  

 regionale naturgasselskab med henblik på at dække andre regionale  

 naturgasselskabers gæld.
Økonomisk grundlag Der indgås en ny aftale mellem DONG, HNG og NGMN,  

 som afløser 4. juni-aftalen og Tillægsaftalen, og som tager  

 hensyn til, at DONG kan opfylde sine forpligtigelser i de indgåede  

 take-or-pay kontrakter.
Den nye kontrakt sikrer samtidig, at kunderne kan  

 tilbydes naturgas til rimelige priser, jf.  

 maksimalprisbekendtgørelsens bestemmelser.
 Det er et klart mål, at selskabernes gæld er afviklet i  

 2014. Der ses dog bort fra gæld, der modsvarer nye investeringer.  

 Gældsafviklingen fastlægges efter et robust program.
 Såfremt gældsafviklingen i år 2005 og 2010 afviger  

 væsentligt fra dette program, optages forhandlinger mellem selskaberne  

 og regeringen med henblik på at sikre den forudsatte  

 gældsafvikling.
 Der indgås en fastrenteaftale på et kommercielt grundlag  

 mellem staten og de regionale naturgasselskaber, der skaber sikkerhed for  

 selskabernes renteniveau i perioden 2006   2010.
Priserne underkastes regulering af Energitilsynet.
Den fremtidige  

 regulering tilrettelægges under hensyn til selskabernes mulighed for at  

 afvikle gælden.
 Det nuværende afgiftsniveau på naturgas på ca. 80%  

 af olieafgiftsniveauet videreføres indtil videre.
 Bundfradraget ophører med virkning fra 1. januar  

 2000.
Andre forhold Såfremt elementer i denne aftale måtte  

 stride mod gældende lovgivning, herunder EU-retten, er parterne  

 indstillet på at finde en balanceret løsning.
