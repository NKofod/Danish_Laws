 Indledning.
 Den foreliggende vejledning afløser Boligstyrelsens cirkulære af 30.  

 august 1982 i det omfang, der ikke er henvist til det.
 Vejledningen er udarbejdet på grundlag af det tidligere cirkulære  

 suppleret med de af lovændringer og konkrete sager nødvendiggjorte ændringer.
 Loven om individuel boligstøtte er siden august 1982 ændret ved følgende  

 love:
 - Lov nr. 708 af 22. december 1982 om ændring af lov om individuel  

 boligstøtte.
 - § 3 i lov nr. 612 af 21. december 1983 om ændring af forskellige sociale  

 love.
 - Lov nr. 242 af 23. maj 1984 om ændring af individuel boligstøtte (2 pct.  

 regulering af boligstøttens satser).
 - Lov nr. 578 af 19. december 1985 om ændring af lov om individuel  

 boligstøtte (fælles forældremyndighed og 100 pct. refusion til flygtninge).
 - Lov nr. 299 af 4. juni 1986 om ændring af lov om individuel boligstøtte,  

 om ændring af lov om byfornyelse og boligforbedring og om ændring af  

 ligningsloven.
 - Lov nr. 303 af 4. juni 1986 om ændring af lov om individuel boligstøtte  

 og om ændring af lov om boligbyggeri (flygtninge m.v.).
 - Lov nr. 929 af 19. december 1986 om ændring af lov om individuel  

 boligstøtte (renter af beboerindskudslån).
 - § 6 i lov nr. 948 af 23. december 1986 om ændring af automatiske  

 reguleringsbestemmelser i tilknytning til statens udgiftsbudget (ændrede  

 reguleringsbestemmelser).
 - § 5 i lov nr. 379 af 10. juni 1987 om ændring af lov om boligbyggeri,  

 lov om indeksregulerede realkreditlån, lov om realkreditinstitutter, lov om  

 byfornyelse og boligforbedring, lov om individuel boligstøtte og lov om  

 ejerlejligheder.
 § 6  i lov nr. 948 træder i kraft 1. januar 1988.
 Som bilag er optaget den pr. 1. juli 1987 gældende lov med angivelse af  

 ændringerne pr. 1. januar 1988 (bilag 1).
 I tilknytning til loven er der udstedt følgende bekendtgørelser:
 - Bekendtgørelse nr. 483 af 30. august 1982 om opgørelse af  

 låneberettigende udgifter efter § 15 i lov om individuel boligstøtte (bilag  

 2).
 - Bekendtgørelse nr. 663 af 15. oktober 1987 om opgørelse af boligudgiften  

 efter § 17 i lov om individuel boligstøtte (bilag 3).
 - Bekendtgørelse nr. 485 af 30. august 1982 om udbetaling af boligstøtte  

 (bilag 4).
 - Bekendtgørelse nr. 379 af 11. juni 1986 om beregning af  

 husstandsindkomst til husstande omfattet af kap. 11 a i lov om individuel  

 boligstøtte (bilag 5).
 - Bekendtgørelse nr. 839 af 10. december 1986 om beregning af boligens  

 bruttoetageareal i henhold til boligstøtteloven (bilag 6).
 - Bekendtgørelse nr. 840 af 11. december 1986 om opgørelse af  

 boligudgiften efter § 24 b i lov om individuel boligstøtte (bilag 7).
 - Bekendtgørelse nr. 422 af 23. juni 1986 om indsendelse af klager over  

 afgørelser truffet af kommuner og amtsankenævn i medfør af lov om individuel  

 boligstøtte og om genvurdering i forbindelse med klager (remonstration)  

 (bilag 8).
 Der er desuden udstedt et cirkulære om regnskabsaflæggelse og revision af  

 kommunernes boligstøtteregnskaber (bilag 9).
 Endelig har boligstyrelsen udfærdiget en cirkulæreskrivelse af 4. august  

 1987 vedrørende tillæg til indkomsterne for 1986, den forventede pension i  

 1988 og satser og grænsebeløb til brug for beregning af boligstøtte (bilag  

 10).
 Efter 1. januar 1987 skal boligstøtten for nye modtagere beregnes på  

 grundlag af boligens størrelse, opgjort som boligens bruttoetageareal (kap. 4  

 a). Boligtagere, der oppebar boligstøtte pr. 31. december 1986, fortsætter  

 med at få støtte efter de indtil da gældende regler (kap. 4).
 I en periode vil kommunerne derfor have boligstøttemodtagere, der får  

 støtte efter 2 forskellige systemer.
I den foreliggende vejledning er der ikke et særligt afsnit om boligstøtte  

 efter kap. 4 a.
I stedet for er der i relation til de i øvrigt behandlede  

 problemer redegjort for forskelle i problemløsningen, afhængig af om det er  

 kap. 4 - eller kap. 4 a - boligstøtte, der ydes.
Vejledningen behandler de gældende regler, og tidligere gældende regler er  

 kun nævnt i meget begrænset omfang.
Om de tidligere regler henvises til  

 cirkulæret fra 1982.
 Vejledningen indeholder omtale af følgende emner:
 Først omtales under afsnit 2-5 de almindelige betingelser for at  

 opnå ret til boligstøtte, herunder den berettigede personkreds, opgørelse af  

 husstandsindkomsten og kvalitetskravene til boligtagerens bolig.
 Dernæst gives der i afsnit 6-7 en nærmere gennemgang af reglerne om  

 opgørelse af boligudgiften for lejere, andelshavere i private  

 andelsboligforeninger og ejere, efterfulgt af en gennemgang i afsnit 8  

 af lovens beregningsprincip.
Vejledningens afsnit 9 gennemgår reglerne for sanerings- og  

 byfornyelsesboligstøtte, mens afsnit 10 vedrører boligstøtte til  

 forbedringer, der ikke er omfattet af sanering og byfornyelse.
Boligstøttens  

 fordeling på henholdsvis tilskud og lån er behandlet i  afsnit 11 .
 Lovens regler om oprettelse, forrentning og tilbagebetaling af boligydelse  

 i form af lån gennemgås i afsnit 12 og efterfølges af afsnit 13  

 om beløb og regulering ved beregning af boligstøtte.
 Spørgsmålet om ansøgning og udbetaling af boligstøtte behandles i  

afsnit 14 , og i afsnit 15 redegøres der for reglerne om årlig  

 fastsættelse, omberegning og bortfald i løbet af året, regulering med  

 tilbagevirkende kraft, tilbagebetaling og afskrivning af boligstøtten.
 Herefter omtales i afsnit 16 reglerne om støtte til betaling af  

 beboerindskud i almennyttigt boligbyggeri m.v. efterfulgt af afsnit 17  

 , hvori der redegøres for de særlige regler om flygtninges adgang til at opnå  

 lån m.v.
 I afsnit 18 gennemgås reglerne om boligydelse til pensionister, der  

 bor i kommunale pensionistboliger pr. 30. juni 1987.
 Reglerne om klageadgang er behandlet i vejledningens afsnit 19 , og  

 en nærmere gennemgang af reglerne om administration og finansiering findes i  

afsnit 20 .
 Endelig er lovens overgangsregler omtalt i afsnit 21 .
 Personkredsen.
 2.1. Boligsikring.
 Boligstøtte til lejere, der ikke er pensionister, betegnes i loven  

boligsikring , jf. § 3, stk. 1.
Boligsikringsordningen omfatter i princippet alle udlejningslejligheder og  

 lejligheder i almennyttige (sociale) andelsboligforeninger, jf. kap. 2 i lov  

 om boligbyggeri.
Ordningen gælder derimod ikke for personer, der bor i eget  

 hus, egen ejerlejlighed, eller er andelshaver i en privat  

 andelsboligforening.
Endelig gælder ordningen heller ikke for boligtagere,  

 der bor i enfamilieshus eller to- eller flerfamilieshus, som ejes af et  

 aktieselskab, anpartsselskab eller lignende, hvori boligtageren ejer aktier,  

 anparter eller lignende.
Der vil ikke kunne ydes boligsikring til lejere, der ved fraflytning har  

 ret til fortjeneste ved videresalg til den nye lejer af aktie- eller  

 partialobligation, hvortil brugsretten til lejligheden er knyttet.
Lejere af  

 aktielejligheder og lignende, der har opnået boligsikring inden 1. januar  

 1979, kan dog forblive boligsikringsmodtagere.
 Boligsikring kan ikke udbetales, når ansøgeren modtager boligydelse, jf. §  

 3, stk. 3.
 2.2. Boligydelse.
 Boligstøtte til pensionister betegnes i loven boligydelse , jf. §  

 4, stk. 1.
 Boligydelsesordningen omfatter i princippet alle former for boliger,  

 uanset om pensionisten bor i lejebolig, ejerbolig, andelsbolig,  

 aktielejlighed m.v.
 Såfremt en pensionist kan opnå større beløb i boligsikring end i  

 boligydelse, kan boligsikring dog ydes, jf. § 3, stk. 2.
Boligydelse kan efter lovens § 2, stk. 1, udbetales til pensionister, det  

 vil sige personer, der modtager social pension i form af folkepension eller  

 førtidspension.
Personer, der modtager social pension i form af  

 invaliditetsydelse, er ligestillede med pensionister.
Det afgørende kriterium for ret til boligydelse er således, om der faktisk  

 udbetales pension.
Der kan derfor ikke gives boligydelse til personer, der  

 ikke modtager pension, enten fordi de ikke har søgt om pension, eller fordi  

 de på grund af indtægt har mistet pensionen.
Betingelsen for at modtage  

 boligydelse er heller ikke opfyldt, hvis pensionen er inddraget eller gjort  

 hvilende i forbindelse med pensionistens genoptagelse af erhvervsarbejde,  

 eller ved strafafsoning eller andre frihedsberøvende foranstaltninger i  

 henhold til dom.
I disse situationer vil pensionisten eventuelt være  

 berettiget til boligsikring, jf. § 3, stk. 2.
Betingelsen for at modtage boligydelse er heller ikke opfyldt, hvis  

 pensionen er bortfaldet under pensionistens institutionsophold.
Dog gælder  

 der ved institutionsophold undtagelsesbestemmelser i lovens § 45 og § 46, se  

 pkt. 15.5.
 Personer, der modtager forskud på pensionen, er efter loven ligestillede  

 med pensionister, jf. lovens § 2, stk. 3. Hvis en person har søgt om  

 førtidspension, og det sociale udvalg har bevilget ansøgeren forskud, skal  

 udbetalingen af boligydelsen derfor ikke afvente pensionssagens afslutning,  

 jf. herom tillige pkt. 14.2.
 Endvidere har personer, som modtager eller får forskud på social pension,  

 og som har husstandsfællesskab med en lejer, en ejer eller en andelshaver i  

 en privat andelsboligforening, ret til boligydelse, jf. lovens § 2, stk. 2.
 I situationer, hvor et barn under 23 år, som eneste pensionist i  

 husstanden udløser boligydelse i medfør af lovens § 2, stk. 2, kan der ikke  

 gives fradrag for det pågældende barn eller fradrag i barnets indkomst og  

 barnet kan ikke betragtes som logerende i h.t. lovens § 6.
 Kommunalbestyrelsen skal i disse situationer udbetale boligstøtte efter  

 den gunstigste af følgende 3 beregninger:
 1. Boligydelse efter § 2, stk. 2.
 2. Boligsikring, hvor barnet udløser fradrag for barn  

 og fradrag i barns indtægt.
 3. Boligsikring, hvor barnet medtages i beregningen  

 som logerende, jf. lovens § 6, stk. 3.
 Boligydelse kan ikke udbetales, når ansøgeren modtager boligsikring, jf.  

 lovens § 4, stk. 2.
 Hvis der er husstandsfællesskab mellem en pensionist og en ejer, som ikke  

 er pensionist, kan pensionisten alene opnå boligydelse efter reglerne for  

 ejere.
 2.3. Dansk statsborgerskab.
Spørgsmålet om dansk statsborgerskab som betingelse for at modtage  

 boligstøtte, er ikke reguleret ved lovens bestemmelser.
For så vidt angår  

 boligsikringen er det ikke en betingelse, at boligtageren har dansk  

 statsborgerskab, hvorimod retten til boligydelse kun er til stede ved  

 samtidig ret til udbetaling af dansk pension.
Det følger heraf, at udlændinge  

 har adgang til at modtage boligydelse, hvis de har ret til dansk pension.
 Reglerne om udlændinges ret til social pension findes i lov om social  

 pension af 5. september 1984, som hører under Socialministeriet,  

 Sikringsstyrelsen.
 2.4. Fast bopæl her i landet.
 Retten til boligstøtte er efter lovens § 5, nr. 1, videre betinget af, at  

 ansøgeren har fast bopæl her i landet.
 Ved midlertidigt ophold i udlandet - normalt ikke over 6 måneder - vil der  

 stadig være tale om fast bopæl.
 For så vidt angår boligydelse bortfalder denne, såfremt pensionisten  

 flytter til udlandet, selv om pensionisten i øvrigt bevarer selve pensionen  

 efter pensionslovens bestemmelser om ret til dansk pension i udlandet.
 Ved midlertidigt ophold i udlandet, normalt ikke over 6 måneder, bevarer  

 pensionisten dog retten til boligydelse i samme omfang som retten til  

 pension.
 2.5. Benyttelse af beboelseslejlighed her i landet til helårsbeboelse.
 Retten til boligstøtte er efter lovens § 5, nr. 2, også betinget af, at  

 ansøgeren benytter en beboelseslejlighed her i landet til helårsbeboelse.
 Lejligheden skal rent faktisk benyttes som helårsbeboelse.
 Der kan således ikke opnås boligstøtte, hvis en person delvist har  

 møbleret en lejlighed og tilmeldt sig folkeregistret, men ikke på noget  

 tidspunkt er flyttet ind i lejligheden.
 Der vil heller ikke kunne ydes boligstøtte, hvis en pensionist får  

 udbetalt sin pension gennem en anden kommune, end den hvor boligen er  

 beliggende, og folkeregistreringen og de faktiske forhold indicerer, at  

 opholdet i den anden kommune ikke er af midlertidig karakter.
 Hvor der afsiges en dom, der vil medføre frihedsberøvelse i mere end 6  

 måneder, vil den domfældte normalt ikke kunne få boligstøtte, da brugen af  

 lejligheden ikke opfylder betingelsen om anvendelse til helårsbeboelse.
Der vil kunne udbetales boligstøtte til en person, der benytter et  

 sommerhus til helårsbeboelse.
Det er således uden betydning, hvordan boligen  

 eventuelt måtte være registreret i bygnings- og boligregistret, jf. pkt. 5.3.  

 De almindelige krav til boligen ifølge lovens § 8 skal dog være opfyldte, jf.  

 pkt. 5.
 2.6. Lov om lån til betaling af ejendomsskatter og om ændring af  

 ligningsloven, lov nr. 202 af 18. maj 1982 som ændret ved lov nr. 646 af 19.  

 december 1984 og lov nr. 267 af 13. maj 1987 (lovbekendtgørelse af 28. august  

 1987).
 Ifølge lovens § 4, stk. 3, kan en pensionist ikke samtidig modtage lån til  

 betaling af ejendomsskatter, jf. lov nr. 202 af 18. maj 1982 med senere  

 ændringer, og modtage boligydelse til samme bolig.
 En pensionist, der modtager lån til betaling af ejendomsskatter til f.eks.  

 et sommerhus, kan således godt samtidig modtage boligydelse til sin  

 helårsbolig.
 Kommunalbestyrelsen må yde pensionisten fornøden vejledning vedrørende  

 spørgsmålet om ydelserne efter de to love, jf. herom tillige pkt. 14.1.
 Såfremt en pensionist vælger at optage lån efter lov om lån til betaling  

 af ejendomsskatter, er denne afskåret fra at modtage boligydelse indtil  

 udgangen af det år, hvori lånet er optaget.
 Denne begrænsning gælder imidlertid ikke, hvis pensionisten i løbet af  

 året flytter til en ny bolig, idet pensionistens lån efter lov om lån til  

 betaling af ejendomsskatter i denne situation skal indfries ved ejerskifte.  

 Samtidig vil pensionisten kunne modtage boligydelse til sin nye bolig fra den  

 1. i måneden efter flytning, jf. lovens § 35 og vejledningens pkt. 14.6.
Begrænsningen gælder heller ikke i tilfælde, hvor pensionisten indfrier  

 lånet til betaling af ejendomsskatter.
En pensionist kan således få  

 boligydelse med virkning fra begyndelsen af den måned, der følger nærmest  

 efter ansøgningens indgivelse, såfremt lånet er indfriet for det pågældende  

 år.
 Hvis en pensionist uden at flytte til en ny bolig overgår til at modtage  

 boligydelse efter at have fået lån efter lov om lån til betaling af  

 ejendomsskatter (eller omvendt), forfalder de ydede lån ikke.
 2.7. Boligsikring/boligydelse.
 Såfremt en pensionist kan opnå større beløb i boligsikring end i  

 boligydelse, kan boligsikring ydes i stedet, jf. lovens § 3, stk. 2.
Hvis en pensionist modtager boligydelse, og der i løbet af året indtræder  

 sådanne ændringer i indkomsten eller boligudgiften, at pensionisten vil få  

 fordel ved i stedet at modtage boligsikring, skal pensionisten overgå til at  

 modtage boligsikring.
Omvendt kan der forekomme situationer, hvor en  

 pensionist i løbet af året skal overgå fra boligsikring til boligydelse.
 Overgår en pensionist fra boligydelse til boligsikring eller omvendt, skal  

 der ikke indgives ny ansøgning til kommunalbestyrelsen, jf. pkt. 14.1.
 Husstandens medlemmer.
 3.1. Husstandens medlemmer.
Til brug for den årlige fastsættelse af boligstøtte skal der efter  

 reglerne i § 7, stk. 1, foretages en opgørelse af den samlede husstands  

 socialindkomst.
Opgørelsen omfatter således ikke blot ansøgerens egen  

 socialindkomst, men også de øvrige husstandsmedlemmers socialindkomst.
 Som medlemmer af husstanden medregnes ansøgerens ægtefælle, hjemmeværende  

 børn og andre, der har fast ophold i boligen, medmindre de betaler særskilt  

 vederlag for logi, jf. lovens § 6, stk. 1.
Det er således de personer, der faktisk har fast ophold, som skal medtages  

 i husstanden.
Normalt vil folkeregistertilmeldingen være udtryk for, om en  

 person har fast ophold, men godtgøres det, at tilmeldingen ikke stemmer  

 overens med de faktiske forhold, skal disse forhold lægges til grund.
 Det kan undertiden give anledning til tvivl, om der er tale om »fast  

 ophold« i boligen, men ved enkelte husstandsmedlemmers kortere ophold -  

 normalt ikke over 6 måneder - uden for hjemmet, f.eks. ved uddannelsesøjemed,  

 skal der ikke ske ændring af husstandsindkomst og eventuel forhøjelse af  

 egenbetaling ved for mange værelser eller m2.
 I husstande, hvor der indgår husassistenter og au-pair piger/drenge, der  

 har bopæl sammen med boligtageren, ser man bort fra disse personer, dvs. at  

 deres indkomst ikke skal medregnes, og at der ikke skal ske fradrag i lejen  

 for det værelse eller de m2, de benytter.
 Herved undgår man, at den del af husstandsindkomsten, som den ansatte  

 modtager af boligtageren medregnes to gange, idet den tillige er indeholdt i  

 boligtagerens husstandsindkomst.
 Ved afgørelsen af, om en person er husstandsmedlem eller logerende  

 (fremlejetager), tages der almindeligvis udgangspunkt i ansøgerens  

 oplysninger, jf. i øvrigt pkt. 3.2. Ansøgeren har pligt til at give  

 meddelelse om indgåelse eller ophør af fremlejeforhold, jf. lovens § 38.
 3.2. Børn.
 Børn i boligstøttelovens forstand er personer som bor sammen med deres  

 forældre, bedsteforældre eller plejeforældre og som opfylder lovens  

 aldersbetingelser.
For at et barn skal medregnes ved beregningen af boligstøtten, skal det  

 være under 23 år og bo i lejligheden.
Reglen omfatter også børn i  

 familiepleje med en tidsbegrænset plejetilladelse.
Der kan lægges vægt på, at  

 plejebarnet er tilmeldt hos boligtageren eller at denne får udbetalt  

 børnefamilieydelsen.
 Hvis forældre ikke lever sammen, skal et barn ved beregning af boligstøtte  

 medregnes til den husstand, hvor det opholder sig mest.
Hvis et barn opholder sig lige meget hos begge forældre, skal det ved  

 beregning af boligstøtte medregnes til den husstand, der har  

 forældremyndigheden.
Tilkommer forældremyndigheden den ene af forældrene og  

 den anden af forældrene godtgør, at barnet bor hos ham/hende, vil barnet  

 skulle medregnes i den husstand, hvor det rent faktisk opholder sig.
 Hvis forældre, der har fælles forældremyndighed, ikke lever sammen, skal  

 et barn, der opholder sig lige meget hos begge forældre, ved beregning af  

 boligstøtte medregnes til den husstand, hvor det er tilmeldt folkeregistret.
 Såfremt et barn er tilknyttet husstanden ved en boligtagers samkvemsret,  

 kan barnet ikke anses at have fast ophold i boligtagerens hjem.
 Når et hjemmeværende barn under 23 år har egne indtægter har  

 kommunalbestyrelsen pligt til at beregne boligstøtte, som om barnet er  

 logerende, såfremt dette medfører en højere boligstøtte, jf. lovens § 6, stk.  

 3. I så fald skal et værelse udgå ved beregningen af grænsebeløbet, jf. pkt.  

 6.8., og samtidig skal der fra boligudgiften trækkes et beløb for ud/fremleje  

 af værelset for hvert barn, der således betragtes som logerende, jf. pkt.  

 5.4.
Ordninger af denne art skal ophøre ved udgangen af den måned, i hvilket  

 barnet er fyldt 23 år.
Hjemmeboende børn på 23 år og derover kan ikke  

 betragtes som logerende.
 Endvidere er det en betingelse for at medtage barnet ved beregning af  

 boligstøtte, at det har fast ophold i ansøgerens hjem, jf. pkt. 4.5.
Det kan i visse tilfælde være tvivlsomt, om barnet kan siges at have  

 »fast ophold« i hjemmet.
Kortere ophold - normalt ikke over 6  

 måneder - uden for hjemmet, f.eks. i forbindelse med hospitalsophold eller på  

 grund af forsørgerens sygdom, vil ikke være nogen hindring for at medtage  

 barnet ved beregningen af boligstøtte.
Ved længere tids fravær fra hjemmet bør derimod anlægges en strengere  

 fortolkning.
Dette gælder navnlig, hvis fraværet er af ubestemt varighed, og  

 der kan være en vis formodning for, at det vil blive permanent.
Eksempelvis  

 kan børn under fortsat uddannelse, der bor på kollegium eller er på højskole  

 eller lignende, ikke siges at have »fast ophold« i ansøgerens hjem.  

 Barnet bør dog medtages ved boligstøttens beregning, når der ved indretningen  

 af hjemmet er taget hensyn dels til barnets midlertidige ophold under f.eks.  

 ferie, fridage eller sygdomsperioder, dels til muligheden for senere varige  

 ophold.
Dette gælder også børn, der f.eks. er på kostskole.
 Såfremt et barn under 23 år flytter hjemmefra, og det er overvejende  

 sandsynligt, at barnet ikke flytter tilbage til boligtageren, kan barnet ikke  

 medregnes som husstandsmedlem, før eventuel tilbageflytning finder sted.
For så vidt angår spørgsmålet om fast ophold for et barn, der aftjener  

 værnepligt, beror det på en konkret vurdering af, om den pågældende har  

 ophold i boligen.
Såfremt værnepligten aftjenes på en kaserne, der ligger i  

 nærheden af familiens bopæl, vil der således være en vis formodning for, at  

 den pågældende skal betragtes som husstandsmedlem.
Er kasernen derimod  

 beliggende i en vis større afstand fra boligstøttemodtagerens bopæl, vil der  

 derimod ikke være en formodning for, at barnet skal betragtes som  

 husstandsmedlem.
Der kan i denne forbindelse ikke udelukkende lægges vægt på,  

 hvor vedkommende er tilmeldt.
 Såfremt andre nærtstående personer end ansøgerens ægtefælle og  

 hjemmehørende børn bor sammen, accepteres det almindeligvis ikke, at sådanne  

 personer betragtes som logerende.
 Opgørelse af husstandens indkomst.
 4.1. Husstandens indkomst.
 Boligstøtteåret løber fra 1. januar til 31. december og følger således  

 kalenderåret.
Husstandsindkomsten skal efter lovens § 7 som udgangspunkt opgøres efter  

 reglerne i lov om socialindkomst.
Opmærksomheden henledes på, at i  

 socialindkomsten indgår de beløb, der er udbetalt som kontanthjælp uden  

 tilbagebetalingspligt efter kap. 9 i lov om social bistand.
Udgangspunktet for opgørelsen af husstandsindkomsten er husstandens  

 samlede socialindkomst, jf. lovens § 7, stk. 1. Socialindkomsten opgøres  

 ifølge § 7 i lov om socialindkomst (lov nr. 257 af 16. juni 1980 med senere  

 ændringer) på grundlag af ansættelsen af den skattepligtige indkomst og  

 formue for det senest afsluttede indkomstår.
Socialindkomsten anvendes med  

 virkning fra 1. januar i det andet kalenderår efter det indkomstår, på  

 grundlag af hvilket socialindkomsten er opgjort.
 Til brug for beregning af boligstøtte medregnes den i § 2, stk. 1, nr.  

 3-5, i lov om socialindkomst nævnte del af socialindkomsten  

 (arbejdsgiveradministrerede pensionsbidrag) fuldt ud fra og med 1985, mens  

 der kun skulle medregnes 1/3 i 1983 og 2/3 i 1984, jf. boligstøttelovens § 7,  

 stk. 2.
For pensionister, der modtager pension, som efter pensionslovens  

 optjeningsregler er nedsat i forhold til bopælstidens længde, beregnes  

 boligydelsen efter samme regler og med samme beløb, som gælder for  

 pensionister, der modtager fuld pension.
Boligydelsens størrelse er med andre  

 ord uafhængig af det antal bopælsår, der lægges til grund ved beregningen af  

 pensionen.
 Såfremt en pensionist i løbet af de sidste 10 år ved bortgivelse har  

 forringet sin økonomiske stilling, er der ikke - i lighed med  

 pensionslovgivningen, jf. socialministeriets bekendtgørelse nr. 747 af 7.  

 november 1986 om social pension - mulighed for at forhøje  

 beregningsgrundlaget ved opgørelse af husstandsindkomsten.
Ved den ene ægtefælles optagelse på plejehjem sker beregningen af  

 husstandsindkomsten på grundlag af den forventede fremtidige indkomst for  

 hver ægtefælle, opgjort efter de retningslinjer, der gælder for opgørelse af  

 socialindkomsten.
Det er derfor nødvendigt allerede fra dette tidspunkt at  

 foretage en opgørelse over ægtefællernes særeje og bodele, selv om  

 sambeskatningen først ophører med udgangen af optagelsesåret.
På grundlag  

 heraf beregnes forventet formueindtægt og formuetillæg.
Formuetillæg beregnes  

 af den del af formuen, der er henført til den pågældende pensionists bodel.  

 Ved opgørelsen af ægtefællernes bodele og særeje kan man normalt tage  

 udgangspunkt i den fordeling af formuen, som er godkendt af  

 skattemyndighederne.
 Ved beregning af husstandsindkomsten for den hjemmeboende ægtefælle vil  

 der som forventet indkomst skulle medregnes indtægter af egen bodel og  

 særeje, eventuelt formuetillæg, samt et eventuelt afsat forsørgelsesbeløb  

 efter bistandslovens § 85, stk. 2.
 Ejerboligfradrag beregnes for den ægtefælle, til hvis bodel en ejerbolig  

 er henført.
Hvis ejerboligen hører til begge ægtefællers bodele, beregnes der  

 formuetillæg til hver af ægtefællerne efter den del af ejendomsværdien, som  

 er henført til hver ægtefælle.
Ejerboligfradrag for den hjemmeboende  

 ægtefælle vil i dette tilfælde kunne gives for den del af ejendommen, hvoraf  

 der beregnes formuetillæg for den pågældende.
Der henvises i øvrigt til sikringsstyrelsens vejledning om social pension,  

 afs.
III, kap.
XIII, pkt. 165.
Med virkning fra 1. januar 1987 medregnes tilskrevne renter på  

 boligydelseslån ikke længere til hustandsindkomsten for pensionister.
Denne  

 ændring skal ses i sammenhæng med, at ligningsloven er blevet ændret, således  

 at renter af lån ydet i medfør af lov om individuel boligstøtte ikke kan  

 fradrages ved opgørelsen af den skattepligtige indkomst.
 Det bemærkes, at renter af lån, der er ydet i henhold til lov om lån til  

 betaling af ejendomsskatter og om ændring af ligningsloven ikke siden 1.  

 januar 1983 har kunnet fradrages ved opgørelsen af den skattepligtige  

 indkomst, jf. denne lovs § 10, stk. 2.
For husstande omfattet af kap. 11 a i boligstøtteloven kan der, såfremt  

 der i husstandsindkomsten efter lovens § 7, stk. 1-7, indgår kontanthjælp  

 efter lov om social bistand, ses bort fra hjælp, der vedrører faste udgifter  

 og enkeltudgifter, jf. § 7, stk. 8. Der henvises til Boligstyrelsens  

 bekendtgørelse nr. 379 af 11. juni 1986 om beregning af husstandsindkomst til  

 husstande omfattet af kap. 11 a i lov om individuel boligstøtte.  

 Bekendtgørelsen er optaget som bilag 5 til denne vejledning.
Beregning af socialindkomst forestås af  

 statsskattedirektoratet med bistand af de kommunale ligningsmyndigheder, jf.  

 § 1 i ministeriet for skatter og afgifters bekendtgørelse nr. 547 af 5.  

 december 1980 vedrørende socialindkomst.
 Om de mere detaljerede regler for opgørelsen af socialindkomsten henvises  

 til lov om socialindkomst nr. 257 af 16. juni 1980 med senere ændringer, samt  

 de af socialministeriet udsendte bekendtgørelser, cirkulærer m.v. om  

 socialindkomst.
 4.2. Opregulering af indkomstgrundlaget.
 For at opnå et indkomstgrundlag, der er så aktuelt som muligt, forhøjes  

 efter boligstøttelovens § 7, stk. 4, de indtægter, der er omfattet af § 2,  

 stk. 1, i lov om socialindkomst på samme måde, som anvendes ved fastlæggelsen  

 af grundlaget for den foreløbige skattesvarelse for det kommende indkomstår,  

 mens dette ikke er tilfældet for fradragene og det formuetillæg, der  

 indregnes i socialindkomsten.
I denne forbindelse skal opmærksomheden henledes på, at der bl.a. ved  

 opgørelsen af overskuds/underskudsberegning af fast ejendom ikke i  

 skattesystemerne sker en særskilt registrering af alle de i § 2, stk. 2, nr.  

 5, i socialindkomstloven nævnte fradrag, herunder f.eks. ejendomsskatter,  

 udgifter til vedligeholdelse og forsikring af visse aktiver og  

 standardfradrag vedrørende ejerbolig.
Det vil derfor kunne accepteres, at den  

 i boligstøtteloven forudsatte opregulering af indkomsterne sker på grundlag  

 af det under § 2, stk. 1, i socialindkomstloven opførte nettobeløb, uanset  

 man herved er opmærksom på, at der på denne måde vil ske en tilsvarende  

 opregulering af de i nettobeløbet indeholdte fradragsposter.
Ligeledes henledes opmærksomheden på, at opreguleringen af indkomster skal  

 ske efter samme regler, som anvendes ved forskudsregistreringen.
Dette  

 indebærer, at indkomster, der ikke opreguleres ved forkudsregistreringen,  

 såsom renteindtægter, aktieudbytter og overskud af fast ejendom for  

 skattepligtige, der er fyldt 67 år eller fylder 67 år i skatteåret, ej heller  

 skal opreguleres i forbindelse med opgørelsen af indkomsten til brug for  

 boligstøtteberegning.
Endelig henledes opmærksomheden på, at rentenedslag for pensionister som  

 følge af reglerne i lov om socialindkomst ikke skal fradrages ved beregningen  

 af husstandsindkomsten.
Det er alene positive indkomster, der skal reguleres.  

 Er der i husstanden personer med »negative« § 2, stk. 1,  

 indkomster, skal disse indkomster ikke reguleres.
Ved opgørelsen af indkomsten bortses fra de første 6.700 kr. af hvert  

 barns socialindkomst, beløbet udgør i 1987 10.300 kr.
Giver denne beregning  

 et negativt beløb, indgår dette ikke i den samlede husstands socialindkomst,  

 jf. lovens § 7, stk. 3.
 De indtægter, som er omfattet af § 2, stk. 1, i lov om socialindkomst  

 forhøjes dernæst med samme procentsats, som anvendes ved fastlæggelsen af  

 grundlaget for den foreløbige skattesvarelse for det indkomstår, der svarer  

 til boligstøtteåret, jf. lovens § 7, stk. 4.
 I 1983 skal man således forhøje indtægter omfattet af § 2, stk. 1, i lov  

 om socialindkomst med 22 pct., i 1987 er forhøjelsen 6 pct.
 Herefter fratrækkes fradrag omfattet af § 2, stk. 2, i lov om  

 socialindkomst.
 Endvidere skal der beregnes et eventuelt formuetillæg efter § 4 i lov om  

 socialindkomst ¬ eventuelt ejerboligfradrag.
 I indkomsten fradrages til sidst 7.000 kr. for hvert barn i husstanden,  

 jf. lovens § 7, stk. 5, i 1987 udgør beløbet 10.800 kr.
 Det herved fremkomne beløb afrundes nedad til nærmeste med 1.000 delelige  

 kronebeløb og kaldes husstandsindkomsten, jf. lovens § 7, stk. 6.
 4.3. Eksempler på indkomstopgørelse.
 Ved beregningen af eksemplerne anvendes som grundlag for den foreløbige  

 skattesvarelse i 1983 et tillæg til indkomsten i 1981 på 22 pct., således at  

 indtægter, omfattet af § 2, stk. 1, i lov om socialindkomst forhøjes med 22  

 pct., jf. ovenfor pkt. 4.2. Det præciseres, at beregningen er foretaget på  

 grundlag af lovens beløb og satser.
 Indkomstopgørelsen kan illustreres ved følgende eksempler:
a.
Der søges pr. 1. januar 1983 boligsikring af et ægtepar med 1 barn.  

 Manden havde i 1981 en indkomst omfattet af § 2, stk. 1, i lov om  

 socialindkomst på 100.000 kr., et § 2, stk. 2, fradrag på 20.000 kr. og en  

 skattepligtig formue på 506.300 kr., hustruen en § 2, stk. 1, indkomst på  

 20.000 kr. og et § 2, stk. 2, fradrag på 2.000 kr., og barnet en § 2, stk. 1,  

 indkomst på 5.000 kr.
 Husstandsindkomsten udgør herefter:
b.
Der søges pr. 1. januar 1983 boligsikring af et ægtepar med to børn.  

 Manden havde i 1981 en negativ § 2, stk. 1, indkomst på 5.000 kr., et § 2,  

 stk. 2, fradrag på 90.000 kr. og en formue på 746.300 kr.
Hustruen havde i  

 1981 en § 2, stk. 1, indkomst på 85.000 kr. og et § 2, stk. 2, fradrag på  

 3.200 kr.
Børnene havde indkomster på henholdsvis 8.000 kr. og 2.000 kr., og  

 det ene barn et § 2, stk. 2, fradrag på 1.000 kr.
 Indtægterne reguleres som ovenfor angivet.
 Husstandsindkomsten udgør herefter:
c.
Der søges pr. 1. januar 1983 boligydelse af en enlig folkepensionist  

 over 67 år.
Pensionisten havde i 1981 en pension på 35.000 kr. og en  

 renteindtægt på 5.600 kr.
Endvidere havde pensionisten fradrag omfattet af §  

 2, stk. 2, i lov om socialindkomst på 4.000 kr.
 4.4. Forventet fremtidig indkomst.
 Indkomstopgørelsen, jf. ovenfor, skal anvendes, når boligstøtte søges og  

 ved den årlige omberegning af boligstøtte, jf. pkt. 15.2., men dens  

 anvendelse forudsætter, at husstandsindkomsten ikke i boligstøtteåret vil  

 afvige væsentligt herfra.
 Må det antages, at indkomstforholdene i boligstøtteåret vil afvige  

 væsentligt fra den indkomst, der er beregnet efter pkt. 4.1.-4.3., skal  

 boligstøtte beregnes på grundlag af den forventede fremtidige  

 husstandsindkomst, jf. pkt. 15.2.
 Det i pkt. 4.1.-4.3. nævnte beregningsgrundlag skal i disse tilfælde  

 erstattes af husstandens forventede fremtidige husstandsindkomst, hvis det  

 skønnes, at denne afviger væsentligt fra indkomsten beregnet efter § 7, stk.  

 1-6 (hovedreglen), jf. lovens § 7, stk. 7.
 Den forventede fremtidige indkomst opgøres efter de principper, der gælder  

 i lov om socialindkomst og i overensstemmelse med reglerne i  

 boligstøttelovens § 7, stk. 3, 5 og 6.
 Ved beregning af forventet fremtidig indkomst for ansøgere, som modtager  

 kontanthjælp efter bistandsloven, indgår det aktuelle eller fremtidige  

 boligtillæg i indkomsten, idet boligtillægget ikke kan overstige huslejen med  

 fradrag af den boligstøtte, som ydes eller ville kunne ydes, jf.  

 bistandslovens § 37, stk. 3.
Med henblik på at sikre et så aktuelt indkomstgrundlag som muligt skal der  

 ved boligstøtteberegningen benyttes de skattemæssige fradragsregler, der er  

 gældende i boligstøtteåret.
Ved boligstøtteberegningen i 1987 anvendes altså  

 de fradragsregler, der er gældende i 1987.
Skønnet over, hvornår den forventede fremtidige indkomst er så væsentligt  

 større eller mindre end den beregnede indkomst, at hovedreglen bør fraviges,  

 må over for ansøgere om boligstøtte udøves på samme måde som over for  

 husstande, der allerede modtager boligstøtte.
Der henvises herom til pkt.  

 15.2.
 I de tilfælde, hvor ændringer i husstandsindkomsten skyldes ændrede  

 skattemæssige fradragsregler, vil dette ikke i sig selv medføre, at  

 boligstøtten skal beregnes på grundlag af den forventede fremtidige indkomst.
Såfremt en boligtager søger boligstøtte i forbindelse med overgang til  

 pension (oftest boligydelse), må opgørelsen af husstandsindkomsten som regel  

 ske på grundlag af den forventede fremtidige indkomst.
Dette skyldes, at der  

 ved overgangen til pension sædvanligvis sker sådanne ændringer i  

 indtægtsforholdene, at tidligere års indtægter ikke kan antages at give et  

 reelt billede af pensionistens nuværende og kommende indtægter.
 Hvor indkomsten er fastsat som den forventede fremtidige indkomst, vil det  

 også være nødvendigt ved den følgende og tillige ved den næstfølgende årlige  

 fastsættelse af ydelsen at anvende den forventede fremtidige indkomst, da  

 socialindkomsten stadig afspejler indtægtsforholdene fra tiden før opnåelse  

 af pension.
 4.5. Fradrag for børn.
Om reglen i § 7, stk. 3, om fradrag i børns indkomst, og reglen i § 7,  

 stk. 5, om fradrag i husstandsindkomsten for børn, henvises til pkt. 3.2.  

 Afsnit 5 Boligen.
 5.1. Beboelseslejlighed til helårsbeboelse.
 Retten til boligstøtte er efter lovens § 5 betinget af, at ansøgeren  

 benytter en beboelseslejlighed her i landet til helårsbeboelse.
Boligsikring ydes til boligtagere i udlejningslejligheder, hvorimod  

 boligydelse i princippet gælder for alle former for boliger.
En pensionist  

 vil således kunne modtage boligydelse, uanset om han bor i lejebolig,  

 ejerbolig, andelsbolig, aktielejlighed m.v.
 Der kan dog ikke udbetales boligstøtte til pensionister, der bor i en  

 institutionsbolig (plejehjem) eller i en institutionslignende bolig  

 (beskyttede boliger). Derimod er pensionister i kommunale pensionistboliger  

 berettigede til boligydelse i h.t. lovens kap. 12, hvis de er indflyttet i  

 boligen inden den 1. juli 1987. Hvis indflytningen i lejligheden først er  

 sket den 1. juli 1987 eller senere, gælder lovens almindelige regler om  

 boligydelse i kap. 4 eller kap 4 a, jf. pkt. 18.1.
Beboelseslejligheden skal udgøre en selvstændig bolig.
Herved forstås, at  

 boligen skal bestå af et eller flere beboelsesrum med køkken, der udelukkende  

 bruges af boligtageren og dennes husstand.
Det er udelukket at udbetale  

 boligstøtte til en boligtager, der alene råder over et enkeltværelse,  

 klubværelse eller kollegieværelse, som ikke er forsynet med eget køkken.
 Dette forhindrer dog ikke, at der kan ydes boligstøtte til boliger, hvor  

 flere enkeltpersoner eller flere familier i forening udgør en fælles  

 husstand, idet det afgørende er, at boligtageren og dennes husstand alene i  

 forhold til udlejeren har brugsretten til køkkenet, og at udlejeren som følge  

 heraf er afskåret fra at give andre andel i denne brugsret.
Da »den udelukkende brugsret« til køkkenet alene skal være  

 tilstede i forholdet mellem boligtageren og udlejeren, kan en boligtager  

 fremleje en del af sin lejlighed, men opretholde retten til at opnå  

 boligstøtte - også i tilfælde hvor fremlejetageren har en mere eller mindre  

 begrænset adgang til at anvende køkkenet.
Fremlejetageren, der jo ikke har  

 den udelukkende brugsret til køkkenet i forhold til sin udlejer (fremlejer),  

 har ikke ret til boligstøtte.
Boligstøttemodtagerens bolig skal være beliggende her i landet og skal  

 benyttes som helårsbolig.
Det er således den faktiske benyttelse, der er  

 afgørende, og ikke om boligen er godkendt til helårsbeboelse.
Hvis en bolig  

 alene anvendes til sommerbeboelse eller anden form for midlertidig beboelse,  

 er der ikke ret til boligstøtte.
 Hvis boligen benyttes både til beboelsesformål og erhvervsformål, kan der  

 kun udbetales boligstøtte til den del af boligen, der anvendes til beboelse.  

 Denne del af boligen må da selvstændigt opfylde lovens almindelige krav med  

 hensyn til boligens kvalitet, jf. nærmere under pkt. 5.2.
 5.2. Selvstændigt køkken.
 Boligstøtte kan kun ydes, når boligen er forsynet med køkken med indlagt  

 vand og forsvarligt afløb for spildevand fra køkkenvask - det vil sige afløb  

 til kloak, forsvarlig sivebrønd eller lignende, jf. lovens § 8.
Et »skabskøkken« eller lignende med kogemulighed og afløb vil  

 efter omstændighederne være tilstrækkeligt til at opfylde kravet om eget  

 køkken.
Det samme gælder for kollektivlejligheder, hvor hver lejlighed har en  

 »køkkenniche«.
 5.3. Bygningsmyndighedernes krav.
Boligstøtte skal også ydes til boligtagere i boliger, der opfylder  

 boligstøttelovens kvalitetskrav, uanset at de ikke opfylder  

 bygningsmyndighedernes krav til en bolig, så længe den faktiske benyttelse  

 ikke er bragt til ophør.
Der vil således kunne ydes boligstøtte til en bolig,  

 hvor et eller flere rum af bygningsmyndighederne kun tillades anvendt til  

 andet end beboelse, såfremt boligen opfylder boligstøttelovens krav, og så  

 længe rummet faktisk anvendes til beboelse.
Boligstøtte kan heller ikke  

 nægtes i tilfælde, hvor boligen faktisk opfylder boligstøttelovens krav, men  

 ikke er registreret som selvstændig bolig i bygnings- og boligregistret  

 (B.B.R.).
 5.4. Fremleje, fremlån, udlejning eller anvendelse til erhverv.
Ved fremleje, fremlån eller udlejning af hele boligen ophører  

 boligtagerens ret til boligstøtte.
Det må bero på fremlejetagerens eller  

 lejerens forhold, hvorvidt og i hvilket omfang boligstøtte kan ydes til dem.
 Hvis boligtageren fremlejer, fremlåner eller udlejer en del af  

 boligen, jf. lovens § 9, stk. 1, vil den fortsatte ret til boligstøtte være  

 betinget af, at den del af boligen, som ansøgeren selv benytter, opfylder  

 kvalitetskravene i lovens § 8.
Ved fremleje, fremlån eller udlejning af en del af boligen fradrages der  

 ved beregningen et beløb i lejen, der mindst skal svare til den  

 forholdsmæssige del af lejen efter antallet af værelser i boligen, jf. pkt.  

 6.8. nedenfor.
Hvis f.eks. lejen for en 3-værelses bolig er 6.000 kr., og der  

 fremlejes 1 værelse, skal der således mindst fradrages 2.000 kr.
Er den  

 faktiske leje højere, er det denne, der skal fradrages.
 Nedsættelsen af lejen, og dermed af boligstøtten, sker fra det tidspunkt,  

 hvor fremlejeforholdet, fremlånet eller udlejningen tager sin begyndelse, jf.  

 lovens § 37, stk. 3, 3. pkt., og tillige vejledningens pkt. 6.8. og pkt.  

 14.6.
 Såfremt boligtageren har indgået en lejeaftale, der omfatter såvel  

 beboelse som erhverv, fratrækkes i boligudgiften det beløb, som  

 skatteforvaltningen har fastsat som driftsomkostning ved udøvelse af  

 erhvervet, dog mindst den forholdsmæssige del i medfør af lovens § 9, stk. 2.
 I andre tilfælde, hvor en sådan adskillelse ikke er mulig, eller hvor de  

 til erhverv anvendte værelser ikke i boligstøttemæssig henseende kan  

 betragtes som værelser til beboelse, idet erhvervsandelen indgår med en langt  

 mindre vægt i den samlede boligudgift, skal kommunalbestyrelsen skønsmæssigt  

 nedsætte lejen med et beløb, der svarer til forskellen, jf. tillige pkt. 6.1.  

 i vejledningen.
 5.5. Boligens størrelse.
Boligens størrelse har betydning for selve beregningen af boligstøtten.  

 Lovens regler herom har til formål at sikre, at der kun udbetales boligstøtte  

 i det omfang, boligen kan anses for en passende bolig for husstanden.
For  

 ansøgere, der er omfattet af lovens kap. 4, er boligen således som  

 udgangspunkt for stor, hvis der i boligen er 2 eller flere værelser mere end  

 antallet af husstandsmedlemmer.
I dette tilfælde forhøjes grænsebeløbet  

 (egenbetalingen), det vil sige den andel af boligudgiften, som boligtageren  

 selv skal betale, jf. lovens § 19.
For ansøgere, der er omfattet af lovens kap. 4 a, er boligen som  

 udgangspunkt for stor, hvis boligens bruttoetageareal overstiger 65 m2 for  

 een person i husstanden og 20 m2 pr. person herudover.
I dette tilfælde  

 nedsættes boligudgiften og dermed det beregningsgrundlag, der anvendes ved  

 beregning af støtte, jf. lovens § 23 c.
Reglerne herom gennemgås under pkt.  

 8.3. nedenfor.
 Om reglerne for boligstøttens beregning under hensyntagen til  

 boligtagerens lejeindtægt ved fremleje eller udlejning henvises til pkt. 7.2.  

 nedenfor.
 Om afgrænsningen af begrebet beboelsesrum eller værelse henvises til pkt.  

 8.4. nedenfor.
Opgørelse af boligudgift for lejere og  

 andelshavere i private 6.1. Boligudgift.
Den boligudgift, der danner udgangspunkt ved beregning af boligstøtte,  

 opgøres efter de samme principper for alle ansøgere.
Selve beregningen af  

 boligstøtte sker imidlertid efter forskellige metoder.
Således anvendes for  

 ansøgere omfattet af lovens kap. 4 en værelsesnorm.
Dvs., at det beløb, som  

 ansøgeren selv skal betale af sin boligudgift (grænsebeløbet), forhøjes, hvis  

 boligen efter den fastsatte værelsesnorm er for stor i forhold til  

 husstanden, jf. lovens § 19 og pkt. 8.3.
For ansøgere omfattet af lovens kap. 4 a anvendes en arealnorm.
Dvs., at  

 den boligudgift, der danner udgangspunkt ved beregning af boligstøtte,  

 nedsættes, når boligens bruttoetageareal overstiger den fastsatte arealnorm,  

 jf. lovens § 23 c og pkt. 8.1.
 6.2. Boligudgift for lejere.
 Reglerne i lovens § 11 gælder for lejere og for andelshavere i  

 almennyttige andelsboligforeninger.
 Ved opgørelse af boligudgiften benyttes som udgangspunkt den kontraktlige  

 leje eller boligafgift, som boligtageren skal betale for lejlighedens areal,  

 fællesboligareal samt tilhørende sædvanlige udenomsrum, jf. lovens § 11, stk.  

 1.
 Ved lejlighedens areal, fællesboligareal, adgangsareal samt tilhørende  

 sædvanlige udenomsrum forstås de lokaliteter, der i medfør af boligstyrelsens  

 bekendtgørelse om beregning af boligens bruttoetageareal i henhold til  

 boligstøtteloven medregnes til boligens bruttoetageareal, jf. boligstyrelsens  

 bekendtgørelse nr. 839 af 10. december 1986. Bekendtgørelsen er optaget som  

 bilag 6 i denne vejledning.
 Såfremt lejebeløbet eller boligafgiften derfor omfatter leje for  

 lokaliteter, der efter bekendtgørelsen ikke medregnes til boligens  

 bruttoetageareal, f.eks. garager, skal lejebeløbet eller boligafgiften  

 nedsættes ved beregningen med et efter kommunalbestyrelsens skøn passende  

 beløb.
 Boligstøtte ydes til betaling af den løbende leje, hvorfor der ikke kan  

 ydes boligstøtte i tilfælde, hvor en udgift f.eks. til en forbedring er  

 dækket gennem kontant indbetaling af et eengangsbeløb.
 Hvis boligtageren rent faktisk betaler et andet lejebeløb end det, der  

 fremgår af lejekontrakten, danner det faktisk betalte beløb grundlag for  

 beregningen af boligstøtte.
 Såfremt boligtageren har indgået en lejeaftale, der omfatter såvel  

 beboelse som erhverv, fratrækkes i boligudgiften det beløb som  

 skatteforvaltningen har fastsat som driftsomkostning ved udøvelse af  

 erhvervet, dog mindst den forholdsmæssige del i medfør af lovens § 9, stk. 2.
 I andre tilfælde, hvor en sådan adskillelse ikke er mulig, eller hvor de  

 til erhverv anvendte værelser ikke i boligstøttemæssig henseende kan  

 betragtes som værelser til beboelse, skal kommunalbestyrelsen skønsmæssigt  

 nedsætte lejen med et beløb, der svarer til forskellen, jf. tillige pkt. 5.4.  

 i vejledningen.
 Dette kan f.eks. være tilfældet, når erhvervsandelen indgår med en langt  

 mindre vægt i den samlede boligudgift.
 Om forhøjelse eller nedsættelse af lejen i løbet af året henvises til pkt.  

 15.3.
 Udgifter, der betales ud over lejen, f.eks. udgifter til glasforsikring  

 eller til el-forbrug til belysning m.v. i lejligheden samt licenslignende  

 afgifter kan ikke medtages i opgørelsen af boligudgiften.
 Forudbetalt leje, indskud og lignende eller afdrag på sådanne ydelser samt  

 renter af lån til betaling af beboerindskud kan heller ikke medtages.
 6.3. Opvarmning.
Efter lejeloven kan der på varme- og varmtvandsregnskabet kun medtages  

 udgifter til egentligt brændselsforbrug.
Andre udgifter, der vedrører  

 boligens opvarmning, f.eks. aflønning af varmemester, indgår i lejen og vil  

 således danne grundlag for beregning af boligstøtten.
I ejendomme, der opvarmes fra et kollektivt varmeforsyningsanlæg, kan det  

 kollektive varmeforsyningsanlæg foretage en tilsvarende opdeling af udgifter  

 til egentligt brændselsforbrug og udgifter i øvrigt.
Begrebet kollektivt  

 varmeforsyningsanlæg er defineret i § 2 i Energiministeriets bekendtgørelse  

 nr. 542 af 6. oktober 1982 af Lov om varmeforsyning, og bestemmelsen lyder  

 således:
 »§ 2.  Ved kollektive varmeforsyningsanlæg  

 forstås virksomhed, der driver følgende anlæg med det formål at levere energi  

 til bygningers opvarmning og forsyning med varmt vand:
 Stk. 2.  Kollektive varmeforsyningsanlæg som nævnt i  

 stk. 1 omfatter ikke virksomhed, der er reguleret i lov om elforsyning og lov  

 om naturgasforsyning.
Stk. 3.  Energiministeren kan fastsætte regler om, at  

 visse former for kollektive varmeforsyningsanlæg helt eller delvis ikke skal  

 være omfattet af loven.« Sker leverancer fra et kollektivt varmeforsyningsanlæg eller et  

 elektricitetsværk, hvor udgiften til brændselsforbruget ikke opgøres  

 særskilt, skal udlejeren efter lejelovens § 36, stk. 2, dog medtage den  

 samlede udgift i varme- og varmtvandsregnskabet.
I disse tilfælde skal  

 kommunalbestyrelsen i forbindelse med opgørelse af boligudgiften forhøje den  

 leje, der anvendes ved beregningen af boligstøtten med 9,75 kr. pr. m2  

 bruttoetageareal.
Beløbet svarer i 1987 til 15 kr., jf. lovens § 11, stk. 4,  

 jf. pkt. 6.14.
 I tilfælde af fremleje, fremlån m.v. foretages ved beregning af  

 varmetillægget en reduktion af arealet på grundlag af værelsesantallet, jf.  

 lovens § 11, stk. 4.
 6.4. Vedligeholdelse.
 Har boligtageren pligt til helt eller delvis at foretage løbende  

indvendig vedligeholdelse, det vil sige opsætning af tapet, hvidtning  

 og maling, forhøjes kontraktlejen eller boligafgiften ved beregningen af  

 boligstøtten med 10 pct., eller med 5 pct., hvis boligtageren kun delvis har  

 denne pligt.
Såfremt boligselskabet (afdelingen) i et almennyttigt byggeri i medfør af  

 § 10 a, i lov om boligbyggeri, gradvis overtager pligten til istandsættelse  

 ved fraflytning, medfører dette en lempelse af lejerens pligt til indvendig  

 vedligeholdelse.
I konsekvens heraf forhøjes boligudgiften kun med 5 pct.
Påhviler pligten til udvendig vedligeholdelse boligtageren helt  

 eller delvis, forhøjes den boligudgift, der lægges til grund, med henholdsvis  

 10 eller 5 pct. af lejen.
Den leje, forhøjelsen beregnes af, er det  

 lejebeløb, der som udgangspunkt lægges til grund for beregning af  

 boligstøtte.
Såfremt enhver form for udvendig vedligeholdelse påhviler lejeren,  

 forhøjes lejen med 10 pct., mens kommunalbestyrelsen i andre tilfælde må  

 foretage en konkret vurdering af, om omfanget af lejerens udvendige  

 vedligeholdelsespligt - herunder de udgifter, vedligeholdelsespligten påfører  

 lejeren berettiger til et tillæg på 10 eller 5 pct.
Der kan forekomme  

 tilfælde, hvor lejerens pligt til delvis udvendig vedligeholdelse er så  

 ubetydelig, at der ikke ved beregningen af boligstøtte skal gives noget  

 tillæg til lejen.
 Det må således bero på en konkret vurdering, om den leje, der anvendes ved  

 beregningen af boligstøtte, kan forhøjes med 10 pct. eller 5 pct.
Såfremt den endelige leje ikke kan oplyses ved ansøgningens indgivelse,  

 skal boligstøtten beregnes på grundlag af den foreløbige leje incl.  

 eventuelle vedligeholdelsestillæg, hvis lejen skønnes rimelig, og  

 boligstøtten udbetales a conto.
Når den endelige leje foreligger, skal der  

 foretages en regulering.
 Kommunen skal i forbindelse med udbetalingen gøre den enkelte  

 boligstøttemodtager opmærksom på, at der er tale om a conto udbetaling, og at  

 der vil ske en efterfølgende regulering.
 6.5. Boligudgift for andelshavere i private andelsboligforeninger.
 Opgørelsen af boligudgiften for andelshavere i private  

 andelsboligforeninger foretages på tilsvarende måde som for lejere.  

 Boligudgiften opgøres som boligafgiften, det vil sige boligtagerens løbende  

 bidrag til andelsboligforeningens drift, reduceret eller forhøjet efter samme  

 regler som for lejere.
 Det bemærkes, at det står private andelsboligforeninger frit, hvad de vil  

 henføre under varmeudgiften, dvs. at varmeudgiften kan rumme såvel  

 brændselsudgifter som andre udgifter.
Boligafgiften skal bl.a. dække andelsboligforeningens udgifter til renter  

 og afdrag.
Da der ved bestemmelsen i § 28 (boligydelsen udbetales med  

 halvdelen som tilskud og halvdelen som lån) er taget hensyn til, at en del af  

 boligudgiften er afdrag, skal der ikke foretages et fradrag for den del af  

 boligudgiften, der svarer til afdragene.
Har andelshaveren gennem  

 andelsboligforeningen optaget et særskilt lån, f.eks. til delvis dækning af  

 betalingen af andelen, kan ydelserne på lånet ikke medregnes ved opgørelsen  

 af boligudgiften.
Hvis andelsboligforeningen ved andelshaverens køb af  

 andelslejligheden ikke har afkrævet andelshaveren et egentligt indskud -  

 tilvejebragt gennem egne midler eller banklån - men i stedet optaget et  

 samlet lån til finansiering af køb, vil der dog efter omstændighederne være  

 mulighed for at lade den del af lånet, der medgår til dækning af indskuddet,  

 indgå i boligudgiften og dermed i boligstøtteberegningen.
Det er en  

 forudsætning, at andelshaveren ikke har fradragsret for renter på  

 gældsbrevet.
I tilfælde, hvor andelsboligforeningen optager lån til  

 eksempelvis forbedring eller vedligeholdelse, og såfremt boligafgiften  

 forhøjes for et tidsrum af mindst 6 måneder, kan der ydes boligstøtte til den  

 herved forhøjede boligafgift.
 En pensionist, der er boligtager i en andelsboligforening, kan, uanset om  

 foreningen betegnes som en andelsboligforening, ikke anses for at være  

 andelshaver, såfremt boligforeningens vedtægt efter sit indhold må betragtes  

 som en interessentskabskontrakt med deraf følgende skattemæssige  

 konsekvenser.
 Ved vurdering af, om der er tale om en privat andelsboligforening, er det  

 således afgørende, hvorledes boligforeningens vedtægter er udformet.
 6.6. Aftægtsboliger m.v.
Særligt om boligtagere i aftægtsboliger bemærkes, at disse i relation til  

 boligstøtte betragtes som lejere, idet den indgåede aftægtskontrakt  

 ligestilles med en lejekontrakt.
Ved opgørelsen af boligudgiften lægges den  

 skattemæssige værdiansættelse af den fri boligret til grund.
Denne  

 værdiansættelse fastsættes løbende af skattemyndighederne til brug ved  

 indkomstbeskatningen.
 Samme fremgangsmåde anvendes i tilfælde, hvor der ikke foreligger en  

 egentlig aftægtskontrakt, men hvor en sælger af et hus f.eks. har betinget  

 sig en livsvarig brugsret til en bolig, eventuelt mod betaling af et symbolsk  

 beløb.
 Om anvendelse af reglen i § 12 henvises til pkt. 6.13.
 6.7. Lejebetaling.
Betaling af leje er bortset fra de i pkt. 6.6. nævnte tilfælde en  

 afgørende forudsætning for boligtagerens ret til boligstøtte.
Der kan således  

 kun ydes boligstøtte i forhold til den leje, der erlægges til udlejeren.  

 Kommunalbestyrelsen er hverken berettiget eller forpligtet til at udbetale  

 boligstøtte til en lejer, der undlader at betale lejen til udlejeren  

 (boykot). Det samme gælder, hvis lejeren indsætter beløbet på en konto, som  

 udlejeren ikke kan disponere over.
Hvis lejeren undlader at betale en varslet  

 lejeforhøjelse eller indsætter forhøjelsen på en konto, har han mistet sin  

 ret til boligstøtte i forhold til denne del af lejen.
Udlejeren bør i disse  

 situationer give kommunen meddelelse herom.
Den refusion af udgiften til boligstøtte, som staten yder til kommunerne,  

 beregnes af de boligstøttebeløb, som kommunen har betalt til lejerne efter  

 boligstøttelovens regler.
Da der ikke efter loven er hjemmel til at yde  

 boligstøtte, når lejen ikke betales på behørig måde, vil en kommune, der  

 uhjemlet udbetaler boligstøtte, ikke været berettiget til refusion af den  

 således udbetalte ydelse.
 Boligstøttelovens bestemmelser giver ikke lejeren ret til efterfølgende at  

 kræve boligstøtte udbetalt til dækning af den leje, der skal efterbetales,  

 når boykotsituationen ophører.
 Hvis en lejer er i lejerestance og dette ikke skyldes lejerens manglende  

 vilje til at betale, men eventuelt manglende evne, bør boligstøtten ikke  

 stoppes eller kræves tilbagebetalt.
 6.8. Fremleje, fremlån, udlejning eller anvendelse til erhverv.
 For ansøgere omfattet af lovens kap. 4, fastsætter kommunalbestyrelsen  

 ifølge § 9, stk. 2, ved fremleje, fremlån eller udlejning af en del af  

 lejligheden et lejebeløb (ekskl. et skønnet beløb til lys, varme, møblering  

 osv.). Det fastsatte lejebeløb fratrækkes ved opgørelsen af boligudgiften.
Fradraget i boligudgiften skal dog være mindst et forholdsmæssigt beløb  

 efter antal værelser.
Hvis f.eks. lejen for en 3-værelses lejlighed er 6.000  

 kr., og der fremlejes eet værelse, skal der således mindst fradrages 2.000  

 kr.
Såfremt boligtageren modtager 2.800 kr. i fremlejeindtægt, skal dette  

 beløb fradrages i lejebetalingen.
Hvis et eller flere af lejlighedens værelser udelukkende anvendes til  

 erhverv, fastsætter kommunalbestyrelsen ifølge lovens § 9, stk. 3, ligeledes  

 et lejebeløb, som fratrækkes ved opgørelsen af boligudgiften.
Har  

 skatteforvaltningen fastsat et beløb som driftsomkostning ved udøvelse af  

 erhvervet, fradrages dette, medmindre den forholdsmæssige del opgjort efter §  

 9, stk. 2, er større.
For ansøgere omfattet af lovens kap. 4 a fastsætter kommunalbestyrelsen  

 ifølge lovens § 23 c, på samme måde som for ansøgere omfattet af lovens kap.  

 4 ved fremleje, fremlån, udlejning eller anvendelse til erhvervsformål af et  

 eller flere værelser et lejebeløb, som fratrækkes den faktiske leje ved  

 opgørelse af boligudgiften.
Der skal herudover reduceres forholdsmæssigt på  

 grundlag af antallet af værelser i lejligheden i det areal, der er afgørende  

 for, hvordan boligudgiften beregnes.
 Ved fremleje, fremlån, udlejning af en del af lejligheden eller anvendelse  

 til erhverv foretages ved beregning af varmetillæg i medfør af lovens § 11,  

 stk. 4, en reduktion på grundlag af værelsesantallet, jf. vejledningens pkt.  

 6.3.
Nedsættelsen af lejen, og dermed af boligstøtten, sker fra det tidspunkt,  

 hvor fremlejeforholdet, fremlånet eller udlejningen tager sin begyndelse, jf.  

 lovens § 37, stk. 3, 3. pkt.
Efter at fremlejemålet er indgået, er det alene  

 den resterende del af lejligheden, som ansøgeren selv benytter, der skal  

 opfylde betingelserne i lovens § 8, jf. tillige vejledningens pkt. 5.4.
Kommunalbestyrelsens adgang til at anfægte beregningsgrundlaget.
 6.9. Nedsættelse af boligudgiften.
 Overstiger lejen i væsentlig grad den normale leje for sædvanlige  

 lejligheder af tilsvarende størrelse - værelsesantal og areal - eller må  

 lejen ses som delvis betaling for luksuriøst udstyr eller beliggenhed, kan  

 kommunalbestyrelsen efter § 11, stk. 5, ved beregning af boligstøtte nedsætte  

 boligudgiften med et beløb, der svarer til forskellen.
 Bestemmelsen tager sigte dels på tilfælde, hvor lejen er større end  

 normalt for tilsvarende lejligheder, dels på tilfælde, hvor lejen vel er  

 rimelig, men hvor lejligheden er af en så høj kvalitet og standard, at det  

 ikke vil være rimeligt, om der hertil skulle ydes fuld boligstøtte.
 6.10. Urimelig husleje.
Urimelige huslejer vil kunne forekomme både i nybyggeri og i den ældre  

 boligmasse.
Den husleje, der i landdistrikterne anses for urimelig, kan meget  

 vel tænkes ikke at overstige det rimelige i f.eks. hovedstadsområdet.
Dette  

 indebærer, at vurderingen af, om en leje er urimelig, altid må foretages ud  

 fra lokale forhold.
 Lejen må derfor bedømmes ud fra det lejeniveau, der er sædvanligt i  

 kommunen for lejligheder af tilsvarende størrelse, kvalitet og udstyr i  

 ejendomme, der er opført i samme tidsrum, herunder også ejendomme, der er  

 opført med statsstøtte.
 Findes der ikke sådanne ejendomme, eller skønnes materialet  

 utilstrækkeligt, vil oplysninger om lejen for tilsvarende lejligheder i  

 nabokommuner kunne lægges til grund ved bedømmelsen.
 Når man sammenligner med lejen for lejligheder i statsstøttet byggeri,  

 herunder ejendomme tilhørende almennyttige selskaber, må den særlige  

 nedsættelse af lejen, som skyldes statsstøtten - statslån, driftstilskud,  

 rentesikring, rentebidrag eller lignende - dog tages i betragtning, således  

 at der regnes med lejen uden denne nedsættelse.
For at kommunalbestyrelsen kan reducere boligudgiften, skal der være en  

 væsentlig forskel mellem den faktiske leje og den leje, som betales for  

 tilsvarende sædvanlige lejligheder.
Skønnet over, om dette er tilfældet,  

 udøves af kommunalbestyrelsen bl.a. under hensyntagen til, hvor ensartet  

 lejeniveauet er for sædvanlige lejligheder af den pågældende art.
Afvigelser  

 på mindre end 10 pct. kan i almindelighed næppe begrunde en nedsættelse.
 En huslejenævnsafgørelse kan være vejledende for kommunalbestyrelsens  

 vurdering af en eventuel nedsættelse af boligudgiften.
På denne baggrund bør der, især i kommuner, hvor reglerne om  

 huslejeregulering i kap.
II-V i lov om midlertidig regulering af  

 boligforholdene ikke er gældende, forud for beregning af boligstøtte  

 foretages en vurdering af, om den aftalte leje er rimelig i forhold til det  

 almindelige lejeniveau på stedet.
Problemet herom vil navnlig opstå ved  

 udlejning af parcelhuse og ejerlejligheder og ved udlejning af lejligheder i  

 mindre ejendomme.
 Kommunalbestyrelsen vil, efter fuldmagt fra lejer, kunne indbringe en sag  

 om lejens størrelse for huslejenævn eller boligret.
 6.11. Unormalt store beboelsesrum.
 For ansøgere, der er omfattet af lovens kap. 4, dvs. hvor antallet af  

 beboelsesrum indgår i beregningen af boligstøtten, bør kommunalbestyrelsen  

 endvidere efter § 11, stk. 5, være opmærksom på tilfælde, hvor lejligheder er  

 forsynet med meget store værelser, eller hvor der med henblik på opnåelse af  

 boligstøtte foretages ændringer i værelsesantallet, jf. herom tillige pkt.  

 8.3.
Afgørelsen af, om værelsesantallet i det enkelte tilfælde må anses for at  

 være usædvanligt i forhold til arealet, må således bero på et skøn.
Til  

 belysning af spørgsmålet kan oplyses, at bruttoetagearealet for 4- og  

 5-værelses lejligheder i statsstøttet byggeri har udgjort højst 130 m2,  

 medens lejlighedstyper med 1-3 værelser har haft tilsvarende lavere  

 arealstørrelse.
 Selv om en lejligheds areal måtte være usædvanlig stort i forhold til  

 værelsesantallet, skal nedsættelse af boligudgift kun ske, dersom lejen i  

 væsentlig grad overstiger den normale leje for lejligheder med sædvanligt  

 etageareal i forhold til værelsesantallet.
 Er f.eks. lejen for en 2-værelses lejlighed på 100 m2 ikke væsentlig  

 højere end sædvanlig leje for en 2-værelses lejlighed af normal størrelse, er  

 der følgelig ikke grundlag for nedsættelse af boligudgiften.
 Hvor kommunalbestyrelsen derimod skønner, at såvel etageareal som leje er  

 væsentlig højere end sædvanlig leje for en 2-værelses lejlighed af normal  

 størrelse, nedsættes den for boligstøttens størrelse afgørende leje til det  

 beløb, som kommunalbestyrelsen anser for passende.
 6.12. Luksuslejligheder.
I tilfælde, hvor der er tale om lejligheder, for hvilke der betales en  

 særlig høj leje, som er rimelig på grund af lejlighedens kvalitet, men hvor  

 lejens størrelse skyldes luksuriøst udstyr eller beliggenhed ,  

 herunder betaling for særlig attraktiv udsigt, kan der ligeledes efter § 11,  

 stk. 5, ske en reduktion af boligudgiften ved beregning af boligstøtten.
Det  

 er vanskeligt at pege på konkrete forhold, der på forhånd kan afgrænse de  

 tilfælde, hvor en lejlighed må karakteriseres som en luksuslejlighed.
Skønnet  

 herover må i vidt omfang bero på lokale forhold.
Vejledende for, om  

 bestemmelsen bør finde anvendelse i praksis, vil navnlig være, om  

 tilstedeværelsen af usædvanligt udstyr og lignende medfører en særlig høj  

 leje.
Som eksempel på udstyr, der i det enkelte tilfælde kan tænkes  

 karakteriseret som usædvanligt, kan nævnes sauna, swimmingpool m.m.
 6.13. Særlig høj leje i forhold til indkomsten.
 Efter boligstøttelovens § 12, der efter lovens § 16, stk. 2, også gælder  

 for ejere, har kommunalbestyrelsen pligt til at foretage en nærmere  

 undersøgelse af forholdene, hvor lejen overstiger halvdelen af boligtagerens  

 husstandsindkomst.
Den leje og den indkomst, der skal benyttes ved sammenligningen, er den  

 leje, som boligstøttemodtageren rent faktisk betaler, uanset om den  

 overstiger maksimumslejen og den husstandsindkomst, der iøvrigt benyttes ved  

 boligstøtteberegningen.
Har husstanden børn, skal der sammenlignes med  

 husstandsindkomsten efter nedslaget i husstandsindkomsten pr. barn.
Såfremt denne undersøgelse fører til, at det efter kommunalbestyrelsens  

 skøn efter en samlet vurdering af husstandsmedlemmernes rent faktiske  

 økonomiske og personlige forhold anses for urimeligt, at der ydes boligstøtte  

 efter lovens almindelige regler, skal kommunalbestyrelsen afslå at yde  

 boligstøtte eller lade boligstøtte udbetale med et nedsat beløb.
Den  

 omstændighed, at afslaget på boligstøtte kan medføre forøget offentlig støtte  

 og dermed en øget husstandsindkomst, medfører ikke pligt for  

 kommunalbestyrelsen til senere at yde boligstøtte.
 For husstande, der allerede løbende modtager boligstøtte, finder reglerne  

 i § 12 kun anvendelse, når væsentlige ændringer i boligstøttemodtagerens  

 forhold medfører, at lejen kommer til at overstige halvdelen af indkomsten.
Normalt vil det jo netop være lovens formål at yde boligstøtte, når  

 indtægten er lav i forhold til lejen.
En kommunalbestyrelse kan derfor kun  

 afslå eller nedsætte boligstøtte, når der foreligger særlige forhold, som gør  

 det urimeligt, at der ydes (fuld) boligstøtte.
Bestemmelsen tilsigter bl.a. at forhindre de uheldige resultater, der  

 ellers i visse tilfælde kan være en følge af boligstøttens  

 beregningsgrundlag.
Det kan i sådanne tilfælde være urimeligt at yde (fuld)  

 boligstøtte, f.eks. hvis ansøgere med en meget lav indkomst har betydelig  

 formue eller et betydeligt privatforbrug, eller når ansøgeren i forvejen  

 bebor eller uden vanskelighed vil kunne skaffe sig en passende lejlighed, der  

 må anses for en tilfredsstillende bolig for husstanden til en lavere leje.
 Derimod følger det af selve udgangspunktet, at f.eks. enlige med børn ikke  

 uden videre tænkes ramt af bestemmelsen, selv om denne husstandsgruppe  

 erfaringsmæssigt har relativt lave indkomster.
 Når lejen overstiger halvdelen af husstandsindkomsten, vil  

 kommunalbestyrelsen især kunne anvende bestemmelsen:
hvor indkomsten er nedbragt gennem skattemæssige fradrag, der  

 efter forholdene er unormale.
Der tænkes navnlig på sådanne fradrag, der ikke  

 modsvares af samtidige udgifter for boligtageren, hvor huslejen også efter ydelse af boligstøtte vil beslaglægge så  

 stor en del af indkomsten, at det må anses for nødvendigt, at kommunen  

 herudover vil skulle yde støtte, for at husstanden kan bebo lejligheden, hvor husstanden i forvejen bebor eller uden vanskelighed vil kunne  

 skaffe sig en lejlighed, der med en lavere leje må anses for en passende  

 bolig for husstanden, eller hvor en person, der ikke er husstandsmedlem, og hvis indtægt  

 derfor ikke indgår i husstandsindkomsten, må antages væsentligt at bidrage  

 til husstandens opretholdelse, f.eks. ved den ene ægtefælles ophold i  

 udlandet.
Det er uden betydning for beregningen af den husstandsindkomst, der  

 lægges til gruden for boligstøtteberegningen, hvorfor en person, der ikke er  

 husstandsmedlem, bidrager til husstandens opretholdelse, f.eks. om ægtefæller  

 lever faktisk adskilt på grund af uoverensstemmelser, eller om dette ikke er  

 tilfældet.
Selv om lejen ikke overstiger halvdelen af husstandsindkomsten, men  

 dog forekommer særlig høj, kan kommunalbestyrelsen nægte at yde boligstøtte,  

 når forhold i forbindelse med lejeaftalens indgåelse kunne tyde på, at  

 aftalen tilsigter opnåelse af boligstøtte som et primært formål.
Dette kan  

 således efter omstændighederne forekomme, hvor boligstøtte søges efter  

 afhændelse af ejerbolig, og ansøgeren forbliver boende i samme bolig som  

 lejer, eller der i øvrigt er nær forbindelse mellem ham og udlejer.
 Såfremt et husstandsmedlem med beskedne indkomster ansøger om boligstøtte,  

 og en anden person med fast ophold i boligen ønskes betragtet som logerende,  

 skønt pågældende bidrager væsentligt til husstandens økonomi, kan  

 kommunalbestyrelsen efter reglen i § 12 afslå at udbetale boligstøtte eller  

 udbetale støtte med et nedsat beløb, idet det eventuelt kan tillægges  

 betydning, hvilken huslejeevne boligtageren har.
 6.14. Eksempler på beregning af leje.
 Beregningsforudsætninger:
 Et ægtepar med 2 børn under 23 år søger pr. 1. januar 1987 boligsikring.
 Lejligheden består af 7 værelser på i alt 150 m2, hvoraf 1 er fremlejet.  

 Den årlige leje (inkl. varme, lys m.m. på 12.126 kr.) udgør 53.460 kr.
 Lejligheden opvarmes fra et kollektivt varmeforsyningsanlæg.
 Den indvendige (10 pct.) og den delvis udvendige (5 pct.)  

 vedligeholdelsespligt påhviler lejeren.
 Fremlejetageren betaler årligt 9.600 kr. for værelset.
Eks. 1 (Ansøgere omfattet af lovens kap. 4) Opmærksomheden henledes på bestemmelsen i lovens § 21 om maksimal  

 boligudgift.
Der henvises i denne forbindelse til vejledningens pkt. 13.8.
Eks. 2 (Ansøgere omfattet af lovens kap. 4 a) Opmærksomheden henledes på bestemmelsen i lovens § 21 om maksimal  

 boligudgift.
Der henvises i denne forbindelse til vejledningens pkt. 13.8.
 Opgørelse af boligudgift for ejere.
 7.1. Boligudgift for ejere.
 For personer, der er omfattet af lovens § 2, skal der i en ejerbolig  

 foretages en særskilt opgørelse af den del af boligudgifterne, der berettiger  

 boligtageren til at modtage boligydelse i form af tilskud, og den del af  

 udgifterne, som kan danne grundlag for boligydelse i form af lån.
 Reglerne om opgørelse af de tilskudsberettigende boligudgifter findes i  

 lovens § 14, der omtales i pkt. 7.2.
 Opgørelsen af de låneberettigende boligudgifter sker efter reglerne i §  

 15, der omtales i pkt. 7.3.-7.4.
Pkt. 7.2.-7.4. i vejledningen kan anvendes direkte på tofamilieshuse, men  

 ikke umiddelbart på de boligtyper, der derudover er nævnt i lovens § 17, det  

 vil sige flerfamilieshuse, stuehuse til landbrugsejendomme og huse, som ejes  

 af aktieselskaber m.v., hvor boligtageren ejer aktier, anparter eller  

 lignende.
Der henvises derfor til pkt. 7.5.
 7.2. De tilskudsberettigende udgifter, jf. lovens § 14.
 De tilskudsberettigende udgifter opgøres som summen af en række udgifter  

 fratrukket indtægter/skattefordele.
 De udgifter , der medregnes, er:
A.
Ejendomsskatter.
B.
Drifts- og vedligeholdelsesudgifter i form af et standardbeløb.
C.
Beregnet skat af overskud på ejendommen.
 De indtægter/skattefordele , der fratrækkes, er:
D.
Beregnet skat af underskud på ejendommen.
E.
Lejeindtægter.
Ad A.
Ejendomsskatter, jf. § 14, stk. 1, nr. 1.
Ejendomsskatter medregnes med de beløb, der er pålignet i det år,  

 boligydelsen vedrører.
Ejendomsskatterne består dels af amtskommunale  

 skatter, dels af kommunale skatter.
Derimod medregnes afgifter m.v., f.eks.  

 vedrørende renovation og levering af vand, der opkræves sammen med  

 ejendomsskatterne, ikke.
 Da det alene er de pålignede ejendomsskatter, der indgår i  

 udgiftsopgørelsen, kan restancer og morarenter fra foregående år ikke  

 medtages i opgørelsen.
 Hvis der ikke er foretaget en selvstændig vurdering af grunden, fastsætter  

 kommunalbestyrelsen det beløb, der kan medregnes som ejendomsskat.
Såfremt størrelsen af ejendomsskatterne ikke foreligger, må udbetaling af  

 boligydelse ske a conto, således at efterregulering skal foretages, når de  

 endelige oplysninger foreligger.
Den enkelte boligydelsesmodtager skal i  

 forbindelse med udbetalingen af kommunen gøres opmærksom på, at der er tale  

 om a conto udbetaling, og at regulering vil finde sted.
Ad B.
Drifts- og vedligeholdelsesudgifter, jf. § 14, stk. 1, nr. 2.
Drifts- og vedligeholdelsesudgifter medregnes i form af et standardbeløb,  

 der udgør 3.800 kr.
Beløbet svarer i 1987 til 5.900 kr., jf. nærmere pkt.  

 12.4. Standardbeløbet gælder for alle typer af ejerboliger, medmindre der i  

 medfør af § 17 er fastsat særlige regler om opgørelse af boligudgiften.
Ad C.
Beregnet skat af eventuelt overskud på ejendommen, jf. § 14, stk. 1,  

 nr. 3.
 For så vidt angår den nærmere beregnig af skat af overskud på ejendommen  

 henvises til skattelovgivningen.
Overskud (eller underskud) på ejendommen medtages ved opgørelsen af den  

 skattepligtige indkomst.
På ansøgningstidspunktet eller ved den årlige  

 fastsættelse af boligydelsen foreligger der ikke en skattemæssig opgørelse af  

 dette overskud (underskud) for det år, boligydelsen vedrører.
For at få så  

 aktuelt et udtryk for overskuddet (underskuddet) som muligt, er det derfor  

 bestemt, at der på grundlag af de gældende skatteregler beregnes et  

 overskud/underskud for det år, boligydelsen vedrører.
Den skattemæssige værdi af dette overskud beregnes med skatteprocenten på  

 1. trin på statsskatteskalaen og med de kommunale - herunder amtskommunale -  

 skatteprocenter, der gælder for den pågældende.
Opmærksomheden henledes på,  

 at eventuel kirkeskat ikke medregnes.
 Der er således tale om en tilnærmet beregning af den skat, som vedkommende  

 senere vil komme til at betale af sit overskud på ejendommen for det år,  

 boligydelsen vedrører.
 Den beregnede værdi indgår i boligydelsen som en tilskudsberettigende  

 udgift, jf. § 14.
 Hvis der på grund af ændringer i pensionistens indtægter ved udlejning af  

 en del af ejendommen sker omregning af boligydelsen, jf. pkt. 15.4., bør det  

 samtidig undersøges, om den nye lejeindtægt vil ændre størrelsen af skat af  

 eventuelt overskud på ejendommen.
 Hvis der ikke er foretaget en selvstændig vurdering af ejendommen,  

 fastsætter kommunalbestyrelsen det beløb for lejeværdien, der kan indgå ved  

 beregningen af overskud på ejendommen.
Ad D.
Beregnet skat af underskud på ejendommen, jf. § 14, stk. 2, nr. 1.
Såfremt der ved en beregning af over/underskud på ejendommen efter  

 gældende skattelovgivning fremkommer et underskud, beregnes den skattemæssige  

 værdi heraf på samme måde som for overskud, jf. ovenfor.
Den opgjorte  

 skattemæssige fordel af underskuddet trækkes herefter fra summen af de øvrige  

 beløb, der udgør de tilskudsberettigende udgifter.
Ad E.
Lejeindtægter, jf. § 14, stk. 2, nr. 2.
De tilskudsberettigende udgifter reduceres med pensionistens lejeindtægt  

 ved udlejning af en del af boligen.
Også i denne situation skal  

 kommunalbestyrelsen fastsætte et lejebeløb, jf. lovens § 9, stk. 2, og § 23  

 c.
Ved udlejning af en del af boligen forstås alene det forhold, at  

 pensionisten udlejer et eller flere værelser i den ejendom, hvor han bor, og  

 hvor ejendommen kun indeholder een selvstændig lejlighed, nemlig  

 pensionistens.
I modsætning hertil regulerer bestemmelsen i § 17, nr. 1, den  

 udlejningssituation, hvor pensionistens ejendom omfatter mere end een  

 selvstændig lejlighed, jf. nærmere boligstyrelsens bekendtgørelse nr. 663 af  

 15. oktober 1987 om opgørelse af boligudgiften efter § 17 i lov om individuel  

 boligstøtte, der er optaget som bilag 3.
Det beløb, der skal fratrækkes i boligudgiften, er lejeindtægten nedsat  

 med et af kommunalbestyrelsen skønnet beløb til lys, varme, møblering osv.,  

 jf. pkt. 6.8. Der skal dog mindst fratrækkes et beløb, der svarer til de  

 samlede udgifter, opgjort efter §§ 14 og 15, forholdsmæssigt beregnet efter  

 antal af værelser.
Hvis f.eks. de samlede udgifter er 10.000 kr. i en  

 4-værelses bolig, og der er udlejet eet værelse, skal der mindst fratrækkes  

 2.500 kr.
 Beregningen af den forholdsmæssige leje foretages på grundlag af de  

 samlede faktiske boligudgifter, uanset at disse måtte overstige maksimum for  

 boligudgiften, jf. § 21.
 Såfremt lejeindtægten er større end de samlede tilskudsberettigende  

 udgifter opgjort efter § 14, skal den resterende del af lejeindtægten  

 fratrækkes i de låneberettigende udgifter opgjort efter § 15.
 Det skal understreges, at den her nævnte lejeindtægt, som skal fratrækkes  

 i boligudgiften efter § 14, ikke behøver at være identisk med den  

 skattepligtige lejeindtægt, som indgår ved beregningen af overskud/underskud  

 på ejendommen.
 Såfremt pensionisten bor i ejerbolig, der er beliggende på en lejet grund,  

 skal den årlige lejeafgift medtages ved opgørelsen af udgiften efter § 14.  

 Denne lejeafgift er ikke fradragsberettiget og skal derfor ikke medtages ved  

 beregning af den skattemæssige værdi af overskud eller underskud på boligen.
 7.3. Låneberettigende boligudgifter.
 De låneberettigende udgifter opgøres efter reglerne i § 15. Ved  

 låneberettigende udgifter forstås de udgifter, der lægges til grund ved  

 beregning af boligydelse i form af lån.
Som låneberettigende boligudgifter kan efter § 15, stk. 1, medregnes dels  

 80 pct. af udgifterne til renter og afdrag på lån i ejendommen, dels vej- og  

 kloakbidrag og lignende (f.eks. bidrag til rensningsanlæg), der hviler som en  

 hæftelse på ejendommen.
Ved vej- og kloakbidrag forstås renter og afdrag  

 vedrørende selve anlægsgælden, hvorimod de løbende udgifter til disse anlæg  

 ikke kan medregnes.
Bidrag til grundejerforening vil heller ikke kunne  

 medregnes.
Renter og afdrag på et lån kan kun indgå i udgiftsopgørelsen, når  

 ejendommen ifølge tingbogen er stillet som sikkerhed for lånet.
Derimod er  

 selve hæftelsesformen ikke afgørende.
De typiske hæftelser vil være offentlig  

 belåning (realkreditlån) og private pantebreve (typisk sælgerpantebreve). Men  

 også lån fra private långivere eller pengeinstitutter, hvor der er stillet  

 sikkerhed i ejendommen ved ejerpantebrev eller skadesløsbrev, kan medregnes.  

 Prioritetsydelsernes størrelse må her søges i det underliggende retsforhold  

 (lånedokumentet).
Det er en betingelse, at den retlige forpligtelse til afdrag og  

 forrentning af et lån er eller bliver nedfældet skriftligt.
Det er desuden en  

 betingelse, at renten fastsættes som en procentdel af den til enhver tid  

 tilbageværende restgæld.
 Det er tilstrækkeligt, at kommunen hvert 5. år indhenter dokumentation for  

 størrelsen af de renter og afdrag, der kan medregnes som låneberettigende  

 boligudgift efter lovens § 15.
 Renter og afdrag kan medtages med 80 pct. af de beløb, der ifølge  

 låneaftalen er forfaldne til betaling i det indkomstår, boligydelsen  

 vedrører.
 Såfremt pensionisten f.eks. ingen udgift har i forbindelse med den årlige  

 forrentning af et lån, idet renterne ikke forfalder til betaling, men i  

 stedet tilskrives lånets restgæld, kan den årlige renteudgift ikke medregnes  

 ved beregning af de låneberettigende boligudgifter.
Som renter og afdrag betragtes også betaling til administrations- og  

 reservefond, provision og lignende, svarende til de udgifter,  

 skattemyndighederne godkender som fradragsberettigende i forbindelse med  

 lånet.
Betaling til bank for administration af afdrag og pantebreve m.v.  

 (depotudgift) betragtes ikke som renter og afdrag.
I tilfælde af kontant indfrielse af en restgæld på et pantebrev medregnes  

 ved udgiftsopgørelsen påløbne renter indtil indfrielsesdagen.
Derimod kan  

 indfrielsen af selve restgælden ikke medregnes.
 For ydelser på kassekreditter, der er oprettet før 8. juni 1978 (datoen  

 for boligydelseslovens vedtagelse), for hvilke der før denne dato er tinglyst  

 pant i fast ejendom som sikkerhed, gælder følgende:
 1. Såfremt kassekreditten ikke er lukket på  

 tidspunktet for ansøgning om boligydelse, er det kun de forfaldne  

 renter , der kan medregnes som låneberettigende boligudgift, og højst  

 renterne af gælden pr. 8. juni 1978.
 2. Er kassekreditten lukket på ansøgningstidspunktet  

 eller hvilket som helst tidspunkt forinden, kan der højst medregnes  

forfaldne renter og afdrag , men stadig højst renter og afdrag af  

 gælden pr. 8. juni 1978.
 3. Såfremt kassekreditten lukkes efter  

 ansøgningstidspunktet, kan  forfaldne renter og afdrag først medregnes  

 fra den 1. i måneden efter det tidspunkt, hvor kassekreditten er lukket, men  

 stadig højst renter og afdrag af gælden pr. 8. juni 1978.
 En undtagelse fra reglen om, at renter og afdrag på ethvert lån i  

 ejendommen kan medregnes, er fastsat i § 16, stk. 1. Herefter kan renter på  

 lån i henhold til boligstøtteloven og lov om lån til betaling af  

 ejendomsskatter og om ændring af ligningsloven ikke medregnes ved opgørelse  

 af boligudgiften.
 Endelig er adgangen til at medregne renter og afdrag på lån i ejendommen  

 begrænset af de regler, der er fastsat i henhold til § 15, stk. 2, jf. pkt.  

 7.4., nedenfor.
 7.4. Begrænsning af de låneberettigende boligudgifter.
 Adgangen til ved opgørelse af de låneberettigende udgifter at medregne  

 udgifter til renter og afdrag på lån i ejendommen, er begrænset af de regler,  

 der er fastsat i boligstyrelsens bekendtgørelse nr. 483 af 30. august 1982 om  

 opgørelse af låneberettigende udgifter efter § 15 i lov om individuel  

 boligstøtte, der er optaget som bilag 2.
Efter disse bestemmelser kan 80 pct. af udgifter til renter og afdrag  

 vedrørende lån tinglyst på ejendommen, som er overtaget eller optaget ved  

 pensionistens erhvervelse af ejendommen, herunder ved nyopførelse af  

 ejendommen, medregnes ved opgørelse af boligudgiften til ejere.
Lån tinglyst  

 før den 8. juni 1978 kan ligeledes medregnes.
For de øvrige lån er låneformålet afgørende for, om 80 pct. af udgifter  

 til renter og afdrag kan medregnes.
Dette gælder også lån optaget efter 8.  

 juni 1978 med sikkerhed i pantebreve, selv om pantebrevene er tinglyst på  

 ejendommen før 8. juni 1978. De øvrige lån kan således medregnes i det  

 omfang, lånene efter kommunalbestyrelsens skøn er anvendt til følgende  

 formål:
A.
Forbedringer af beboelseslejligheden, der ikke kan anses for luksuøse.  

 Det er efter bestemmelsen kun forbedringer vedrørende beboelseslejligheden,  

 der opfylder betingelserne, f.eks. energibesparende foranstaltninger,  

 overgang fra individuel til kollektiv varmeforsyning og overgang til  

 vedvarende varmeforsyning (f.eks. jordvarme og vindmølle).
 Undtaget er således forbedringer af indboet, grunden samt andre bygninger  

 og anlæg på grunden end beboelseshuset (f.eks. fritliggende garager,  

 redskabsskur og haveanlæg).
 En forbedring vil kunne betragtes som luksuøs, uanset om forbedringen blev  

 udført, mens pensionisten var erhvervsaktiv, og forbedringen ved udførelsen  

 stod i et rimeligt forhold til pensionistens indkomst.
 Om den nærmere afgrænsning af begrebet forbedring henvises til pkt. 10.1.
B.
Vedligeholdelse af beboelseslejligheden.
 Enhver vedligeholdelse opfylder betingelserne.
 Om den nærmere afgrænsning af begrebet vedligeholdelse henvises til pkt.  

 10.1.
C.
Nedbringelse eller indfrielse af restgæld på lån med henblik på at  

 sikre pensionistens forbliven i boligen.
Efter denne bestemmelse kan lån medregnes, hvis låneoptagelsen benyttes  

 til en omprioritering med henblik på nedsættelse af boligudgiften eller til  

 betaling af forfalden restgæld på lån i ejendommen.
Dette gælder dog kun,  

 hvis de lån, for hvilke restgælden nedbringes eller indfries, opfylder  

 betingelserne for at kunne medregnes ved opgørelse af boligudgiften.
F.eks.  

 kan et lån til indfrielse af restgælden på et lån, optaget efter den 8. juni  

 1978 til betaling af en bil, ikke medregnes ved udgiftsopgørelsen.
 Det vil kunne forekomme, at et lånebeløb er anvendt dels til formål, der  

 opfylder betingelserne, dels til formål, der ikke opfylder betingelserne.
Det vil således kunne forekomme, at en mindre del af et lån er benyttet  

 til formål, der ikke opfylder betingelserne.
Det vil derfor være  

 tilstrækkeligt til at opfylde betingelserne, at lånet hovedsageligt er  

 anvendt til formål, der opfylder betingelserne.
Det kan i visse tilfælde være vanskeligt at skønne over, om lånene er  

 anvendt til formål, der opfylder betingelserne.
Dette vil især kunne  

 forekomme, når lånetransaktionerne ligger flere år tilbage i tiden.
Der  

 stilles derfor kun krav om, at pensionisten skal sandsynliggøre, at et lån er  

 anvendt til de formål, der opfylder betingelserne.
 7.5. Visse boligformer.
 Boligudgiften kan for visse boligformers vedkommende ikke umiddelbart  

 opgøres efter de almindelige regler.
 I henhold til § 17 er der derfor i boligstyrelsens bekendtgørelse nr. 663  

 af 15. oktober 1987 om opgørelse af boligudgiften efter § 17 i  

 boligstøtteloven optaget som bilag 2, fastsat særlige regler om:
 7.6. To- og flerfamilieshuse.
Ved et flerfamilieshus forstås en udlejningsejendom med mere end to  

 lejligheder.
Boligudgiften for en pensionist, der bor i en af lejlighederne i  

 et flerfamilieshus, som pensionisten ejer, kan ikke opgøres efter de  

 almindelige regler i lovens §§ 14 og 15.
 Tofamilieshuse.
Boligudgiften for en beboelseslejlighed i et tofamilieshus opgøres efter  

 reglerne for eenfamilieshuse, jf. lovens §§ 14 og 15. Efter  

 skattelovgivningen fordeles ejendomsværdien på de 2 selvstændige lejligheder,  

 og der opgøres en selvstændig lejeværdi for ejers bolig.
Overskud/underskud  

 kan herefter beregnes direkte for ejerboligen.
Ejendomsskatter medregnes som  

 udgift i samme forhold som forholdet mellem ejendomsværdien for ejers bolig  

 og den samlede ejendomsværdi.
 Flerfamilieshuse.
Boligudgiften fastsættes til den lejeværdi, som skattemyndighederne senest  

 har fastsat.
Samme fremgangsmåde anvendes, hvis så stor en del af boligen  

 anvendes til erhvervsformål af pensionisten eller af andre, altså også andre  

 end husstandsmedlemmer, at skattemyndighederne har fastsat en lejeværdi for  

 beboelsesdelen.
Hvis skattemyndighederne ikke har fastsat en lejeværdi for pensionistens  

 bolig eller beboelsesdel, fastsætter kommunalbestyrelsen boligudgiften efter  

 et skøn.
Den leje, som pensionisten modtager ved udleje af den eller de  

 lejligheder, der i øvrigt findes i ejendommen, vil kunne være vejledende ved  

 kommunalbestyrelsens skøn.
Den senest fastsatte lejeværdi vil normalt være den lejeværdi, der er  

 fastsat samtidig med den skattepligtige indtægt for det senest slutlignede  

 indkomstår.
Er der på et senere tidspunkt fastsat en lejeværdi, anvendes  

 denne som boligudgift.
Såfremt størrelsen af lejeværdien ikke foreligger, må udbetaling af  

 boligydelse ske a conto, således at efterregulering skal foretages, når de  

 endelige oplysninger foreligger.
Den enkelte boligydelsesmodtager skal i  

 forbindelse med udbetalingen af kommunen gøres opmærksom på, at der er tale  

 om a conto udbetaling, og at regulering vil finde sted.
Hvis pensionisten udlejer en del af sin bolig, uden at skattemyndighederne  

 har fastsat en lejeværdi for den tiloversblevne del af boligen, fastsætter  

 kommunalbestyrelsen et lejebeløb efter de almindelige regler herom, jf. pkt.  

 7.2. E.
Dette beløb fratrækkes den fastsatte lejeværdi.
Den således opgjorte boligudgift benyttes herefter til beregning af  

 boligydelse efter de almindelige regler.
Den beregnede boligydelse udbetales  

 ifølge § 28 med halvdelen som tilskud og halvdelen som lån, jf. pkt. 11.4.
 7.7. Stuehus til en landbrugsejendom.
Ved en landbrugsejendom forstås her en ejendom, der af vurderingsrådet er  

 anset som en landbrugsejendom i henhold til § 33 i lov om vurdering af  

 landets faste ejendomme.
En landbrugsejendom, der ikke er vurderet som sådan,  

 omfattes, uanset om der rent faktisk drives landbrug, således ikke af  

 bestemmelserne om stuehuse.
For en pensionist, der bor i stuehus til en landbrugsejendom, benyttes en  

 opgørelse, der følger de almindelige principper i et vist omfang.
Der opgøres  

 således både en udgift, der svarer til de i § 14 nævnte beløb for pålignede  

 ejendomsskatter, udgifter til ejendommens drift, samt udlejningsindtægter, og  

 en udgift, der svarer til de i § 15 nævnte prioritetsudgifter m.v.
 Det beløb, der kan medregnes som udgift til ejendomsskatter, er den del af  

 de på hele ejendommen pålignede ejendomsskatter for det senest afsluttede  

 kalenderår, der kan henføres til den til stuehuset hørende grund.
 Det beløb, der medregnes som udgifter i stuehusets drift og  

 vedligeholdelse, er det for andre ejerboliger i § 14, stk. 1, nr. 2, angivne  

 standardbeløb, jf. pkt. 7.1.
 Beregnet skat af overskud og beregnet skat af underskud, jf. lovens § 14,  

 stk. 1, nr. 3, og stk. 2, nr. 1, indgår ikke i beregningen af boligudgiften.
Prioritetsudgifter m.v. opgøres som i lovens § 15, det vil sige at der  

 medregnes 80 pct. af udgiften til renter og afdrag på lån i ejendommen, samt  

 udgiften til vej- og kloakbidrag m.v.
Udgiften opgøres for hele  

 landbrugsejendommen under eet, hvorefter der ud fra vurderingsrådets  

 vurdering af stuehuset og af hele ejendommen foretages en opgørelse af, hvor  

 stor en del af udgiften, der kan henføres til stuehuset.
For de lån, der kun anerkendes, hvis ejeren godtgør et bestemt låneformål,  

 jf. pkt. 7.4., A-C, og § 2, i boligstyrelsens bekendtgørelse nr. 483 af 30.  

 august 1982 om opgørelse af låneberettigende udgifter efter lovens § 15 sker  

 der ingen forholdsmæssig reduktion.
Der kan således medregnes 80 pct. af  

 udgiften til renter og afdrag.
 Udlejningsindtægterne opgøres som for andre ejerboliger og fratrækkes de  

 opgjorte udgifter, jf. i øvrigt pkt. 7.2. E.
Pensionistens boligudgift udgør herefter summen af de således opgjorte  

 beløb for pålignede ejendomsskatter, udgifter til stuehusets drift og  

 vedligeholdelse samt den beregnede del af de efter § 15 opgjorte udgifter,  

 fratrukket eventuelle udlejningsindtægter.
Der sondres således ikke mellem  

 tilskudsberettigende og låneberettigende udgifter .
Den opgjorte boligudgift benyttes herefter til beregning af boligydelse  

 efter de almindelige regler.
Den beregnede boligydelse udbetales ifølge § 28  

 med halvdelen som tilskud og halvdelen som lån, jf. pkt. 11.4.
Hvis pensionisten eller et andet medlem af husstanden anvender en del af  

 stuehuset til erhvervsformål, og har skattemyndighederne fastsat en lejeværdi  

 for beboelsesdelen, benyttes ovenstående beregningsmåde ikke.
I stedet  

 anvendes den af skattemyndigheden fastsatte lejeværdi for beboelsesdelen som  

 boligudgift.
 Anvender pensionisten eller et andet medlem af husstanden en del af  

 stuehuset til erhvervsformål, men ikke så stor en del, at skatemyndighederne  

 har fastsat en lejeværdi for beboelsesdelen, opgøres boligudgiften på samme  

 måde, som hvis stuehuset udelukkende anvendes til beboelse, hvorefter den  

 reduceres med et beløb, der fastsættes af kommunalbestyrelsen efter et skøn  

 over forholdet mellem beboelse og erhverv.
 7.8. Blandet beboelse og erhverv.
 Hvis pensionisten har udlejet eller fremlejet en del af sin bolig, opgøres  

 indtægterne ved frem- eller udlejningen efter reglerne i § 9, stk. 2  

 (lejeboliger), eller § 14, stk. 2, nr. 2 (ejerboliger). Dette gælder, uanset  

 om det udlejede eller fremlejede benyttes til erhverv eller andet formål.
 Benytter pensionisten eller et andet medlem af husstanden en del af  

 boligen til erhvervsformål, anvendes i stedet nedenstående regler ved  

 opgørelse af boligudgiften for henholdsvis erhvervsvirksomhed i lejeboliger  

 og ejerboliger.
 Boligudgiften for en lejebolig, som pensionisten delvis benytter til  

 erhvervsformål, opgøres efter de almindelige regler i §§ 11-12, men den del  

 af lejen, som skattemyndighederne har godkendt som en driftsomkostning ved  

 udøvelse af erhvervet, fratrækkes.
 På grundlag af dette udgiftsbeløb beregnes boligydelse efter de  

 almindelige regler.
 For ejerboliger afhænger opgørelsesmetoden af, hvor stor en del af  

 boligen, der benyttes til erhvervsformål.
Hvis en del af boligen benyttes til erhvervsformål, og har  

 skattemyndighederne fastsat et lejeværdibeløb for beboelsesdelen, lægges  

 dette beløb til grund.
Halvdelen af beløbet anses som boligudgift efter § 14,  

 det vil sige som tilskudsberettigende udgift.
Den anden halvdel anses som  

 boligudgift efter § 15, dog fratrækkes eventuelle indtægter ved udlejningen,  

 jf. pkt. 7.2. E.
Anvender pensionisten eller et andet medlem af husstanden en del af  

 boligen til erhverv, men ikke så stor en del, at skattemyndighederne har  

 fastsat en lejeværdi for beboelsesdelen, opgøres boligudgiften først efter de  

 almindelige regler i §§ 14 og 15, jf. pkt. 7.2.-7.3. Disse beløb reduceres  

 hver for sig med et beløb, der er fastsat af kommunalbestyrelsen efter et  

 skøn over forholdet mellem beboelse og erhverv.
Boligydelsen beregnes  

 herefter på sædvanlig måde med tilskud for udgifterne efter § 14 og lån for  

 udgifter efter § 15.
 7.9. Enfamilieshus eller to- eller flerfamilieshus, som ejes af et  

 aktieselskab, anpartsselskab eller lignende, hvori pensionisten ejer aktier,  

 anparter eller lignende.
Efter § 17, nr. 3, kan der fastsættes regler om ret til boligydelse for  

 denne kategori af boligformer.
Baggrunden er, at pensionisten i kraft af at  

 eje aktier, anparter eller lignende kan have en indflydelse på fastsættelsen  

 af boligudgiften.
 Boligstyrelsens bekendtgørelse om opgørelse af boligudgiften efter § 17 i  

 lov om individuel boligstøtte indeholder i kapitel 4, §§ 7 og 8, bestemmelser  

 om, hvorledes boligudgiften skal beregnes for de boligformer, der er omfattet  

 af lovens § 17, nr. 3.
 I bekendtgørelsens § 7 er det således fastsat, at boligudgiften beregnes  

 efter de almindelige regler i §§ 11 og 12 i loven.
 Der er herved taget hensyn til, at kommunalbestyrelsen i henhold til § 16,  

 stk. 2, jf. § 12, har hjemmel til under visse omstændigheder at nedsætte  

 boligudgiften eller bestemme, at boligydelsen ikke kan ydes eller kun kan  

 udbetales med et nedsat beløb.
 Boligydelse beregnes efter de almindelige regler på grundlag af den  

 opgjorte boligudgift, jf. afsnit 6. Den beregnede boligydelse udbetales  

 ifølge § 28 med halvdelen som tilskud og halvdelen som lån, jf. pkt. 11.4.
Boligudgiften for en bygning på lejet grund opgøres ligeledes efter kap. 4  

 i bekendtgørelsen.
Ved afgørelse af, om der skal ske nedsættelse af lejen  

 efter § 11, stk. 5, bør kommunalbestyrelsen have i erindring, at ydelsen  

 betales som halvt lån og halvt tilskud.
 I bekendtgørelsens § 8 er det fastsat, at boligudgiften for en pensionist,  

 der bor i enfamilieshus eller to- eller flerfamilieshus, som pensionisten har  

 i sameje med andre, opgøres efter reglerne i lovens §§ 14 og 15.
 7.10. Fælles regler.
 Kommunalbestyrelsen fastsætter herefter boligudgiften og lejebeløb efter  

 et skøn i følgende tilfælde:
 7.11. Nedsættelse eller bortfald af boligydelsen.
Ifølge § 16, stk. 2, gælder bestemmelsen i § 12 også for pensionister i  

 ejerbolig.
Kommunalbestyrelsen kan således også for ejere bestemme, at  

 boligydelsen ikke kan ydes eller kun kan udbetales med et nedsat beløb, når  

 boligudgiften overstiger halvdelen af pensionistens husstandsindkomst.
 Bestemmelsen er for så vidt angår lejere behandlet i pkt. 6.13. (For ejere  

 må det på grund af ejerboligens særlige forhold herudover tages i  

 betragtning, at fradragsretten for renteudgifter, jf. § 2, stk. 2, nr. 2, i  

 lov om socialindkomst i sig selv kan medføre, at socialindkomsten er relativt  

 lav).
 Efter § 2, stk. 2, nr. 5, i lov om socialindkomst fratrækkes ved opgørelse  

 af socialindkomsten de fradrag for vedligeholdelse samt standardfradrag  

 vedrørende ejerboliger, der fratrækkes lejeværdien ved opgørelse af overskud  

 eller underskud af fast ejendom i forbindelse med opgørelse af den  

 skattepligtige almindelige indkomst.
Fradragsretten for renteudgifter kan således medføre, at boligudgiften  

 overstiger halvdelen af husstandsindkomsten.
Dette vil ikke i sig selv kunne  

 betinge, at der træffes beslutning om udbetaling af mindre end fuld  

 boligydelse under henvisning til § 12. Såfremt der er ekstraordinært store  

 lån i ejendommen, kan der imidlertid blive tale om i henhold til § 15 at  

 undersøge, om samtlige renter og afdrag på lån i ejendommen skal medregnes  

 ved opgørelsen af boligudgiften, jf. pkt. 7.3. ovenfor.
 7.12. Maksimumsbeløbet for den årlige boligudgift.
I § 21 er der fastsat et maksimum for den årlige boligudgift, der kan  

 lægges til grund ved beregning af boligydelsen.
Der henvises i øvrigt til  

 pkt. 13.6.
 Beregning af boligstøtte.
 8.1. Lovens beregningsprincip.
 Beregning af boligstøtte forudsætter kendskab til ansøgerens boligudgift,  

 husstandsindkomst, husstandens størrelse, herunder antallet af børn, samt  

 antallet af værelser og boligens bruttoetageareal.
Loven fastsætter et såkaldt grænsebeløb, der bestemmes efter den enkelte  

 husstands indkomst- og familieforhold.
Grænsebeløbet er udtryk for, hvad  

 ansøgeren selv skal betale af sin boligudgift og således, hvad lejen mindst  

 skal udgøre, før boligstøtte kan ydes, jf. lovens § 18.
Er lejen højere end grænsebeløbet, og differencen mellem lejen og  

 grænsebeløbet højere end det til enhver tid gældende minimumsbeløb for den  

 årlige boligstøtte, kan der ydes boligstøtte.
Når lejen svarer til  

 grænsebeløbet eller når den er lavere, kan der ikke ydes boligstøtte.
 Fremgangsmåden ved beregningen af ydelsen kan i hovedtræk skitseres  

 således:
Først opgøres ansøgerens boligudgift.
Der gælder forskellige regler for  

 lejere og ejere, jf. lovens §§ 11-17 og vejledningens pkt. 6 og 7.
Der gælder endvidere forskellige regler, alt efter om ansøgerne er  

 omfattet af kap. 4 eller 4 a i loven.
Reglerne i kap. 4 finder i h.t. lovens  

 § 17 a anvendelse på ansøgere, der ved udgangen af 1986 oppebærer  

 boligstøtte.
Kap. 4 finder endvidere anvendelse på ansøgernes ægtefæller og  

 på personer, med hvem ansøgerne har haft husstandsfællesskab i de sidste 5  

 år, såfremt disse personer ikke er eller har været anset som børn, jf. lovens  

 § 6, stk. 2 og 3.
Reglerne i lovens kap. 4 a finder anvendelse på nye ansøgere.
En ansøger,  

 der modtager boligstøtte efter kapitel 4, kan i stedet efter anmodning få  

 boligstøtte efter kapitel 4 a, såfremt vedkommende i en måned udgår af  

 boligstøttesystemet og herefter søger påny.
Se pkt. 14.1. herom.
 For ansøgere omfattet af lovens kap. 4 a har det betydning ved opgørelse  

 af boligudgiften, hvor mange personer der er i husstanden, idet boligudgiften  

 nedættes, når boligens bruttoetageareal overstiger den arealnorm, der er  

 fastsat i forhold til antallet af husstandsmedlemmer.
 Boligudgiften, hvoraf boligstøtten beregnes, kan dog i intet tilfælde  

 overstige et bestemt maksimumsbeløb, jf. lovens § 21 og vejledningens pkt.  

 13.8.
 Derefter opgøres ansøgerens husstandsindkomst, det vil sige den samlede  

 indkomst for alle personer i husstanden, jf. lovens § 7 og vejledningens pkt.  

 4. Ved opgørelse af indkomsten har det betydning, hvor mange børn der er i  

 husstanden, idet der for hvert barn foretages et nedslag i husstandens  

 indkomst.
 Når husstandsindkomsten er opgjort, kan grænsebeløbet beregnes, det vil  

 sige det beløb, ansøgeren mindst selv skal dække af sin boligudgift.  

 Grænsebeløbet udgør en procentdel af husstandsindkomsten.
 For ansøgere omfattet af lovens kap. 4 afhænger procentens størrelse af  

 antallet af værelser i boligen og boligens areal, antallet af  

 husstandsmedlemmer og af husstandsindkomstens størrelse.
Når boligudgiften og grænsebeløbet er fastlagt, kan størrelsen af  

 boligstøtten beregnes.
Dette sker ved at trække grænsebeløbet fra  

 boligudgiften.
Det forskelsbeløb, der herved fremkommer, udbetales fuldt ud,  

 hvor der er tale om boligydelse til pensionister, jf. lovens § 18, stk. 2.
 Derimod udbetales boligsikring med 75 pct. af det beløb, hvormed den  

 årlige boligudgift overstiger grænsebeløbet, jf. lovens § 18, stk. 3, og for  

 husstande uden børn kan boligsikring ikke overstige 15 pct. af lejen, jf.  

 lovens § 18, stk. 4.
Den årlige støtte kan ikke være større end et maksimumsbeløb på 14.160  

 kr., der i 1987 udgør 21.696 kr., jf. lovens § 22. Støtten kan udbetales i  

 form af enten et tilskud, et tilskud kombineret med et lån, eller alene i  

 form af et lån, jf. lovens §§ 26-28 og vejledningens pkt. 11.1.-11.2.  

 Samtidig er det fastsat, at boligstøtte i form af tilskud ikke kan udbetales  

 med et årligt beløb, der er mindre end 480 kr., jf. lovens § 29, beløbet  

 udgør i 1987 732 kr.
Minimumsbeløbet for boligydelse i form af lån udgør 840  

 kr., beløbet svarer i 1987 til 1.296 kr., jf. lovens § 30. Der er endvidere  

 særlige beløbsgrænser, der omtales nærmere i pkt. 8.3.
 8.2. Beregning af boligudgiften.
 Boligudgiften opgøres som anført i lovens §§ 11-17 og vejledningens afsnit  

 6 og 7.
For ansøgere omfattet af lovens kap. 4 a skal den boligudgift, der  

 herefter danner udgangspunkt ved beregning af boligstøtten nedsættes, når  

 boligens bruttoetageareal overstiger 65 m2 for een person i husstanden og 20  

 m2 pr. person herudover (arealnormen). Ved opgørelsen medregnes således for  

 een person boligudgiften pr. m2 bruttoetageareal for 65 m2. Hvis der i  

 husstanden er en stærkt bevægelseshæmmet person, og boligen er egnet herfor,  

 medregnes 75 m2 for een person, se pkt. 13.8. For hver af de øvrige personer  

 i husstanden medregnes m2-udgiften for 20 m2 bruttoetageareal.
For de  

 følgende 20 m2 medregnes 75 pct. af m2-udgiften, og for yderligere 20 m2  

 medregnes 50 pct.
Udgiften for eventuelle m2 herudover medregnes ikke, jf.  

 lovens § 23 c.
 For ansøgere omfattet af lovens kap. 4 forhøjes grænsebeløbet, når  

 værelsesantallet overstiger antallet af husstandsmedlemmer med mere end eet  

 (værelsesnormen), jf. lovens § 19 og pkt. 8.3.
 8.3. Beregning af grænsebeløbet.
 Grænsebeløbet beregnes på grundlag af husstandsindkomsten, jf.  

 vejledningens pkt. 4.
 Grænsebeløbet udgør efter § 18, stk. 1, 1. pkt., som udgangspunkt 15 pct.  

 af husstandsindkomsten op til en indtægtsgrænse på 45.200 kr., der i 1987  

 udgør 111.500 kr., og 25 pct. af husstandsindkomsten over denne grænse.  

 Ansøgeren selv skal således som hovedregel under alle omstændigheder afholde  

 15 pct./25 pct. af husstandsindkomsten som boligudgift.
 Hovedreglen om et grænsebeløb på 15 pct./25 pct. af husstandsindkomsten  

 fraviges dog som nedenfor angivet:
 Uanset antallet af værelser er det efter lovens § 19, stk. 2, fastsat, at  

 man, for at tilgodese boligtagere i små boliger opdelt i mange beboelsesrum,  

 ved beregning af boligstøtte skal tage hensyn til størrelsen af  

 beboelsesarealet, dvs. boligens bruttoetageareal, som det fremgår af  

 bygnings- og boligregistret (B.B.R.).
Bestemmelsen indebærer, at boliger på til og med 60 m2 bruttoetageareal  

 ved fastlæggelsen af grænsebeløbet anses for at have 2 værelser uanset  

 værelsesantallet.
På tilsvarende måde forudsættes boliger på 61 m2  

 bruttoetageareal til og med 75 m2 bruttoetageareal at være på højst 3  

 værelser, mens boliger på 76 m2 bruttoetageareal til og med 90 m2  

 bruttoetageareal højst anses for at være på 4 værelser.
Afhængigt af, hvad der er gunstigst for boligtageren, skal anvendes enten  

 det faktiske antal værelser i boligen eller det antal værelser, der svarer  

 til de fastsatte arealgrænser.
Således vil eksempelvis en 4 værelses bolig på  

 59 m2 bruttoetageareal blive betragtet som en 2 værelses bolig, mens en 5  

 værelses bolig på 71 m2 bruttoetageareal vil blive betragtet som en 3  

 værelses bolig.
Hvis bruttoetagearealet overstiger 90 m2, anvendes det  

 faktiske værelsesantal.
 For at imødekomme de stærkt bevægelseshæmmedes særlige behov, forøges de  

 nævnte arealgrænser med 15 m2 bruttoetageareal, såfremt nogen af  

 husstandsmedlemmerne er stærkt bevægelseshæmmede, og boligen er egnet herfor,  

 jf. lovens § 19, stk. 3 og pkt. 13.8.
Således vil en 4 værelses bolig på 72 m2 bruttoetageareal blive betragtet  

 som en 2 værelses bolig, og f.eks. vil en 5 værelses bolig på 84 m2  

 bruttoetageareal blive betragtet som en 3 værelses bolig.
Hvis  

 bruttoetagearealet overstiger 105 m2, anvendes i stedet det faktiske  

 værelsesantal.
 Reglerne om kombination af areal og værelsesantal finder kun anvendelse,  

 når boligtageren og dennes husstand alene bebor hele boligen, mens det  

 faktiske antal værelser skal lægges til grund, såfremt et eller flere  

 værelser fremlejes eller anvendes til erhvervsformål, jf. lovens § 19, stk.  

 4. Det samme gælder, såfremt der for et eller flere børn i husstanden er  

 foretaget en »gunstighedsberegning«, hvorved der er bortset fra et  

 eller flere værelser i boligen samtidig med, at der er bortset fra  

 barnets/børnenes indkomst, jf. pkt. 3.1.
 I tilfælde af uoverensstemmelse mellem lejerens oplysninger til  

 boligstøttekontoret om det lejedes areal og tilsvarende oplysninger fra  

 bygnings- og boligregistret, f.eks. fordi der foreligger en senere  

 indberetning til bygnings- og boligregistret, må det påhvile  

 boligstøttemodtageren at godtgøre, at det lejedes bruttoetageareal faktisk er  

 mindre end indberettet af ejendommens ejer til bygnings- og boligregistret.  

 Dette gælder også ansøgere omfattet af lovens kap. 4 a.
 I tilfælde, hvor boligen ikke er registreret i BBR, kan kommunen som  

 udgangspunkt anvende ansøgerens egne oplysninger, medmindre det klart  

 fremgår, at de er i uoverensstemmelse med de beregningsregler, som er fastsat  

 i Boligstyrelsens bekendtgørelse nr. 839 af 10. december 1986 om beregning af  

 boligens bruttoetageareal i henhold til boligstøtteloven.
Hvis indkomstgrænsen ikke overskrides, men antallet af værelser overstiger  

 antallet af husstandsmedlemmer med 2, udgør grænsebeløbet 20 pct. af  

 husstandsindkomsten.
Hvis antallet af værelser overstiger antallet af  

 husstandsmedlemmer med 3 eller flere, udgør det 25 pct.
 Hvis både indkomstgrænsen og værelsesnormen overskrides, udgør  

 grænsebeløbet 20 pct. af husstandsindkomsten op til indkomstgrænsen, og 30  

 pct. af indkomsten derover, såfremt antallet af værelser overstiger antallet  

 af husstandsmedlemmer med 2. Hvis antallet af værelser overstiger antallet af  

 husstandsmedlemmer med 3 eller flere, udgør grænsebeløbet 25 pct. af  

 indkomsten op til indkomstgrænsen og 35 pct. af indkomsten derover.
 Opstillet skematisk på grundlag af lovens beløb ser reglerne for beregning  

 af grænsebeløbet for ansøgere omfattet af lovens kap. 4 således ud:
 8.4. Opgørelse af antallet af værelser.
 Antallet af selvstændige værelser i boligen vil for ansøgere omfattet af  

 lovens kap. 4 være af afgørende betydning for boligstøttens størrelse.
 Opgørelsen af antallet af værelser sker efter følgende regler:
 For lejere lægges som udgangspunkt det antal værelser til grund, som er  

 nævnt i lejekontrakten.
 For ejere anses boligen som udgangspunkt at omfatte det antal værelser,  

 der er oplyst ved anmeldelsen til bygnings- og boligregistret (B.B.R.). Der  

 kan indhentes oplysninger herom direkte fra registret.
 Et værelse, der fra bygningens opførelse er beregnet til beboelsesformål,  

 må således som udgangspunkt indgå ved beregningen af boligens størrelse i  

 relation til boligstøtteloven, uanset at boligtageren rent faktisk anvender  

 værelset til andet formål, f.eks. pulterrum.
 Hvis der er uoverensstemmelse mellem det faktiske antal værelser og  

 lejekontrakten, vil det faktiske antal værelser kunne lægges til grund, hvis  

 ansøgeren kan godtgøre, at denne uoverensstemmelse allerede bestod på  

 overtagelsestidspunktet.
En ændring af værelsesantallet efter indgåelse af lejemålet eller  

 anmeldelsen til bygnings- og boligregistret vil ikke kunne danne grundlag for  

 nedsættelse af værelsesantallet ved beregningen af boligstøtten.
Et ændret  

 værelsesantal vil dog i sjældne undtagelsestilfælde kunne lægges til grund  

 ved beregning af boligstøtte.
Hertil må kræves, at ændringen er sket i  

 overensstemmelse med bygnings-, bistands- og lejelovgivningen, f.eks. fordi  

 ændringen er sket for at lette bevægelseshæmmedes ophold i boligen.
I det  

 omfang det drejer sig om almennyttigt boligbyggeri, må det herudover kræves,  

 at ændringen er sket i overensstemmelse med gældende regler for almennyttigt  

 boligbyggeri, herunder at kommunalbestyrelsens tilladelse er indhentet.
 Hvis ansøgeren er en pensionist, der hidtil har fået udbetalt  

 boligsikring, men som skal overgå til boligydelse, lægges det antal værelser  

 til grund, som hidtil har været anvendt ved boligsikringsberegningen.
 Et rum skal være adskilt fra boligens øvrige rum med væg og/eller dør, for  

 at rummet kan betragtes som et værelse.
2 rum med åben forbindelse, der ikke umiddelbart kan lukkes ved indsætning  

 af dør, f.eks. forbundet med en bue, må således betragtes som eet værelse.  

 Som værelse betragtes ikke entree, badeværelse, pulterrum eller lignende  

 sekundære rum.
Et køkken betragtes heller ikke som et værelse, medmindre  

 køkkenlokalets størrelse og øvrige anvendelsesmuligheder gør dette naturligt.  

 En spiseforstue eller et alrum skal medregnes som værelse, hvis det ved væg  

 og/eller dør er adskilt fra boligens øvrige beboelsesrum, uagtet at man i  

 relation til anden lovgivning, f.eks. i forbindelse med tilsagn om  

 rentebidrag, afdragsbidrag og statsgaranti til byggeriets opførelse  

 accepterer boligen indeholdende enten flere eller færre værelser.
Værelserne skal i almindelighed ligge i tilknytning til hinanden.
Hvis der  

 til en lejlighed i en etagebebyggelse hører et supplementsrum eller et ekstra  

 værelse i tagetagen, skal dette værelse dog medregnes i lejlighedens  

 værelsesantal.
 I ejendomme hvor ruminddelingen er overladt til beboerne eller ejendomme  

 som er atypiske fordi der ikke er rumopdeling eller fordi der er åben  

 etageadskillelse, afgøres antallet af værelser efter reglen i § 19, stk. 2.  

 Boliger på mere end 90 m2 anses herefter for at have 5 værelser.
 Det bemærkes, at der kun kan ydes boligstøtte til de værelser, der faktisk  

 benyttes til beboelse, hvorfor der skal ske en vurdering af værelsesantallet,  

 når en del af det lejede benyttes til erhverv.
 8.5. Ændring i antallet af husstandsmedlemmer.
 Efter reglerne i § 20 kan man i visse tilfælde undlade at forhøje  

 grænsebeløbet for pensionister, selv om antallet af husstandsmedlemmer bliver  

 formindsket.
Reglerne i § 20, stk. 1-3, finder tilsvarende anvendelse for ansøgere  

 omfattet af lovens kap. 4 a.
Boligudgiften, der danner udgangspunkt ved  

 beregning af boligstøtten, nedsættes således ikke efter § 23 c, hvis  

 arealgrænserne overskrides på grund af de forhold, der er nævnt i § 20, stk.  

 1, nr. 1-4, jf. § 23 d.
 Efter § 20, stk. 1, nr. 1, forhøjes grænsebeløbet således ikke ved den  

 ændring af forholdet mellem antallet af værelser og antallet af  

 husstandsmedlemmer, der er en følge af, at pensionistens ægtefælle dør.  

 Bestemmelsen finder tilsvarende anvendelse, hvor en efterlevende ægtefælle  

 bliver berettiget til social pension inden 3 måneder efter ægtefællens død,  

 jf. § 20, stk. 3.
 Grænsebeløbet forhøjes heller ikke som følge af, at samlivet ophæves ved,  

 at pensionistens ægtefælle optages i plejehjem, institution for personer med  

 vidtgående fysiske eller psykiske handicap, særligt plejehjem, psykiatrisk  

 institution, eller ved bestemmelse om ægtefællens optagelse i plejehjem under  

 dennes indlæggelse på somatisk sygehus, jf. lovens § 20, stk. 1, nr. 2.
Ved institution for personer med vidtgående fysiske eller psykiske  

 handicap forstås en institution, der er anerkendt i henhold til § 112, stk.  

 1, i lov om social bistand.
Ved særlige plejehjem forstås særlige plejehjem  

 for yngre og særlige plejehjem for personer med lidelser, der forudsætter en  

 bestemt indretning af plejehjemmet, jf. bistandslovens § 112, stk. 2.
 Bestemmelserne i § 20, stk. 1, nr. 1 og 2, omfatter ikke skilsmisse,  

 separation eller faktisk samlivsophævelse.
 Bestemmelserne i § 20, stk. 1, nr. 3 og 4, omfatter alle personer, med  

 hvem pensionisten har haft husstandsfællesskab, det vil sige søskende, børn,  

 venner m.fl., som opretholder fælles husstand med pensionisten.
Det er dog efter § 20, stk. 2, en betingelse, at husstandsfællesskabet har  

 bestået i de sidste 5 år.
Der gælder ikke en tilsvarende betingelse om, at  

 ægteskab skal have bestået i de sidste 5 år.
 Ved afgørelsen af, om der er tale om husstandsfællesskab, er de 5 års  

 varighed, som under alle omstændigheder kræves, for at reglen kan anvendes, i  

 sig selv et vægtigt indicium.
 Reglen i § 20 gælder, hvis den tilbageblevne part modtog pension eller  

 forskud på pension på tidspunktet for dødsfaldet eller plejehjemsanbringelsen  

 m.v.
Den tilbageblevne part anses også som pensionist, selvom den pågældende  

 først får tillagt pension på et senere tidspunkt, men med virkning fra tiden  

 før dødsfaldet eller plejehjemsanbringelsen m.v.
Det vil kunne ske f.eks. i  

 tilfælde, hvor den tilbageblevne har søgt social pension før ægtefællens død,  

 og senere - uden at have modtaget forskud på pensionen - får denne tilkendt  

 med virkning fra begæringens dato.
Det er ikke nogen betingelse, at der inden ændring af antallet af  

 husstandsmedlemmer er udbetalt boligstøtte til husstanden.
Bestemmelsen i §  

 20 finder anvendelse, uanset om der tidligere er udbetalt boligstøtte,  

 forudsat at husstanden opfylder kravene til personkredsen, jf. lovens § 2 og  

 vejledningens pkt. 2.2., både før og efter ændring af antallet af  

 husstandsmedlemmer, dvs. at de er pensionister.
Endvidere er det en  

 betingelse i forbindelse med ændring af antallet af husstandsmedlemmer, at  

 den tilbageblevne part rent faktisk i umiddelbar tilknytning hertil modtager  

 boligstøtte, herunder sanerings-, byfornyelses- og forbedringsboligsikring.  

 Såfremt denne ordning afbrydes, vil disse lempelige regler ikke senere finde  

 anvendelse.
De lempelige regler finder heller ikke anvendelse, hvis der  

 flyttes til en anden bolig, selvom flytningen ikke medfører en afbrydelse af  

 udbetalingen af boligydelse.
 § 20  kan alene anvendes, såfremt den tilbageblevne  

 part bebor lejligheden på det tidspunkt, hvor dødsfaldet eller  

 plejehjemsanbringelsen finder sted.
 8.6. Beregningseksempel.
 Den lempelse i beregningen af - for ansøgere omfattet af lovens kap. 4 -  

 grænsebeløbet - for ansøgere omfattet af lovens kap. 4 a - boligudgiften, der  

 følger af § 20, stk. 1, fastholdes ved senere ændringer i husstandens  

 sammensætning, således som det fremgår af følgende eksempler:
 Beregningsforudsætninger: Et ægtepar, hvoraf den ene er pensionist, bor i  

 en 4-værelses bolig på i alt 105 m2 med et hjemmeboende barn.
 Eks. 1 (Ansøgere omfattet af lovens kap. 4).
Grænsebeløbet udgør 15 pct. af husstandsindkomsten, da der kun er 1  

 overskydende værelse.
Når pensionistens ægtefælle dør, bliver der 2  

 overskydende værelser i boligen, men grænsebeløbet skal uændret udgøre 15  

 pct.
 Når barnet flytter hjemmefra, har pensionisten 3 overskydende værelser.  

 Efter reglen i § 19 skulle grænsebeløbet derfor udgøre 25 pct. af  

 husstandsindkomsten, men da grænsebeløbet i medfør af § 20 ikke skulle  

 forhøjes ved ægtefællens død, skal den nu kun sættes op til 20 pct.
 Eks. 2 (Ansøgere omfattet af lovens kap. 4 a).
 I dette eksempel kan der gives boligstøtte til boligudgiften til 105 m2  

 (65 m2 + 20 m2 + 20 m2 = 105 m2). Når pensionistens ægtefælle dør, bliver der  

 20 m2, hvortil boligudgiften efter de almindelige regler kun kan medregnes  

 med 75 pct., men boligudgiften skal i denne situation uændret medtages for de  

 105 m2.
 Når barnet flytter hjemmefra, skulle boligudgiften efter reglen i § 23 c  

 alene medregnes fuldt ud for 65 m2, og for de følgende 2 * 20 m2 skulle  

 boligudgiften medregnes med henholdsvis 75 pct. og 50 pct., men da  

 boligudgiften i medfør af § 20 ikke skulle nedsættes ved ægtefællens død,  

 skal boligudgiften medregnes fuldt ud for 65 m2 + 20 m2 = 85 m2, mens de  

 følgende 20 m2 medregnes med 75 pct.
 Sanerings- og byfornyelsesboligstøtte.
 Reglerne om sanerings- og byfornyelsesboligstøtte findes i lovens §§ 24 og  

 24 b. § 24 vedrører kun lejere og er omtalt i afsnit 9.1.-9.3.
 § 24  b, der indeholder regler om boligtagere, der  

 ikke kan opnå støtte efter § 24, er omtalt i afsnit 9.4.
 9.1. Personkredsen.
Berettiget til boligsikring efter lovens § 24 er lejere af  

 beboelseslejligheder, der i medfør af byfornyelsesloven, saneringsloven eller  

 lov om boligtilsyn har ret til at få anvist en erstatningsbolig, og som  

 faktisk får anvist en erstatningsbolig, samt lejere, hvis bolig forbedres i  

 henhold til en godkendt saneringsplan eller efter en beslutning i medfør af  

 lov om byfornyelse og boligforbedring.
Om en lejers ret til at få  

 erstatningsbolig henvises til Boligstyrelsens cirkulære af 26. november 1985  

 om erstatningsboliger m.v.
En lejer, der er berettiget til en erstatningsbolig, er berettiget til §  

 24-boligstøtte, selv om anvisningen eller flytningen rent faktisk først sker  

 efter, at lejen er forhøjet i den hidtidige bolig.
Det er dog en  

 forudsætning, at kravet om erstatningsbolig er fremsat, før den første  

 lejeforhøjelse som følge af de gennemførte arbejder skal betales, og at  

 flytning sker i en sådan tilknytning til saneringen eller byfornyelsen, at  

 der er tale om en genhusning.
 En boligtager kan få anvist en erstatningsbolig som følge af sanerings-  

 eller byfornyelsesarbejder af en kommunalbestyrelse, et kommunalt  

 fællesudvalg eller et sanerings- og byfornyelsesselskab.
Også erstatningsboligberettigede lejere, der selv skaffer sig en bolig,  

 kan få boligstøtte efter disse regler.
Det forudsættes, at  

 kommunalbestyrelsen yder boligstøtte efter reglerne, når betingelserne herfor  

 i øvrigt er til stede, og kommunalbestyrelsen finder lejerens disposition  

 rimelig under hensyn til forholdene.
Det er yderligere en betingelse, at  

 lejligheden, hvortil boligstøtte søges, skønnes passende i henseende til  

 størrelse og husleje efter lejerens økonomi og familieforhold.  

 Kommunalbestyrelsens afgørelse bør træffes i samråd med den myndighed,  

 hvorunder nedlæggelse af lejerens hidtidige bolig sorterer (sanerings- eller  

 byfornyelsesselskab, boligkommission eller kommunalbestyrelsen i lejerens  

 hidtidige bopælskommune), jf. § 24, stk. 3.
 Hvis en boligtager midlertidigt skal rømme sin bolig og f.eks. tager  

 ophold på hotel eller i en midlertidig lejlighed, betragtes lejeren - efter  

 ophør af den midlertidige rømning - også som om han havde fået anvist en  

 erstatningsbolig, og lejeren er herefter berettiget til boligstøtte.  

 Midlertidig genhusning forudsættes dog kun at finde sted, hvor der er tale om  

 en på forhånd fastsat kortere periode, der ikke må overstige 3 måneder.
I den midlertidige fraværsperiode kan der ikke ydes støtte efter § 24, men  

 boligstøtte efter kap. 4 eller 4 a til den faktisk betalte leje.
Hvis  

 fraværsperioden udstrækkes over 3 måneder, betragtes lejeren som anvist  

 erstatningsbolig i den midlertidige bolig, og der kan ydes støtte efter § 24.
 Det er en forudsætning for ydelse af støtte efter § 24, at der sker  

 flytning fra een lejlighed til en anden, hvorfor boligtagere, der indtil  

 anvisning af erstatningsbolig har boet i et enkeltværelse, ikke vil være  

 berettiget til støtten.
Hvis en husstand, som har fået anvist erstatningsbolig efter eget ønske,  

 anvises en ny lejebolig, overføres retten til boligsikringen til den nye  

 bolig.
Det samme er tilfældet, hvis husstanden inden 2 år efter 1.  

 indflytning selv skaffer sig en anden lejlighed, og flytningen kan siges at  

 være rimelig.
Herved forstås, at der ville have været ydet boligstøtte efter  

 § 24 til den nye bolig, såfremt husstanden var tilflyttet denne direkte fra  

 den oprindelige lejlighed.
Boligstøtte efter § 24 kan således ikke overføres,  

 hvis det er forhold sket efter 1. indflytning, som senere gør en flytning  

 rimelig.
 Også boligtagere, hvis lejligheder forbedres, herunder udvides, i henhold  

 til en godkendt saneringsplan eller byfornyelsesbeslutning, har ret til denne  

 boligstøtte, jf. § 24, stk. 4. Om forbedringsbegrebet henvises til pkt. 10.1.
 Dette indebærer, at husstande, der ved en sanering eller byfornyelse  

 bliver boende i den hidtidige, men forbedrede bolig, får ret til denne form  

 for boligstøtte.
 En lejer, som anvises en erstatningsbolig, eller hvis lejlighed forbedres  

 i henhold til en godkendt sanerings/byfornyelsesplan, og som på  

 anvisningstidspunktet/forbedringstidspunktet ikke selv bebor  

 lejligheden, men fremlejer den, kan efter genindflytning i lejligheden  

 fra ansøgningstidspunktet, jf. § 35, stk. 1, oppebære boligstøtte i henhold  

 til § 24, stk. 1 og 4. Aftrapningen af ydelsen sker fra det oprindelige  

 anvisnings- eller forbedringstidspunkt.
 Såfremt en fremlejetager bebor lejligheden på forbedringstidspunktet, har  

 pågældende ret til boligstøtte efter § 24, sålænge han bor i lejligheden.  

 Boligstøtte efter § 24 bortfalder ved flytning, da fremlejetageren ikke er  

 berettiget til at få erstatningsbolig.
Der kan udbetales boligsikring efter § 24 til den person, der på  

 anvisningstidspunktet/forbedringstidspunktet var lejer eller havde ret  

 til at fortsætte lejemålet i henhold til lejeloven.
Et  

 husstandsmedlem, der ikke opfylder betingelserne for at fortsætte lejemålet,  

 kan herefter ikke erhverve retten til udbetaling af saneringsboligsikring.
 Det er endvidere en betingelse for at få boligstøtte efter § 24, stk. 4,  

 at lejeren har beboet lejligheden både på tidspunktet for varslingen  

 af lejeforhøjelsen som følge af forbedringer og på tidspunktet for  

 lejeforhøjelsens ikrafttræden . Lejeforhøjelsen må således ikke have  

 været forudsigelig for lejeren på indflytningstidspunktet.
 9.2. Beregning.
Boligstøtte efter § 24 til husstande, der mister deres lejebolig på grund  

 af offentlige indgreb i medfør af saneringsloven, byfornyelsesloven samt  

 loven om boligtilsyn, eller hvis leje stiger som følge heraf, har til formål  

 at sikre, at husstandens økonomi ikke pludselig ændres som følge af ændring i  

 lejens størrelse.
Derfor ydes boligstøtte i princippet på grundlag af  

 forskellen mellem lejerens hidtidige leje og den leje han fremtidig skal  

 betale, uanset husstandens indkomst.
 Der stilles ikke krav om, at boligstøttemodtageren på tidspunktet for  

 saneringen modtager boligstøtte efter lovens kap. 4 eller 4 a.
a.
Lejen.
Boligstøtten udgør det første år forskellen mellem hidtidig og den til  

 enhver tid gældende leje, det vil sige den sidste måneds leje i hidtidig  

 bolig i forhold til den første måneds leje i fremtidig bolig.
Hvor  

 boligtageren forbliver i hidtidig bolig, er ydelsen forskellen mellem lejen  

 før og efter forbedringsforhøjelsens gennemførelse.
Ved forbedringer efter  

 byfornyelsesloven skal kommunalbestyrelsen yde boligstøtte til den  

 lejeforhøjelse, der varsles og træder i kraft i medfør af byfornyelseslovens  

 § 60 a.
Såfremt lejen senere nedsættes, kan den for meget udbetalte støtte  

 kræves tilbage, jf. § 24.
 Ved leje i såvel den hidtidige som den fremtidige bolig forstås som  

 udgangspunkt den leje, der i øvrigt anvendes eller skulle anvendes ved  

 boligstøtteberegningen, dvs. opgørelsen må afhænge af, om boligtageren er  

 omfattet af kap. 4 eller kap. 4 a, jf. afsnit 6.
 Har den anviste erstatningsbolig flere værelser end den hidtidige, og  

 overstiger erstatningsboligens værelsesantal antallet af husstandsmedlemmer  

 med mere end eet, nedsættes den nye leje med et fradrag for det/de  

 overskydende værelser.
 Fastsættelsen af værelsesantallet sker efter reglerne i lovens § 19, stk.  

 2-4.
I tilfælde, hvor boligtageren skal have støtten beregnet efter kap. 4 a,  

 må det først efter reglerne i §§ 24, stk. 2, og 19, stk. 2-4, afgøres, om den  

 nye lejlighed har flere værelser end den hidtidige, og om der skal ske  

 nedsættelse af lejen.
Er det tilfældet, må lejen og arealet nedsættes  

 forholdsmæssigt efter antallet af overskydende værelser, på samme måde som  

 hvis et værelse var fremlejet, jf. pkt. 8.6.
Er bruttoetagearealet i den gamle lejlighed af en så ringe størrelse, at  

 værelsesantallet skal nedsættes, er det dette nedsatte værelsesantal, som  

 danner udgangspunkt for afgørelsen af, om der skal ske reduktion af den nye  

 leje.
Det er størrelsen af den husstand, som er berettiget til at få anvist  

 en erstatningsbolig, som er afgørende for, om der skal ske reduktion.
 Hidtidig leje nedsættes, såfremt der på anvisnings-/forbedringstidspunktet  

 forelå fremleje af en del af boligen.
 Den til enhver tid gældende leje skal ligeledes nedsættes, såfremt der  

 fremlejes et eller flere værelser.
 Personer, som medindflytter i den nye lejlighed, men ikke har været  

 tilmeldt den gamle lejlighed, henregnes ikke til den genhusede husstand,  

 hvorfor der kan opstå tilfælde, hvor den nye leje skal nedsættes, selv om den  

 nye lejlighed rent faktisk ikke er for stor i forhold til den nye husstand.
Omvendt medregnes personer, som har været tilmeldt den hidtidige  

 lejlighed, til den genhusede husstand, selv om de pågældende ikke  

 medindflytter i den nye lejlighed.
Dette kan bevirke, at en eventuel  

 nedsættelse af lejen ikke skal ske, selv om den nye lejlighed rent faktisk er  

 for stor i forhold til den indflyttede husstand.
 Til belysning af foranstående kan følgende eksempler anføres:
 I tilfælde, hvor et barn ved en gunstighedsberegning har været betragtet  

 som logerende, og den gamle leje som følge heraf har været reduceret, skal  

 sammenligningen mellem hidtidig og ny leje som udgangspunkt ske mellem  

 hidtidig leje uden reduktion og ny leje uden reduktion.
 Boligtagerens egen boligudgift kan ikke ved saneringsboligsikring  

 nedbringes til mindre end den hidtidige leje efter fradrag af almindelig  

 boligsikring/boligydelse, og ikke til mindre end 6.300 kr. årligt i 1987, jf.  

 § 24, stk. 6.
b.
Husstandsindkomsten.
 Beregningen af boligstøtte efter § 24 er som udgangspunkt uafhængig af  

 husstandsindkomstens størrelse, men denne har betydning for den årlige  

 nedsættelse af ydelsen, jf. lovens § 24, stk. 5.
 Boligstøtten udgør som nævnt forskellen mellem lejen på  

 indflytningstidspunktet i den gamle og den nye lejlighed.
 Ydelsen nedsættes hvert år med 10 pct. af forskellen mellem lejen i den  

 gamle lejlighed og den til enhver tid gældende leje, når den faktiske leje på  

 indflytningstidspunktet overstiger 1/4 af boligtagerens husstandsindkomst,  

 jf. lovens § 7, og med 20 pct. i andre tilfælde.
Den særlige boligstøtte kan således højst ydes i henholdsvis 10 og 5 år  

 fra flytningen.
Det er husstandsindkomsten umiddelbart inden flytningen eller  

 umiddelbart før huslejen stiger som følge af forbedringsarbejder, der er  

 afgørende for, om aftrapningen skal finde sted over 10 eller 5 år.
Det er indkomsten hos de personer, som boede i den gamle lejlighed  

 umiddelbart inden flytningen, der er afgørende for aftrapningsperiodens  

 længde, mens det er uden betydning, hvor stor indkomsten er hos den husstand,  

 der flytter ind i den nye lejlighed.
Senere indkomstændringer og ændringer i  

 husstandens sammensætning er også uden betydning for beregningen af den  

 særlige boligstøtte.
Evt. fremleje af en del af lejligheden vil påvirke  

 ydelsens størrelse, jf. pkt. 9.2.a.
 Når retten til boligstøtte efter § 24 overføres til den nye bolig, skal  

 beregningen - da der ikke er tale om en ny sanerings- eller  

 byfornyelsesbegivenhed - ske, som om husstanden ved 1. anvisning og flytning  

 var indflyttet i den nye bolig, det vil sige at der skal ske en ny vurdering  

 af aftrapningsprocenten på grundlag af den oprindelige husstandsindkomst og  

 den nye husleje, men aftrapningsperioden regnes fra 1. flytning.
c.
Ydelsen.
 Det er de til enhver tid gældende maksimums- og minimumsbeløb, der er  

 afgørende for, om og med hvilke beløb saneringsboligsikring kan udbetales.
 Den årlige nedsættelse af ydelsen skal ske ud fra det faktisk beregnede  

 beløb, selv om dette overskrider det i lovens § 22 anførte maksimumbeløb.  

 Dette betyder, at der i givet fald kan ske udbetaling af maksimumbeløbet over  

 en længere periode under aftrapningen.
 Boligsikring efter § 24 ydes, såfremt dette er gunstigere end almindelig  

 boligsikring, eller for pensionisters vedkommende gunstigere end boligydelse.
For husstande, der ved udgangen af 1986 fik boligstøtte efter lovens kap.  

 4 eller 5, er det afgørende, om boligstøtte efter kap. 4 er gunstigst.
For  

 andre husstande skal der ske sammenligning af boligstøtte efter § 24 med  

 boligstøtte efter kap. 4 a.
Er den indkomstafhængige boligstøtte tilsvarende eller større, udbetales  

 denne, jf. § 24, stk. 5. Lejeren kan ikke stille krav om fremover at få  

 støtte efter § 24, og lejeren kan ikke på et senere tidspunkt efter en  

 eventuel indkomstfremgang få boligstøtte efter § 24 til den lejeforskel, der  

 skyldes tidligere forbedringer eller anvisning af erstatningsbolig.
Den  

 tidligere valgmulighed mellem § 24-boligstøtte og almindelig boligstøtte  

 bortfaldt pr. 1. januar 1987.
 Det bemærkes, at genoptagelse af udbetaling af  

 sanerings-/forbedringsboligsikring dog kan ske i tilfælde, hvor boligtageren  

 får afslag på ansøgning om pension efter at have modtaget forskud på pension  

 og i denne sammenhæng har modtaget boligydelse.
 9.3. Tilfælde, hvor der i medfør af en godkendt saneringsplan eller  

 byfornyelsesbeslutning sker flere begivenheder omfattet af § 24, jf. § 24 a.  

 De situationer, der tænkes på, kan f.eks. være anvisning af erstatningsbolig  

 efterfulgt af forbedring, flere trinvise forbedringer eller forbedringer  

 efterfulgt af anvisning af erstatningsbolig.
 Beregningen af den enkelte boligstøtte efter § 24 som følge af den enkelte  

 genhusning/forbedring skal ske som anført foran under pkt. 9.2.
I de tilfælde, hvor der skal ske sideløbende aftrapning af to eller flere  

 sanerings- eller byfornyelsesboligsikringsydelser, foretages en  

 »fastfrysning« af de ydelser, hvor aftrapningen allerede er  

 påbegyndt, idet der sker en beregning af, hvad ydelsen vil udgøre i resten af  

 aftrapningsperioden, når lejen på »fastfrysningstidspunktet« lægges  

 til grund.
Fremtidige lejestigninger henføres således kun til den seneste  

 boligsikringsydelse og indgår kun i aftrapningen af denne ydelse.
Den samlede  

 boligsikring kommer herefter til at bestå af den nye sanerings- eller  

 byfornyelsesboligsikring plus det beløb, der på  

 »fastfrysningstidspunktet« er beregnet for hvert enkelt år, som  

 vedrører de tidligere lejeforhøjelser, og som ikke senere kan reguleres.  

 Såfremt den seneste lejeforhøjelse er midlertidig eller indbringes for  

 huslejenævnet, må udbetaling af den samlede støtte ske a conto.
 Eksempel:
 1. Forbedringsforhøjelse efter § 24, stk. 4, pr. 1.  

 maj 1986. Omkostningsbestemt huslejestigning pr. 1. oktober 1986.
 2. Omkostningsbestemt huslejestigning pr. 1. januar  

 1987.
 3. Forbedringsforhøjelse efter § 24, stk. 4, pr. 1.  

 marts 1987.
 4. Skatte- og afgiftsstigninger pr. 1. august 1987 med  

 tilbagevirkende kraft fra 1. januar 1987, varslet 25. marts 1987, og meddelt  

 boligstøttekontoret inden 1. april 1987.
 Ad 1 og 2.
 Saneringsboligsikring til 1. forbedringsforhøjelse pr. 1. maj 1986  

 beregnes som anført under pkt. 9.2. Det betyder, at der også ydes  

 boligsikring efter § 24 til omkostningsbestemte huslejestigninger, der  

 indtræder samtidig med forbedringsforhøjelsen eller senere (pr. 1. oktober  

 1986 og pr. 1. januar 1987), dog kun stigninger i perioden indtil 2.  

 forbedringsforhøjelse.
 Ad 3.
 Når 2. forbedringsforhøjelse indtræder 1. marts 1987, skal der ske en  

 »fastfrysning« og selvstændig aftrapning af den allerede iværksatte  

 boligsikring efter § 24, det vil sige på grundlag af huslejen måneden før 1.  

 forbedringsforhøjelse, det vil sige 1. april 1986, og huslejen måneden før 2.  

 forbedringsforhøjelse indtræder, det vil sige 1. februar 1987.
 Omkostningsbestemte huslejestigninger, som indtræder på  

 »fastfrysningstidspunktet« eller senere, indgår kun i  

 saneringsboligsikringen til 2. forbedringsforhøjelse.
 Boligsikring til 2. forbedringsforhøjelse pr. 1. marts 1987 beregnes  

 ligeledes som anført under pkt. 9.2. Den årlige aftrapningsdato for ydelsen  

 er ikrafttrædelsesdatoen for 2. forbedringsforhøjelse.
 Ad 4.
 Fremtidige huslejestigninger - det vil sige efter 2. forbedringsforhøjelse  

 - henføres uanset aftrapningsperiodernes længde kun til  

 saneringsboligsikringen vedrørende 2. forbedringsforhøjelse og indgår således  

 kun i aftrapningen af denne ydelse, jf. skatte- og afgiftsstigningen pr. 1.  

 august 1987, der indgår med virkning fra 1. april 1987, idet boligsikringen  

 til 1. forbedringsforhøjelse 1. maj 1986 er »fastfrosset« 28.  

 februar 1987.
 Konsekvensen af ovenstående er, at der vil forekomme 2 sideløbende  

 boligsikringer efter § 24 med forskellig aftrapningsdato, at der vil kunne  

 forekomme 2 forskellige aftrapningsperioder - 5 eller 10 år - afhængig af  

 indkomst- og husstandsforholdene på tidspunktet for henholdsvis 1. og 2.  

 forbedringsforhøjelse, og at der skal foretages sammenlignende beregninger  

 mellem den almindelige indkomstafhængige boligstøtte og boligstøtten, der  

 følger af de skete forbedringsforhøjelser.
De sammenlagte boligsikringsbeløb må ikke overstige maksimumbeløbet.
Hvert  

 af beløbene skal være deleligt med 12.
 Er den indkomstafhængige boligstøtte tilsvarende eller større end de  

 sammenlagte saneringsboligsikringsbeløb, udbetales den almindelige  

 boligstøtte, jf. pkt. 9.2.
 9.4. Støtte til andelshavere, lejere og ejere i forbindelse med sanering  

 og byfornyelse, § 24 b.
 9.4.1. Personkreds.
 Til husstande, som ikke er omfattet af § 24, kan der i medfør af § 24 b  

 ydes en lignende støtte i følgende tilfælde:
A.
Andelshavere i en privat andelsboligforening, hvis boligafgift stiger  

 som følge af forbedringsarbejder, vedligeholdelse og istandsættelse udført  

 efter en beslutning i henhold til byfornyelsesloven eller efter påbud i  

 henhold til saneringsloven, jf. § 24 b, stk. 1. Det er en betingelse, at  

 andelshaveren har overtaget lejligheden inden arbejdernes færdiggørelse, og  

 både har beboet andelsboligen og afholdt den hidtidige boligafgift mindst 1  

 måned inden boligafgiftsstigningen.
B.
Husstande, der i medfør af byfornyelseslovens § 38 skal rømme deres  

 bolig og anvises erstatningsbolig i en lejlighed i udlejningsbyggeri eller en  

 privat andelsboligforening, jf. § 24 b, stk. 2. Det vil sige:
 - Private andelshavere, der anvises erstatningsbolig i en lejebolig eller  

 i en privat andelsbolig.
 - Ejere, herunder ejere af såvel ejerlejligheder som een-, to- eller  

 flerfamilieshus, der som erstatningsbolig anvises en lejebolig eller en  

 privat andelsbolig.
 - Lejere, der anvises erstatningsbolig i en privat andelsboligforening.
C.
Husstande, som nævnt i § 24 b, stk. 2, nr. 1, der som erstatningsbolig  

 får anvist en lejebolig eller privat andelsbolig som følge af, at den  

 hidtidige bolig forbedres i henhold til byfornyelsesloven/saneringsloven, og  

 hvor forbedringen for lejernes vedkommende medfører en lejeforhøjelse, der -  

 sammen med lejeforhøjelser for forbedringer gennemført i de sidste 3 år - vil  

 udgøre mere end 80 kr. pr. m2, og for ejeres og andelshaveres vedkommende en  

 tilsvarende forhøjelse af nettoboligudgiften.
D.
Husstande, jf. § 24 b, stk. 2, nr. 1, hvis boligudgift stiger som følge  

 af forbedringer, der gennemføres efter byfornyelsesloven/saneringsloven, men  

 hvor de i loven anførte betingelser om lejestigning på 80 kr. pr. m2 inden  

 for de sidste 3 år ikke er opfyldt, kan få anvist en erstatningsbolig,  

 såfremt forholdet mellem boligudgiften og husstandens samlede økonomi  

 forrykkes væsentligt som følge af forbedringen.
E.
Husstande, der udnytter fortrinsretten til medlemsskab af en privat  

 andelsboligforening, det vil sige lejere og tidligere beboere, herunder  

 tidligere andelshavere og ejere af ejerlejligheder, der er anvist  

 erstatningsbolig i forbindelse med ejendommens ombygning eller forbedring, og  

 som efter byfornyelsesarbejdernes afslutning skal have tilbudt at overtage  

 ejendommen på andelsbasis, jf. § 24 b, stk. 2, nr. 2.
F.
Lejere, der er berettiget til saneringsboligsikring efter § 24 i lov om  

 individuel boligstøtte, og som derefter overtager ejendommen på andelsbasis,  

 jf. § 24 b, stk. 2, nr. 3.
 Ad B og C.
En boligtager, der har fået anvist en erstatningsbolig, har i indtil 2 år  

 efter anvisningen ret til at få anvist en anden erstatningsbolig, fortrinsvis  

 i sit tidligere bykvarter.
Den pågældende er fortsat berettiget til tilskud  

 efter § 24 b til den nye bolig.
Det er dog en forudsætning for ret til  

 tilskud, at lejligheden på det oprindelige anvisningstidspunkt kunne anses  

 for passende.
 Ad F.
 Denne bestemmelse finder også anvendelse på lejere, der senere overtager  

 deres lejlighed på andelsbasis, under forudsætning af, at de i forvejen  

 modtager boligstøtte efter § 24.
 9.4.2. Boligudgiften.
 Lovens almindelige regler om sammenhængen mellem husstandsstørrelse og  

 boligstørrelse, jf. afsnit 6, finder også anvendelse i relation til § 24 b.
For husstande, som bliver berettiget efter 1. januar 1987, opgøres såvel  

 den hidtidige som den fremtidige boligudgift efter reglerne i Boligstyrelsens  

 bekendtgørelse nr. 840 af 11. december 1986 om opgørelse af boligudgiften  

 efter § 24 b i boligstøtteloven.
Bekendtgørelsen er optaget som bilag 7 i  

 denne vejledning.
 Boligafgiften for andelshavere før og efter forbedringen til brug  

 ved beregning af byfornyelsestilskud efter § 24 b, stk. 1, samt for  

 andelshavere og lejere efter § 24 b, stk. 2, opgøres herefter i det  

 væsentlige, jf. dog nedenfor, på tilsvarende måde som til brug ved beregning  

 af boligstøtte, jf. boligstøttelovens §§ 11 og 13 samt afsnit 6.
Det skal herved særligt fremhæves, at der ved opgørelse af den nye  

 boligafgift ikke skal ske fradrag for sparet vedligeholdelse i  

 modsætning til opgørelse af boligudgiften til brug for beregning af  

 forbedringsboligsikring, jf. afsnit 10. Ved opgørelse af den nye boligafgift  

 indgår stigninger i boligafgiften, der hidrører fra finansiering af såvel  

 ombygning som forbedring og istandsættelse, der er omfattet af  

 saneringsplanen eller byfornyelsesbeslutningen.
Driftsudgiftsforhøjelser  

 medregnes ikke.
 Anvendes boligen delvis til erhvervsformål, opgøres boligafgiften som den  

 del af afgiften, der ikke af skattemyndighederne er anerkendt som en  

 driftsomkostning ved udøvelse af erhvervet.
 Den hidtidige boligudgift for ejere til brug for beregning af  

 byfornyelsestilskud efter § 24 b, stk. 2, det vil sige til ejere, der som  

 erstatningsbolig får anvist en lejebolig eller en privat andelsbolig, opgøres  

 i det væsentlige på samme måde som ved opgørelsen af boligudgiften til brug  

 for beregning af boligydelse til pensionister, jf. boligstøttelovens §§ 14-17  

 samt afsnit 6.
 Opgørelsen adskiller sig dog herfra ved, at alene 50 pct. af udgiften til  

 renter og afdrag på lån i en ejendom kan medregnes.
 Det skal særligt fremhæves, at de boligudgifter, der i henhold til  

 boligstøttelovens § 15, det vil sige udgifter til renter og afdrag på lån  

 samt vej- og kloakbidrag, jf. afsnit 7.3., er låneberettigende udgifter, ved  

 ydelse af byfornyelsestilskud efter § 24 b, stk. 2, er tilskudsberettigende.
 Boligudgiften i den nye bolig - det vil sige lejebolig eller privat  

 andelsbolig - opgøres efter boligstøttelovens almindelige regler.
 9.4.3. Husstandsindkomsten.
 Husstandsindkomstens størrelse er uden betydning for beregning af  

 byfornyelsestilskud, på tilsvarende måde som sanerings- og  

 forbedringsboligsikring efter §§ 24 og 25. Der skal dog ske en opgørelse af  

 husstandsindkomsten til brug for beregning af, om boligstøtte efter kapitel 4  

 eller 4 a er gunstigere end tilskud efter § 24 b, jf. i øvrigt pkt. 9.2.c.
For pensionisthusstande som er andelshavere skal såvel boligydelse som  

 tilskud og boligydelse som lån indgå i sammenligningsberegningen.
Dette  

 gælder også i tilfælde hvor pensionisten ikke ønsker at modtage lånet.
 I modsætning til sanerings- og forbedringsboligsikring er  

 husstandsindkomstens størrelse uden betydning for nedtrapningen af  

 byfornyelsestilskuddet, jf. pkt. 9.4.4.
 9.4.4. Beregning af tilskud.
 Andelshavere i en privat andelsboligforening har ret til et tilskud til  

 delvis dækning af den stigning i boligafgiften, der skyldes ombygning,  

 forbedring eller istandsættelse af boligen, jf. § 24 b, stk. 1.
 Byfornyelsestilskud udgør det første år 75 pct. af den stigning i  

 boligafgiften, der skyldes andelshaverens udgift til finansiering af de  

 pågældende arbejder, jf. foran, det vil sige 75 pct. af forskellen i  

 boligafgiften før og efter forbedringen, ombygningen eller istandsættelsen.
 Tilskuddet udgør i de følgende 4 år henholdsvis 60 pct., 45 pct., 30 pct.  

 og 15 pct. af finansieringsudgifterne i de pågældende år, hvorefter  

 tilskuddet bortfalder, jf. § 24 b, stk. 3.
 Tilskuddet kan således højst udbetales i 5 år.
 Aftrapningen sker fra tidspunktet for arbejdernes færdiggørelse, dog  

 tidligst fra det tidspunkt, hvor boligafgiften stiger.
 Tilskud til husstande, der i henhold til lov om byfornyelse, § 38, jf.  

 pkt. 9.4. C-E, anvises en lejlighed i en udlejningsejendom eller en  

 andelslejlighed i en privat andelsboligforening, jf. § 24 b, stk. 2, nr. 1,  

 beregnes det 1. år ud fra forskellen mellem den hidtidige boligudgift og den  

 nuværende boligudgift, det vil sige den sidste måneds boligudgift i den  

 hidtidige bolig i forhold til den første måneds boligudgift i den nye bolig.
Tilskuddet udgør det første år 75 pct. af forskellen mellem den hidtidige  

 boligudgift og den forhøjede boligudgift på anvisningstidspunktet.
Hvis der  

 ved indflytningen er varslet forhøjelse af boligudgiften, skal den forhøjede  

 boligudgift lægges til grund ved beregningen, men dog først fra det  

 tidspunkt, hvor betalingen skal ske.
 Tilskuddet udgør de følgende 4 år henholdsvis 60 pct., 45 pct., 30 pct. og  

 15 pct. af forskellen mellem den hidtidige boligudgift på  

 anvisningstidspunktet og den til enhver tid gældende boligudgift.
 Tilskuddet kan således højst udbetales i 5 år.
 Aftrapning af tilskuddet sker fra anvisningstidspunktet, det vil sige  

 lejeaftalens ikrafttræden/skæringsdatoen for overtagelse af andelsboligen, og  

 ikke fra det tidspunkt, hvor der eventuelt senere måtte blive ansøgt om  

 byfornyelsestilskud.
 Til husstande, der udnytter fortrinsretten til medlemsskab af en  

 andelsboligforening, jf. pkt. 9.4.1. E, og til lejere, der er berettigede til  

 tilskud til lejligheden efter § 24, og som herefter overtager ejendommen på  

 andelsbasis, jf. pkt. 9.4.1. F, beregnes boligstøtten som udgangspunkt på  

 samme måde som anført ovenfor.
 Tilskud efter § 24 b til husstande, som - før fortrinsretten udnyttes -  

 har modtaget boligstøtte efter § 24 eller tilskud efter § 24 b til en anden  

 lejlighed, beregnes dog, som om husstanden i denne periode havde modtaget  

 tilskud til den bolig, som overtages som andelslejlighed, jf. § 24 b, stk. 4.
 Tilsvarende regler gælder for lejere, der er berettigede til tilskud til  

 lejligheden efter § 24, og som herefter overtager ejendommen på andelsbasis.
Dette indebærer, at byfornyelsestilskuddet til andelsboligen beregnes, som  

 om der ved anvisningen var sket direkte indflytning heri.
Det er således  

 boligudgiften i den oprindelige bolig, der skal sammenlignes med  

 boligudgiften i den nu ønskede bolig, og den forløbne tid medregnes i  

 aftrapningsperioden.
Er der således forløbet 2 år siden anvisningen, vil der  

 kunne udbetales et aftrappet tilskud efter § 24 b i yderligere 3 år.
For en boligtager, der har fået anvist en erstatningsbolig, og som inden 2  

 år efter anvisningen udnytter sin ret efter byfornyelseslovens § 38, stk. 4,  

 til at få anvist en andelsbolig som anden erstatningsbolig, gælder samme  

 regler.
Ved flytning iøvrigt - herunder bytte - bortfalder tilskuddet efter §  

 24 b.
Om aftrapning af tilskud i øvrigt gælder samme regler som for tilskud  

 efter § 24, jf. pkt. 9.2.c.
De særlige regler om »fastfrysning« af  

 tidligere tilskud, jf. § 24 a, finder dog ikke anvendelse.
I tilfælde, hvor  

 flere på hinanden følgende forbedringer m.v. udløser tilskud efter § 24 b, må  

 der således fuldt ud ske sideløbende aftrapning af ydelserne, idet senere  

 lejestigninger må fordeles forholdsmæssigt.
 Om maksimums- og minimumsbeløb gælder de almindelige regler.
Forbedringsboligstøtte For at lette forbedring og fornyelse af den ældre boligmasse er der adgang  

 til at opnå særlig boligstøtte ved større forbedringer, jf. § 25.
 10.1. Personkredsen.
 Den særlige støtte ydes til lejere af beboelseslejligheder, der forbedres,  

uden at det er en følge af de offentlige krav, som kan udløse støtte  

 efter § 24, stk. 4, det vil sige krav i henhold til saneringsplan eller  

 byfornyelsesbeslutning.
 Efter § 25 har lejeren krav på særlig boligstøtte i stedet for almindelig  

 boligstøtte, når lejen som følge af forbedringer forhøjes med mere end 30 kr.  

 pr. m2.
Reglerne gælder også, hvis flere forbedringer gennemføres successivt, idet  

 lejeforhøjelsen som følge af forbedringer, der gennemføres med indtil 3 års  

 mellemrum i samme lejlighed, indgår i beregningen.
Midlertidige  

 lejeforhøjelser, der pålægges for en periode på indtil 5 år, indgår dog ikke  

 i beregningen.
 Der stilles ikke krav om, at boligstøttemodtageren på tidspunktet for  

 forbedringsforhøjelsens ikrafttræden modtager boligstøtte.
Da bestemmelsen tager sigte på at hjælpe lejere, der i forvejen bebor  

 ejendommen, således at de får en mere glidende overgang fra den lave leje til  

 den højere leje i den forbedrede bolig, kan den ikke bruges til at yde støtte  

 til nye lejere, der flytter ind i den forbedrede bolig uden at have beboet  

 den tidligere.
Boligstøtte efter § 25 kan kun ydes til lejere, der boede i  

 ejendommen, da lejeforhøjelserne som følge af forbedringer blev varslet og  

 kun til den bolig lejeren boede i på dette tidspunkt.
Midlertidig  

 fraflytning, mens forbedringen gennemføres, udelukker dog ikke, at  

 bestemmelsen anvendes.
Det er en betingelse for tilskud efter § 25, at lejligheden forbedres.
En  

 udvidelse af lejlighedens areal anses for en forbedring, der kan udløse  

 tilskud.
 Grænsen mellem på den ene side forbedringsarbejder og på den anden side  

 henholdsvis vedligeholdelses- og renholdelsesarbejder er dog ikke skarp.  

 Visse retningslinier kan dog opstilles for, hvilke arbejder der henhører  

 under hver af de 3 kategorier, ligesom en række typeeksempler kan nævnes.
Det afgørende kriterium for, om et arbejde i en ejendom er at anse for et  

 forbedringsarbejde, er som udgangspunkt, om der tilføjes det lejede en  

 brugsværdiforøgelse.
Der vil således være tale om en forbedring af det  

 lejede, hvis udlejeren stiller nye ydelser til lejerens disposition, f.eks.  

 ved installation af centralvarme, bad og toilet.
Sådanne større  

 forbedringsarbejder vil desuden i privat udlejningsbyggeri typisk være  

 omfattet af boligreguleringslovens §§ 23 eller 24, således at det af  

 varslingen til lejerne om iværksættelse af arbejderne vil fremgå, at der er  

 tale om forbedringsarbejder.
Af typiske mindre forbedringsarbejder kan  

 desuden nævnes foranstaltninger, der øger kapaciteten af ejendommens  

 forsynings- eller afløbsledninger til f.eks. el og vand af hensyn til  

 lejerens brug, opsætning af fællesantenneanlæg samt opsætning af varmemålere  

 eller termostatventiler.
Heroverfor står arbejder, der ikke tilfører det lejede en øget brugsværdi,  

 men opretholder denne, det vil sige vedligeholdelsesarbejder.
Som typiske  

 eksempler herpå kan nævnes maling af facader, maling af opgange, reparation  

 af tage, reparation af nedslidt trappebelægning og defekte trin, reparation  

 af tagrender, kitning af vinduer, udvendig maling af træværk eller anden  

 istandsættelse af ejendommen som følge af almindeligt slid og ælde, samt  

 reparationsudgifter vedrørende f.eks. centralvarmeanlæg og lignende, og  

 reparation af køleskabe, vaskemaskiner m.v., jf. lejelovens § 20, såfremt  

 disse er installerede af udlejeren.
 Endelig kan som typiske renholdelsesarbejder nævnes trappevask,  

 vinduespudsning, snerydning og renholdelse af gård- eller haveanlæg.
 Såfremt der i en ejendom varsles såvel en forbedringsforhøjelse som en  

 lejeforhøjelse, der skyldes stigende driftsudgifter, til ikrafttræden på  

 samme tidspunkt, skal der ved beregning af forbedringsboligstøtten ses bort  

 fra den del af forhøjelsen, der skyldes stigende driftsudgifter.
 10.2. Beregning af ydelsen.
a.
Lejen.
 Som udgangspunkt er det den hidtil betalte leje med fradrag af eventuel  

 boligstøtte, der danner grundlag for beregning af tilskuddet.
 Lejlighedens værelsesantal er uden betydning, idet der ikke skal ske  

 reduktion af lejen på grund af for mange værelser.
 Såfremt forbedringen sker i form af en forøgelse af lejlighedens areal,  

 skal det oprindelige m2-antal og lejen herfor lægges til grund ved  

 vurderingen af, om der kan opnås boligstøtte efter § 25.
Den lejeforhøjelse, der kan danne grundlag for beregning af ydelserne, er  

 den rene forbedringsstigning, svarende til forøgelsen af det lejedes  

 brugsværdi.
Den særlige indkomstuafhængige boligsikring kan således kun ydes  

 til arbejder, der i lejeretlig forstand betragtes som egentlige forbedringer,  

 og kun til lejemål, hvori der konkret er sket forbedringer.
Dette gælder også  

 almennyttige boligselskaber.
Lejeforhøjelse som følge af et vedligeholdelsesarbejde kan ikke danne  

 grundlag for beregning af indkomstuafhængig boligsikring, men der kan ydes  

 almindelig boligstøtte til den faktisk betalte leje.
Er der tale om  

 lejeforhøjelse som følge af et forbedrings- og vedligeholdelsesarbejde, vil  

 det derfor være nødvendigt at fastsætte selve forbedringsstigningen, da kun  

 denne del af lejeforhøjelsen kan danne grundlag for beregning af den  

 indkomstuafhængige boligsikring.
Ved fastsættelse af forbedringsstigningen skal der tages hensyn til  

 fradrag for sparet vedligeholdelse, såvel fremtidig som den vedligeholdelse,  

 udlejeren eventuelt har undladt før forbedringen.
Der skal derfor kun  

 foretages fradrag i tilfælde, hvor der er tale om udskiftning af gammelt til  

 nyt.
Størrelsen af fradraget afhænger af arbejdets art, men for nedenstående  

 typiske forbedringsarbejder udgør fradragsbeløbet efter huslejenævnspraksis  

 følgende:
 Vinduesudskiftning: 1/3.
 Overgang til fjernvarme fra kakkelovn, oliekamin etc.: 3.200 kr. pr.  

 kakkelovnsenhed.
 Køkkenmodernisering: 20 pct. af udgifterne til køkkenelementerne.
 Ovennævnte fradrag foretages i bruttoudgiften, det vil sige før fradrag  

 for diverse tilskud (statstilskud, tilskud i henhold til lovgivningen om  

 energitilskud og tilskud fra Boligselskabernes Landsbyggefond).
b.
Husstandsindkomsten.
 Beregning af boligstøtte er efter § 25 som udgangspunkt uafhængig af  

 husstandsindkomstens størrelse, men denne har betydning for den årlige  

 nedsættelse af ydelsen, jf. § 25, stk. 2. Reglerne i pkt. 9.2.b finder  

 tilsvarende anvendelse.
c.
Ydelsen.
Boligtageren skal selv betale de første 30 kr. pr. m2 af forhøjelsen, og  

 forbedringsboligsikring udgør halvdelen af forskellen mellem hidtidig og ny  

 leje på det tidspunkt, hvor denne gennemføres.
Senere lejeforhøjelser, der  

 ikke skyldes forbedringer, er uden betydning.
Der sker derimod ændring af  

 ydelsen efter § 25, når maksimum i § 22, stk. 1, senere ændres.
 Såfremt flere forbedringer gennemføres løbende, vil forhøjelsen af lejen  

 som følge af forbedringer, der gennemføres med indtil 3 års mellemrum, kunne  

 lægges til grund for beregningen.
 Hvor en forbedringsforhøjelse er for lille til at udløse  

 forbedringsboligstøtte, således at lejeren først bliver berettiget til  

 forbedringsboligstøtte ved indregning af en senere forbedringsforhøjelse,  

 løber aftrapningsperioden fra tidspunktet for denne senere forhøjelses  

 ikrafttræden.
 Eksempel:
 Der gennemføres lejeforhøjelser for forbedringer på 20 kr. pr. m2  

 bruttoetageareal pr. 1. april 1983, 20 kr. pr. m2 bruttoetageareal pr. 1.  

 august 1983 og 25 kr. pr. m2 bruttoetageareal pr. 1. december 1983.  

 Forbedringsboligsikring kan udbetales pr. 1. august 1983.
 Der ansøges om boligsikring 4. november 1983, hvorfor den kan udbetales  

 fra 1. december 1983. 1. aftrapning sker 1. august 1984.
 Hvis der gennemføres forbedringer, inden der er forløbet 3 år efter, at  

 der første gang er/kunne have været udbetalt forbedringsboligsikring, kan  

 denne lejeforhøjelse indgå, som om den var gennemført inden 1. august 1986  

 med den konsekvens, at der ikke ydes støtte efter 31. juli 1988, jf. § 25,  

 stk. 3.
Hvis lejeforhøjelsen, der gennemføres efter 3 år, selvstændigt kan udløse  

 forbedringsboligsikring, kan denne udbetales og aftrappes over 5 eller 10 år,  

 idet det dog er en forudsætning, at den tidligere forbedringsboligsikring  

 bortfalder.
Boligstøttemodtageren må altså vælge i forbindelse med sin  

 ansøgning.
 Der kan ikke opnås tilskud efter § 25, hvis støtte efter kap. 4 eller 4 a  

 ville udgøre tilsvarende eller større beløb.
 Om sammenligningsberegning i forhold til almindelig boligstøtte henvises  

 til pkt. 9.2.c.
 Om maksimum og minimum gælder lovens almindelige regler.
Boligstøttens fordeling på tilskud og lån 11.1. Tilskud til lejere.
 For lejere skal den beregnede boligstøtte udbetales som tilskud, hvad  

 enten der er tale om boligsikring eller boligydelse, jf. §§ 26 og 27, stk. 1.
 11.2. Fordeling på tilskud og lån til ejere.
For ejere, der er berettiget til boligydelse, fordi de er pensionister,  

 kan den beregnede boligydelse efter § 27, stk. 2, udbetales enten som tilskud  

 og lån, som lån alene eller som tilskud alene.
Pensionisten har valgfrihed  

 med hensyn til, om hele det beregnede lån eller kun en del heraf skal  

 udbetales.
 Pensionisten er berettiget til at få ændret boligydelsens sammensætning,  

 når pågældende ønsker det, med virkning fra den 1. i måneden efter, at  

 anmodningen er indgivet, jf. lovens § 35, stk. 1.
 Renten af boligydelseslån kan fra 1. januar 1987 ikke fradrages ved  

 opgørelse af den skattepligtige indkomst.
 Boligydelsen afrundes til nærmeste kronebeløb, der er deleligt med 12, jf.  

 § 23.
 For ansøgere omfattet af lovens kap. 4 beregnes den del af boligydelsen  

 for ejere, der udbetales som tilskud, som forskellen mellem boligudgiften  

 efter § 14 og grænsebeløbet efter §§ 18 og 19. Den resterende del af  

 boligydelsen, jf. § 15, udbetales som lån, jf. § 27, stk. 3.
For ansøgere omfattet af lovens kap. 4 a beregnes den del af boligydelsen  

 for ejere, der udbetales som tilskud, som forskellen mellem boligudgiften  

 efter § 14, eventuelt som reduceret efter § 23 c, og grænsebeløbet efter §  

 18. Den resterende del af boligydelsen, jf. § 15, udbetales som lån efter §  

 27, stk. 3. Ved reduktion af boligudgiften, når boligens bruttoetageareal  

 overstiger den fastsatte arealnorm, jf. § 23 c, skal der først ske fuld  

 reduktion i den tilskudsberettigede boligudgift og dernæst reduceres i den  

 låneberettigede boligudgift.
Der skal altid foretages en samlet opgørelse af  

 de tilskudsberettigede og de låneberettigede boligudgifter, inden  

 boligudgiften reduceres, også selv om lån ikke ønskes.
Se eksempel 2 .  

 Fordelingen af boligydelsen på tilskud og lån er illustreret i søjlerne.
 Først beregnes boligydelsen som den årlige boligudgift efter §§ 14 og 15  

 for ansøgere omfattet af lovens kap. 4 a, eventuelt reduceret efter § 23 c (  

søjle 1 ) med fradrag af grænsebeløbet efter § 18 og for ansøgere  

 omfattet af lovens kap. 4 efter § 19 ( søjle 2 ).
Hvis grænsebeløbet som i søjle 2 er mindre end boligudgiften efter  

 § 14, kan boligydelse i form af tilskud udbetales med forskellen mellem de to  

 beløb.
Resten af boligydelsen vil herefter være beregnet efter § 15, det vil  

 sige de låneberettigende udgifter i form af renter og afdrag m.v., og  

 udbetales derfor som lån, se eksempel 1 nedenfor.
 Hvis grænsebeløbet som i søjle 4 er større end boligudgiften efter  

 § 14, vil pensionisten alene være berettiget til boligydelse beregnet på  

 grundlag af de låneberettigende udgifter efter § 15. Boligydelsen vil derfor  

 kun kunne udbetales som lån.
Hvis boligudgiften er større end maksimumsbeløbet som i søjle 1 og  

 2 , reduceres den til dette beløb.
Reduktionen sker i udgiften efter §  

 15.
 At reduktionen sker i § 15-udgiften (lån), og ikke i § 14-udgiften  

 (tilskud), kan få betydning, hvis den beregnede boligydelse er større end  

 maksimumsbeløbet for boligydelsen (tilskudsdelen ville blive mindre eller  

 måske helt falde bort).
I søjle 5 , som alene vedrører ansøgere omfattet af lovens kap. 4,  

 er boligudgiften alene opgjort efter § 14. Dette kan skyldes, at pensionisten  

 ikke har søgt om lån til udgifterne efter § 15, eller at pensionisten slet  

 ikke har sådanne udgifter.
Da grænsebeløbet er mindre end boligudgiften efter  

 § 14, kan boligydelse udbetales som tilskud med forskellen mellem de to  

 beløb.
Havde egenbetalingen i stedet været større end boligudgiften efter §  

 14, ville der ikke kunne udbetales nogen boligydelse.
Når tilskuddet er beregnet, afrundes beløbet til nærmeste kronebeløb, der  

 er deleligt med 12, jf. § 23. Herefter kontrolleres, om beløbet når op på  

 minimumsbeløbet på 480 kr. for tilskud, jf. § 29 og § 34, stk. 1, nr. 8,  

 beløbet udgør i 1987 732 kr.
Hvis det beregnede tilskud er mindre end  

 minimumsbeløbet, kan der ikke udbetales boligydelse i form af tilskud.
Når lånet er beregnet, kontrolleres, om beløbet når op på minimumsbeløbet  

 på 840 kr. for lån, jf. § 30 og § 34, stk. 1, nr. 9, beløbet udgør i 1987  

 1.296 kr.
Hvis det beregnede lån er mindre end minimumsbeløbet, kan der ikke  

 udbetales boligydelse i form af lån.
 Hvis grænsebeløbet er mindre end boligudgiften efter § 14, og hvis  

 forskellen mellem boligudgiften efter § 14 og grænsebeløbet er mindre end  

 minimumsbeløbet for udbetaling af boligydelse i form af tilskud, kan  

 boligydelsen udbetales som lån svarende til forskellen mellem grænsebeløbet  

 og den samlede boligudgift efter §§ 14 og 15.
 Hvis det beregnede tilskud og lån er mindre end minimumsbeløbene for  

 henholdsvis tilskud og lån, kan der udbetales boligstøtte i form af lån,  

 såfremt det beregnede tilskud og lån tilsammen overstiger minimumsbeløbet for  

 lån.
 Opmærksomheden henledes på maksimum for boligstøtte, jf. § 22 og  

 vejledningens pkt. 13.7.
 11.3. Særlige boligtyper.
For pensionister i særlige boligtyper skal den beregnede boligydelse  

 udbetales med halvdelen som tilskud og halvdelen som lån.
Pensionisten har  

 valgfrihed med hensyn til, om hele det beregnede lån eller kun en del heraf  

 skal udbetales.
Efter § 28 gælder dette for pensionister i følgende typer af  

 boliger:
 Pensionister, der ejer en aktie eller anpart m.v. i det selskab, der ejer  

 ejendommen, som de bor i, er omfattet af de særlige regler, hvorefter  

 boligydelse udbetales med halvdelen som tilskud og halvdelen som lån.  

 Bestemmelsen omfatter alle pensionister, der har en vis ejendomsret, jf.  

 lovens § 28, stk. 1, nr. 4, og ikke kun de, der tillige har indflydelse i  

 selskabet.
 I tilfælde hvor en ejendom ejes i sameje, vil pensionister, der bor i  

 ejendommen, ligeledes være omfattet af de særlige regler, hvorefter  

 boligydelse udbetales med halvdelen som tilskud og halvdelen som lån.
 Opmærksomheden henledes på, at bestemmelsen, jf. lovens § 28, stk. 2, ikke  

 finder anvendelse, hvor ejendommen ejes af almennyttige boligselskaber, jf.  

 kap. 2 i lov om boligbyggeri.
 Pensionisten har valgfrihed med hensyn til, om hele det beregnede lån  

 eller kun en del heraf skal udbetales.
 11.4. Opgørelse af boligudgiften i særlige boligtyper.
 Reglerne om opgørelse af boligudgiften for pensionister i de nævnte  

 boligtyper samt for pensionister, der delvis anvender boligen til  

 erhvervsformål, er fastsat ved boligstyrelsens bekendtgørelse nr. 663 af 15.  

 oktober 1987 om opgørelse af boligudgiften efter § 17 i lov om individuel  

 boligstøtte, se bilag 3.
 Når boligydelsen er fordelt med halvdelen som tilskud og halvdelen som  

 lån, afrundes tilskudsbeløb og lånebeløb hver for sig til nærmeste  

 kronebeløb, der er deleligt med 12, jf. lovens § 23.
I tilfælde, hvor der efter afrunding af henholdsvis tilskud og lån  

 fremkommer et beløb, der sammenlagt er større end maksimumsbeløbet for den  

 årlige boligydelse, må der ske en sådan nedrunding af lånet, at  

 maksimumsbeløbet ikke overskrides.
Når boligydelsen efter § 28 udbetales med  

 halvdelen som tilskud og halvdelen som lån, skal minimumsbeløbene for tilskud  

 og lån i §§ 29 og 30 først anvendes efter opdelingen af den samlede beregnede  

 ydelse.
 11.5. Eksempler på beregning af boligydelsens fordeling på tilskud og lån.
 Eksemplerne er beregnet på grundlag af lovens beløb.
 Eksempel 1 (Ansøgere omfattet af lovens kap. 4):
Særregler for boligydelse i form af lån 12.1. Oprettelse af lån.
 Ved oprettelsen af lånet skal der underskrives en gældserklæring ,  

 hvorefter pensionisten forpligter sig til at tilbagebetale lånet (personlig  

 hæftelse for lånet).
 Til sikkerhed for betaling af lånebeløbet med påløbne renter skal der  

 efter § 32, stk. 1, på ejendommen tinglyses et skadesløsbrev eller et  

 ejerpantebrev med oprykkende prioritet (pantesikkerheden - i det følgende  

 benævnt pantebrevet).
Ved et skadesløsbrev forstås i denne forbindelse et pantebrev, der giver  

 pant i fast ejendom for en gæld, der ikke fikseres i selve pantebrevet, men  

 således, at der gives pant for det lån (inkl. renter), der til enhver tid er  

 ydet pensionisten som boligydelse.
Skadesløsbrevet skal indeholde en  

 maksimering af det beløb, inden for hvilket der gives pant i ejendommen.
Ved  

 et ejerpantebrev forstås i denne forbindelse et dokument, hvori ejeren af en  

 fast ejendom erkender at skylde sig selv en bestemt sum penge.
Ved  

 ejerpantebrevets overdragelse til kommunen gives der inden for dets rammer  

 pant i den faste ejendom for det lån (inkl. renter) der til enhver tid er  

 ydet pensionisten i boligydelse.
 Pantebrevet skal påføres sædvanlig klausul om oprykning, efterhånden som  

 foranstående prioriteter nedbringes eller indfries.
Pantebrevets pålydende beløb bestemmes af kommunalbestyrelsen.
Beløbet kan  

 fra starten fastsættes således, at der vil være sikkerhed for lån med påløbne  

 renter ydet gennem flere år, f.eks. 3 til 5 år.
 Boligydelse i form af lån vil ikke kunne udbetales, før gældserklæring er  

 underskrevet, idet det forudsættes, at pantebrevet udfærdiges i umiddelbar  

 tilknytning hertil.
Pantebrevet skal underskrives af den, der ifølge tingbogen er beføjet til  

 at råde over ejendommen.
Såfremt pensionisten er gift, må  

 kommunalbestyrelsen, medmindre der er tale om særeje, under henvisning til §  

 18 i lov om ægteskabets retsvirkninger, kræve begge ægtefællers underskrift  

 såvel på pantebrevet som på gældserklæringen (lånedokumentet).
 Såfremt pensionisten ikke er ejer af ejendommen, men alene  

 husstandsmedlem, skal såvel pensionisten som skødehaveren underskrive en  

 gældserklæring, og skødehaveren skal ligeledes udstede et pantebrev i  

 ejendommen.
Som betingelse for udbetaling af lån til pensionister, der er andelshavere  

 i en privat andelsboligforening, skal andelsbeviset afleveres til  

 kommunalbestyrelsen, der herved opnår underretning, når andelen senere  

 overdrages, og lånet skal indfries.
Andelshaveren skal desuden underskrive en  

 gældserklæring.
Det er en ufravigelig betingelse for udbetaling af  

 boligstøtte, at andelsbeviset afleveres til kommunen.
Hvis f.eks. et  

 pengeinstitut ønsker beviset som sikkerhed for et lån, må beviset forsynes  

 med en påtegning herom men forblive i kommunalbestyrelsens varetægt.
 En pensionist har ret til at foretage en sådan aflevering, uanset  

 eventuelle begrænsninger i andelsboligforeningens vedtægter, jf. § 32, stk.  

 2. Hvis pensionisten ikke på forhånd har et andelsbevis, skal  

 kommunalbestyrelsen kræve, at andelsbevis udstedes.
 Kommunen kan ikke foretage retsforfølgning i andelen, jf. lovens § 32,  

 stk. 2, 3. pkt.
Kommunalbestyrelsen kan kræve, at der udstedes nyt skadesløsbrev eller  

 ejerpantebrev i rimelig tid, inden lånet med tilskrevne renter når op på  

 pantebrevets pålydende beløb.
Nyt pantebrev kan således kræves tinglyst, hvad  

 enten det er den fortsatte udbetaling af lån eller den forventede  

 rentetilskrivning, der medfører, at lånerammen ifølge pantebrevet er ved at  

 være udnyttet.
Såfremt pensionisten nægter at underskrive nyt pantebrev,  

 standses udbetaling af yderligere lån.
De renter, der tilskrives allerede  

 udbetalte lån, og som der ingen sikkerhed er for i ejendommen, forfalder til  

 betaling, da det forudsættes, at pantebrevet giver sikkerhed for  

 tilbagebetaling af lånet med påløbne renter, jf. § 32, stk. 1.
 Der kan ikke stilles krav om, at pantebrevets pålydende beløb skal give  

 sikkerhed inden for ejendomsvurderingen, hvorfor lån ikke kan nægtes under  

 henvisning til, at lånet må anses for utilstrækkeligt sikret, når  

 betingelserne for ydelse af lånet i øvrigt foreligger opfyldt.
 Kommunalbestyrelsen kan derimod afslå at udbetale den del af den beregnede  

 boligydelse, der ydes som lån, såfremt pensionisten ikke har afviklet  

 forfalden gæld ifølge tidligere boligydelseslån, herunder specielt lån til en  

 anden ejendom, jf. § 32 a.
Der kan som udgangspunkt ikke gives tilladelse til, at pantebrevet rykker  

 for senere panthavere.
Kommunalbestyrelsen skal dog tillade, at et  

 skadesløsbrev eller et ejerpantebrev, der er tinglyst på ejendommen i medfør  

 af § 32, stk. 1, rykker tilbage for et lån, som senere ydes efter reglerne i  

 lov om realkreditinstitutter, og som optages til de i boligstøttelovens § 15,  

 stk. 2, nævnte formål.
Dvs. at låneoptagelsen skal have været nødvendig af  

 hensyn til boligens (ikke luksuriøse) forbedring eller vedligeholdelse, eller  

 for at nedbringe eller indfri restgæld på lån i ejendommen med henblik på at  

 sikre pensionistens forbliven i boligen.
Det er imidlertid yderligere en  

 betingelse, at pantebrevet efter rykning har sikkerhed inden for den senest  

 ansatte ejendomsværdi med et tillæg af 30 pct., jf. § 32 b.
Ved vurderingen af, om skadesløsbrevet eller ejerpantebrevet skal rykke,  

 skal de på ejendommen tinglyste hæftelser opgøres.
Pantebreve opgøres med  

 restgælden på rykningstidspunktet, og ejerpantebreve med den tinglyste værdi.
 Kravet om sikkerhed for lånet i form af tinglyst skadesløsbrev eller  

 ejerpantebrev på ejendommen gælder også for de pensionister, der er omfattet  

 af lovens § 28, stk. 1, nr. 4, dvs. hvor pensionisten er en slags medejer.
Efter § 86 i lov om stempelafgift er dokumenter, der udstedes til  

 sikkerhed for boligydelseslån, stempelfri.
Stempelfriheden gælder såvel ved  

 dokumentets oprettelse som ved senere ændringer og tilføjelser.
 Efter retsafgiftslovens § 49 er udskrifter af tingbogen, som rekvireres af  

 kommunale myndigheder til brug ved lånets oprettelse, afgiftsfri.
 12.2. Lånets forrentning.
Boligydelse i form af lån forrentes med en årlig rente, der ligger 11/2  

 pct. under Nationalbankens diskonto den 1. oktober i det foregående år.  

 Rentesatsen skal ses i sammenhæng med ligningsloven, hvorefter renter af lån  

 ydet i medfør af boligstøtteloven ikke kan fradrages ved opgørelsen af den  

 skattepligtige indkomst.
For hele kalenderåret 1987 er rentefoden altså  

 Nationalbankens diskonto pr. 1. oktober 1986 med fradrag af 11/2 pct.
Dette  

 gælder således også i tilfælde, hvor pensionisten først begynder at modtage  

 lån i sidste kvartal af 1987.
Renten skal beregnes måned for måned, det vil sige med 1/12 af den  

 rentefod, der gælder for kalenderåret.
Den samlede beregnede rente for hele  

 året gøres op og tilskrives hovedstolen pr. 31. december hvert år i  

 forbindelse med den årlige opgørelse af det samlede lånebeløb med tilskrevne  

 renter.
Lånebeløbets størrelse og den tilskrevne rente skal meddeles  

 pensionisten hvert år i løbet af januar måned, jf. lovens § 31.
Lånet skal forrentes frem til tilbagebetalingstidspunktet.
Når lånet  

 forfalder, opgøres således den samlede gæld, og renten beregnes frem til den  

 dato, hvor kommunalbestyrelsen gør tilbagebetalingskravet gældende over for  

 pensionisten eller dennes dødsbo.
Fra opgørelsestidspunktet og til betaling  

 sker, påløber efter dansk rets almindelige regler yderligere renter, beregnet  

 med en rente, der svarer til diskontoen + 6 pct., pr. 1.1.87 i alt 13 pct.,  

 jf. lov nr. 638 om renter ved forsinket betaling m.v. af 21.12.77 som ændret  

 ved lov nr. 618 af 19.12. 84.
 Ovenstående kan illustreres ved et eksempel:
En enlig pensionist har modtaget et månedligt lånebeløb på 807 kr. fra 1.  

 januar 1986. Den 5. juli 1986 dør pensionisten.
Den 10. november 1986 betales  

 beløbet ved salg af ejendommen.
Diskontoen var den 1. oktober 1985, 7 pct.,  

 og det beløb, der skal betales tilbage, opgøres således:
 Lånet ophører med udgangen af juli måned - det vil sige, at der er  

 udbetalt 807 kr. i 7 måneder.
 12.3. Lånets tilbagebetaling.
Lånebeløbet med påløbne renter forfalder efter § 33, stk. 1, ved  

 ejerskifte, ved overdragelse af andelsbeviset eller såfremt pensionisten  

 udtræder af husstanden.
Lånebeløbet forfalder, hvad enten ejendommen helt  

 eller delvis skifter ejer, og hvad enten ejerskiftet sker ved salg, arv eller  

 på anden måde.
Ved ejerskifte forstås i denne relation tidspunktet for  

 overdragelse af ejendommen.
Ved delvis ejerskifte, f.eks. hvor een ægtefælle  

 i forbindelse med skilsmisse eller separation overtager ejendommen, er det en  

 betingelse for, at § 33, stk. 1, finder anvendelse, at en væsentlig del af  

 ejendommen skifter ejer.
Det udløser således ikke ejerskifte, såfremt der  

 frasælges eksempelvis 17 m2 af en grund på i alt 1.800 m2, idet  

 pantesikkerheden normalt ikke forringes herved.
 Ejes ejendommen eller andelsbeviset af en ægtefælle eller et  

 husstandsmedlem, og pensionisten dør eller optages i plejehjem, institution  

 for personer med vidtgående fysiske eller psykiske handicap eller psykiatrisk  

 institution, forfalder lånebeløbet med påløbne renter dog først ved  

 ejerskifte eller overdragelse af andelsbeviset, jf. § 33, stk. 2. Det er dog  

 en betingelse, at husstandsfællesskabet mellem ejeren og pensionisten har  

 bestået i de sidste 5 år.
 Det skal ikke betragtes som ejerskifte eller overdragelse, hvis ejendommen  

 eller andelsbeviset overtages af en efterlevende ægtefælle, herunder til  

 hensidden i uskiftet bo, eller af et efterlevende husstandsmedlem, jf. § 33,  

 stk. 3, nr.1. Derimod betragtes det som ejerskifte, såfremt en efterlevende  

 ægtefælle skifter med afdødes særbørn.
Det betragtes heller ikke som ejerskifte, hvis ejendommen eller  

 andelsbeviset overtages af pensionistens ægtefælle eller af et  

 husstandsmedlem i forbindelse med pensionistens optagelse i plejehjem,  

 institution for personer med vidtgående fysiske eller psykiske handicap,  

 særligt plejehjem eller psykiatrisk institution, jf. § 33, stk. 2, nr. 2. Ved  

 en institution til personer med vidtgående fysiske eller psykiske handicap  

 forstås en institution, der er anerkendt i henhold til § 112, stk. 1, i lov  

 om social bistand.
Ved særlige plejehjem forstås særlige plejehjem for yngre  

 og særlige plejehjem for personer med lidelser, der forudsætter en bestemt  

 indretning af plejehjemmet, jf. bistandslovens § 112, stk. 2. Det skal  

 således heller ikke betragtes som ejerskifte, hvis ejendommen i de nævnte  

 situationer overtages af et efterlevende husstandsmedlem.
Det er dog en  

 betingelse, at husstandsfællesskabet med en ikke-ægtefælle har bestået i de  

 sidste 5 år.
 Såfremt lånebeløbet ikke forfalder, skal den pågældende underskrive en  

gældsovertagelsesdeklaration .
Har den efterlevende part overtaget lånet, vil gælden forfalde, når  

 ejendommen eller andelsbeviset helt eller delvis skifter ejer.
Dette gælder  

 også, hvis boligydelsesmodtagerens efterlevende part f.eks. har indgået nyt  

 ægteskab, og boligen er overtaget af den nye (efterlevende) ægtefælle, som  

 ikke selv er pensionist.
Hvis den nye ægtefælle selv er pensionist, skal  

 overtagelsen derimod ikke betragtes som ejerskifte.
For at lånet ikke skal  

 forfalde, er det med andre ord en betingelse, at lånet overtages umiddelbart  

 efter boligydelsesmodtageren, medmindre den, der overtager lånet, selv er  

 pensionist.
 Såfremt pensionisten flytter fra den bolig, hvortil der har været ydet  

 boligydelse i form af lån, uden at ejerforholdet forandres - f.eks. hvis  

 pensionisten udlejer huset og flytter til en anden kommune - skal  

 administrationen af lånet, f.eks. rentetilskrivning, fortsat varetages af  

 fraflytningskommunen.
Kommunalbestyrelsen har som udgangspunkt ikke mulighed for at eftergive  

 lånets tilbagebetaling.
Når lånet med påløbne renter er forfaldent, skal  

 tilbagebetalingen ske kontant.
 Såfremt det forfaldne boligydelseslån i det konkrete tilfælde ikke kan  

 indfries ved salg af ejendommen til en efter kommunens skøn rimelig pris, kan  

 kommunen i sådanne specielle tilfælde give afkald på pantesikkerheden  

 , således at handlen kan effektueres.
 Som betingelse for sådan aflysning af pantesikkerheden bør kommunen stille  

 krav om, at der indestås for, at efterstillede panthavere ikke indfries før  

 kommunen og at et eventuelt provenu, herunder provenuet ved salg af  

 sælgerpantebreve, fremsendes direkte til kommunen og ikke udbetales sælgeren  

 (pensionisten).
 Endvidere kan kommunalbestyrelsen opgive pantesikkerheden, når det gennem  

 tvangsauktion konstateres, at der ikke er dækning i pantet (ejendommen), og  

 pantebrevet derefter slettes af tingbogen.
 Den omstændighed, at pantebrevet kvitteres til aflysning, bevirker  

 imidlertid ikke, at den personlige fordring mod låntageren bortfalder.  

 Denne fordring kan kommunalbestyrelsen kun opgive, når der inden for en  

 rimelig årrække efter kravets fremsættelse ikke er økonomisk mulighed for at  

 gennemføre kravet, jf. lovens § 44 og vejledningens pkt. 15.8.
 Beløb og regulering af disse ved beregning  

 af boligstøtte.
 13.1. Justering af beregningsgrundlaget.
Da boligstøtte beregnes i forhold til lejen og indkomsten, er  

 boligstøtteordningen navnlig følsom over for indkomstændringer.
På baggrund  

 heraf reguleres de satser, som boligstøtten beregnes efter, hvert år, jf. §  

 34.
 Satserne for beregning af boligsikring og boligydelse for 1987 er dog  

 fastsat i lovens § 34 a.
Satserne for 1988 og de efterfølgende år fremgår af § 34, som ændret ved  

 lov nr. 948 af 23. december 1986 og lov nr. 379 af 10. juni 1987 om ændring  

 af lov om boligbyggeri, lov om indeksregulerede realkreditlån, lov om  

 realkreditinstitutter, lov om byfornyelse og boligforbedring, lov om  

 individuel boligstøtte og lov om ejerlejligheder.
Ifølge bestemmelsen skal  

 satserne for beregning af boligstøtte reguleres een gang årligt med en  

 procent, der er fastsat på finansloven for det foregående år.
 Boligstyrelsen udsender hvert år cirkulæreskrivelse til samtlige kommuner  

 vedrørende de satser, som boligstøtten skal beregnes efter det efterfølgende  

 år.
 13.2. § 34, stk. 1, nr. 1:
 Fradragsbeløbet i barns indkomst.
 Hvert barns socialindkomst nedsættes med 6.700 kr., jf. lovens § 7, stk.  

 3. Efter reguleringen afrundes beløbet til nærmeste kronebeløb, der er  

 deleligt med 100, jf. § 34, stk. 2.
 Beløbet udgør i 1987 10.300 kr., jf. lovens § 34 a, stk. 1, nr. 1.
 13.3. § 34, stk. 1, nr. 2:
 Fradragsbeløbet pr. barn i husstanden.
 Den efter § 7, stk. 2-4, beregnede indkomst nedsættes med 7.000 kr. pr.  

 barn, jf. lovens § 7, stk. 5. Efter reguleringen afrundes beløbet til  

 nærmeste kronebeløb, der er deleligt med 100, jf. § 34, stk. 2.
 Beløbet udgør i 1987 10.800 kr., jf. lovens § 34 a, stk. 1, nr. 2.
 13.4. § 34, stk. 1, nr. 3:
 Standardbeløb for varmetillæg.
 Opvarmes lejligheden udelukkende med el eller gas, eller opvarmes  

 lejligheden fra et kollektivt varmeforsyningsanlæg, og betaler lejeren ud  

 over lejen den fulde udgift hertil, forhøjes lejen ifølge lovens § 11, stk.  

 4, ved opgørelse af boligudgiften med 9,75 kr. pr. m2. Efter reguleringen  

 afrundes beløbet til nærmeste ørebeløb, der er deleligt med 25, jf. § 34,  

 stk. 2.
 Beløbet udgør i 1987 15 kr, jf. lovens § 34 a, stk. 1, nr. 10.
 Ved fremleje, fremlån, udlejning af en del af lejligheden eller anvendelse  

 til erhverv af en del af lejligheden fradrages der ved fastsættelse af  

 bruttoetagearealet et areal, der svarer til den forholdsmæssige del af  

 arealet for hele lejligheden efter antallet af værelser.
 13.5. § 34, stk. 1, nr. 4:
 Standardbeløb for udgifter til drift og vedligeholdelse.
Ved opgørelse af boligudgiften for ejere medregnes efter lovens § 14, stk.  

 1, nr. 2, udgifter til ejendommens drift og vedligeholdelse i form af et  

 standardbeløb, der udgør 3.800 kr.
Efter reguleringen afrundes beløbet til  

 nærmeste kronebeløb, der er deleligt med 100, jf. § 34, stk. 2.
 Beløbet udgør i 1987 5.900 kr., jf. lovens § 34 a, stk. 1, nr. 3.
 13.6. § 34, stk. 1, nr. 5:
 Indkomstgrænsen for forhøjelse af grænsebeløbet.
Det beløb, som ansøgeren som udgangspunkt selv skal betale af sin  

 boligudgift, det vil sige grænsebeløbet, udgør 15 pct. af husstandsindkomsten  

 op til en indkomstgrænse på 45.200 kr., og 25 pct. over denne grænse.
Efter  

 reguleringen afrundes beløbet til nærmeste kronebeløb, der er deleligt med  

 100, jf. § 34, stk. 2. Beløbet udgør i 1987 111.500 kr., jf. lovens § 34 a,  

 stk. 2.
 13.7. § 34, stk. 1, nr. 6:
 Grænsebeløbets minimumsbeløb.
Grænsebeløbet efter lovens § 18, stk. 1, kan ikke være mindre end 4.100  

 kr.
Efter reguleringen afrundes beløbet til nærmeste kronebeløb, der er  

 deleligt med 100, jf. § 34, stk. 2.
 Beløbet udgør i 1987 6.300 kr., jf. lovens § 34 a, stk. 1, nr. 4.
 13.8. § 34, stk. 1, nr. 7:
 Maksimumsbeløbet for den årlige boligudgift.
Den årlige boligudgift, hvoraf boligstøtten beregnes, kan efter lovens §  

 21, 1. pkt., som hovedregel ikke overstige 26.800 kr.
Efter reguleringen  

 afrundes beløbet til nærmeste kronebeløb, der er deleligt med 100, jf. § 34,  

 stk. 2.
 Beløbet udgør i 1987 41.100 kr., jf. lovens § 34 a, stk. 1, nr. 5.
 For lejere udgør den beregnede boligudgift den kontraktlige leje  

 eller boligafgift inkl. den forhøjelse eller reduktion, der foretages efter  

 reglerne i afsnit 6. Beregningslejen sammenholdes med maksimumsbeløbet.
For ejere er det tilsvarende den endeligt beregnede boligudgift,  

 beregnet efter reglerne i §§ 14 og 15, jf. afsnit 7, der skal sammenholdes  

 med maksimumsbeløbet.
Fradrag af et beløb ved udlejning af en del af boligen  

 foretages før sammenligning med maksimumsbeløbet.
 Er den beregnede boligudgift større end maksimumsbeløbet, medregnes alene  

 dette, og der gives således ikke støtte på grundlag af den overskydende  

 boligudgift.
 Er der børn i husstanden, forhøjes maksimumsbeløbet således:
 I vejledningens pkt. 3.2. er der omtalt, hvad der i boligstøtteloven skal  

 forstås ved børn.
Er nogen af husstandsmedlemmerne stærkt bevægelseshæmmede , og er  

 boligen egnet herfor, forhøjes maksimumsbeløbet for den årlige leje med 50  

 pct.
De forhøjede beløb afrundes til nærmeste kronebeløb, der er deleligt med  

 100, jf. § 34, stk. 2, og § 21, sidste pkt.
 Der kan enten anvendes det forhøjede maksimumsbeløb for husstande med  

 børn, eller det forhøjede maksimumsbeløb for stærkt bevægelseshæmmede, men  

 maksimumsbeløbene kan ikke anvendes sammen.
 Baggrunden for bestemmelsen om et forhøjet maksimumsbeløb for boliger, der  

 er egnet for og bebos af stærkt bevægselseshæmmede, er, at særlige krav til  

 boligens opførelse og indretning ofte vil medføre en særlig høj boligudgift.
 Bestemmelsen omfatter også pensionistboliger, der tidligere har været  

 omfattet af boligsikringslovens bestemmelse om en udvidet refusionsadgang for  

 pensionistboliger, der er egnede for og bebos af stærkt bevægelseshæmmede.
Det er ikke en betingelse for at forhøje maksimumsbeløbene, at boligen er  

 specielt indrettet med henblik på bevægelseshæmmede, blot den er egnet.
Der  

 stilles ej heller krav om, at boligudgiften skal være speciel høj, for at  

 bestemmelsen om forhøjelse af maksimumsbeløbene kan bringes i anvendelse.
Ved bedømmelsen af, om en person kan anses for at være bevægelseshæmmet i  

 lovens forstand, skal der typisk lægges vægt på, om boligstøtteansøgeren har  

 et handicap af motorisk art, som medfører, at vedkommende kun vanskeligt kan  

 bo i traditionelle boliger.
En blind person vil således typisk ikke have  

 behov for en sådan særlig indretning af boligen, som en person, der bevæger  

 sig ved stokke eller sidder i kørestol.
 13.9. § 34, stk. 1, nr. 8:
 Maksimumsbeløb for den årlige boligstøtte.
Den årlige boligstøtte kan efter § 22 som hovedregel ikke være større end  

 et maksimumsbeløb på 14.160 kr.
Er den beregnede boligstøtte større end  

 maksimumsbeløbet, skal støtten derfor nedsættes til dette beløb.
Efter  

 reguleringen afrundes beløbet til nærmeste kronebeløb, der er deleligt med  

 12, jf. § 34, stk. 2.
 Beløbet udgør i 1987 21.696 kr., jf. lovens § 34 a, stk. 1, nr. 6.
Maksimumsbeløbet forhøjes med 25 pct., hvis der er 4 eller flere børn i  

 husstanden.
Hvis boligen er egnet for og bebos af stærkt bevægelseshæmmede,  

 forhøjes maksimumsbeløbet med 50 pct.
 Hvad der skal forstås ved en bolig egnet for stærkt bevægelseshæmmede, er  

 omtalt under pkt. 13.8., og under pkt. 3.2. er omtalt, hvad der i  

 boligstøtteloven skal forstås ved børn.
 Der kan i givet fald anvendes enten det forhøjede maksimumsbeløb for  

 husstande med børn, eller det forhøjede maksimumsbeløb for boliger for stærkt  

 bevægelseshæmmede, men maksimumsbeløbene kan ikke anvendes sammen.
Den nævnte grænse kan fraviges, når kommunalbestyrelsen skønner, at der i  

 konkrete tilfælde foreligger særlige omstændigheder, der kan begrunde en  

 højere boligstøtte, jf. lovens § 22, stk. 2. Kommunalbestyrelsens afgørelse  

 er endelig.
De i lovens § 18, stk. 3 og 4, nævnte grænser kan dog ikke  

 overskrides.
 Den beregnede boligstøtte udbetales med et kronebeløb, der på årsbasis er  

 deleligt med 12, jf. § 23.
 13.10. § 34, stk. 1, nr. 9:
 Minimumsbeløbet for den årlige egenbetaling.
Minimumsbeløbet for den årlige egenbetaling efter lovens § 24, stk. 6, kan  

 ikke ved boligstøtte nedbringes til mindre end 4.100 kr.
Efter reguleringen  

 afrundes beløbet til nærmeste kronebeløb, der er deleligt med 100, jf. § 34,  

 stk. 2.
 Beløbet udgør i 1987 6.300 kr., jf. lovens § 34 a, stk. 1, nr. 7.
 13.11. § 34, stk. 1, nr. 10:
 Minimumsbeløbet for tilskud.
Minimumsbeløbet for boligsikring og boligydelse i form af tilskud udgør  

 480 kr., jf. lovens § 29. Der kan således ikke udbetales boligsikring eller  

 boligydelse i form af tilskud, hvis det beregnede tilskudsbeløb er mindre end  

 480 kr.
Efter reguleringen afrundes beløbet til nærmeste kronebeløb, der er  

 deleligt med 12, jf. § 34, stk. 2.
 Beløbet udgør i 1987 732 kr., jf. lovens § 34 a, stk. 1, nr. 8.
 13.12. § 34, stk. 1, nr. 11:
 Minimumsbeløbet for lån.
Minimumsbeløbet for boligydelse i form af lån udgør 840 kr., jf. lovens §  

 30. Der kan således ikke udbetales boligydelse i form af lån, hvis det  

 opgjorte lånebeløb er mindre end 840 kr.
Efter reguleringen afrundes beløbet  

 til nærmeste kronebeløb, der er deleligt med 12, jf. 34, stk. 2.
 Beløbet udgør i 1987 1.296 kr., jf. lovens § 34 a, stk. 1, nr. 9.
 13.13. § 34, stk. 1, nr. 12:
 Minimumsbeløbet for huslejeudgiften i kommunal pensionistbolig.
 Huslejeudgiften for en pensionist, der bor i en kommunal pensionistbolig,  

 kan ikke nedbringes til mindre end 2.000 kr. årligt i lejemål, hvortil  

 kommunen leverer varme, og 1.600 kr. årligt i lejemål, hvortil pensionisten  

 selv betaler for opvarmningen, jf. lovens § 59, stk. 2. Efter reguleringen  

 afrundes beløbene til nærmeste kronebeløb, der er deleligt med 100, jf. § 34,  

 stk. 2.
 Beløbene udgør i 1987 henholdsvis 3.100 kr. og 2.400 kr., jf. lovens § 34  

 a, stk. 1, nr. 11.
 13.14. § 34, stk. 1, nr. 13:
 Maksimumsbeløbet for husstandsindkomsten i kommunal pensionistbolig.
 En pensionist kan ikke bo på pensionistboligvilkår, hvis  

 husstandsindkomsten overstiger 67.100 kr., jf. lovens § 59, stk. 3.
 Efter reguleringen afrundes beløbet til nærmeste kronebeløb, der er  

 deleligt med 100, jf. § 34, stk. 2.
 Beløbet udgør i 1987 103.100 kr., jf. lovens § 34 a, stk. 1, nr. 12.
Ansøgning om og udbetaling af boligstøtte 14.1. Ansøgning.
Adgang til at opnå boligstøtte er i almindelighed en ret for alle, som  

 opfylder betingelserne herfor.
Modtagelse af boligstøtte som tilskud  

 beskattes ikke som indkomst.
Lovligt oppebåret boligstøtte som tilskud kan  

 ikke senere kræves tilbagebetalt af det offentlige.
 Udenlandske statsborgere kan, såfremt de har fast bopæl her i landet, opnå  

 boligstøtte på lige fod med danske statsborgere.
 For retten til at opnå boligydelse gælder imidlertid, at personen samtidig  

 ikke alene skal have opnået ret til udbetaling af, men også faktisk modtage  

 dansk social pension, jf. pkt. 2.2. og 2.3.
 Det er en betingelse for udløsning af den enkeltes ret til boligstøtte, at  

 vedkommende indsender en ansøgning herom til kommunalbestyrelsen.
 Kommunalbestyrelsen kan bestemme, at ansøgning skal ske på en særlig  

 blanket, jf. lovens § 36, stk. 1. Kommunernes Landsforening har udarbejdet  

 standardblanketter til ansøgning.
 Da et eventuelt tilbagebetalingskrav alene kan rettes mod  

 boligstøtteansøgeren/ansøgerne, jf. nedenfor pkt. 15.6. om tilbagebetaling af  

 for meget udbetalt boligstøtte, skal man henstille til kommunerne, at  

 samtlige myndige husstandsmedlemmer (samlevere m.fl.) underskriver  

 boligstøtteansøgningen.
Kommunalbestyrelsen kan forlange at se lejekontrakt eller  

 boligoverenskomst.
Er lejen eller boligafgiften eller andre vilkår ændret  

 efter kontraktens udfærdigelse, må ændringerne dokumenteres ved forevisning  

 af andet skriftligt materiale herom, f.eks. huslejekvitteringer eller  

 erklæring fra udlejeren.
Dokumentation er også nødvendig, når der kun  

 foreligger en mundtlig lejeaftale, jf. § 36, stk. 2.
 Til brug ved ansøgningens behandling kan kommunalbestyrelsen forlange de  

 nødvendige oplysninger ikke alene af ansøgeren, men også af ejendommens ejer,  

 f.eks. om lejens størrelse, ejendommens alder og lejlighedens standard.  

 Endvidere kan kommunalbestyrelsen besigtige ejendommen, jf. lovens § 36, stk.  

 3.
 Herudover kan kommunalbestyrelsen afkræve andre offentlige myndigheder  

 oplysninger, som anses nødvendige for sagens afgørelse, jf. § 36, stk. 4.
 Ved flytning til en anden lejlighed, også inden for samme boligkompleks,  

 skal indgives ny ansøgning om boligstøtte, selv om boligtageren allerede  

 oppebærer boligstøtte i den lejlighed, vedkommende fraflytter.
 Såfremt en boligtager har modtaget boligsikring og derefter bliver  

 berettiget til boligydelse eller omvendt, skal der ikke indgives ny  

 ansøgning.
Opmærksomheden henledes på, at boligstøtten beregnes efter kap. 4  

 (værelsesnormen) til boligstøttemodtagere, der ved udgangen af 1986 oppebærer  

 boligstøtte, til boligstøttemodtagernes ægtefæller, samt til personer, som  

 boligstøttemodtagerne har haft husstandsfællesskab med i de sidste 5 år, og  

 som ikke er eller har været anset som børn.
I alle andre tilfælde, herunder  

 hvis boligstøttemodtageren har mistet retten til boligstøtte efter udgangen  

 af 1986, beregnes boligstøtten efter kap. 4 a (arealnormen), jf. § 17 a, som  

 ændret ved lov nr. 929 af 19. december 1986 om ændring af lov om individuel  

 boligstøtte.
 Da boligstøtten således beregnes efter to forskellige metoder, vil det  

 kunne forekomme, at en boligstøttemodtager kan få højere boligstøtte efter en  

 anden beregningsmetode, end den der anvendes i vedkommendes sag.
Som nævnt ovenfor er det kun nye boligstøttemodtagere, der omfattes af  

 kap. 4 a (arealnormen). Hvis en boligstøttemodtager får boligstøtte efter  

 kap. 4 (værelsesnormen), kan vedkommende i stedet efter anmodning med  

 virkning for fremtiden få boligstøtte efter kap. 4 a, såfremt vedkommende  

 udgår af boligstøttesystemet og herefter søger påny.
Boligstøttemodtageren må  

 således undvære boligstøtte i een måned for at komme under arealnormen.
Det understreges, at det ikke er muligt for en boligstøttemodtager at  

 komme tilbage til beregning efter kap. 4 i boligstøtteloven, når beregning  

 efter de nye regler een gang er indtrådt.
Dette kan vise sig at være en  

 ulempe ved et eventuelt senere boligskift, eksempelvis til en lejlighed med  

 få rum, men med mange m2. Kommunalbestyrelsen bør derfor i de enkelte  

 tilfælde vejlede ansøgerne om virkningerne, såvel på kort som på lang sigt,  

 af en eventuel overgang til beregning af boligstøtte efter arealnormen.
 Hvis det er kommunalbestyrelsen bekendt, at en boligtager, der ikke har  

 ansøgt om boligstøtte, dog opfylder betingelserne herfor, bør den henlede  

 opmærksomheden på adgangen til at opnå boligstøtte.
Ifølge lovens § 4, stk. 3, kan en pensionist ikke samtidig modtage lån  

 efter lov om lån til betaling af ejendomsskatter og om ændring af  

 ligningsloven og modtage boligydelse.
Kommunalbestyrelsen må yde pensionisten  

 fornøden vejledning vedrørende spørgsmålet om ydelserne efter de to love, jf.  

 herom tillige pkt. 2.5.
Det henstilles til kommunalbestyrelsen, at der informeres om adgangen til  

 at ansøge om boligstøtte, samtidig med at der efter § 20, stk. 2, i lov om  

 social pension udsendes meddelelse om ret til folkepension.
Også personer,  

 der ansøger om førtidspension eller invaliditetsydelse, bør orienteres om  

 muligheden for samtidig at søge boligstøtte.
 14.2. Udbetaling.
 Boligstøtte ydes med virkning fra begyndelsen af den måned, der følger  

 nærmest efter ansøgningens indgivelse, jf. § 35, stk. 1, 2. pkt.
 I tilfælde, hvor der ikke udbetales forskud på en ansøgt pension, opstår  

 berettigelsen til boligydelse tidligst ved pensionstilkendelsen, men  

 boligydelsen udbetales som pensionen med tilbagevirkende kraft fra den 1. i  

 måneden efter ansøgningen om pension, hvis pensionen tilkendes fra dette  

 eller et tidligere tidspunkt.
Det er for så vidt en forudsætning herfor, at der er indgivet ansøgning om  

 boligydelse samtidig med ansøgning om pension, og kommunalbestyrelsen bør  

 derfor, jf. den almindelige vejledningspligt, informere herom.
For at undgå  

 forskelsbehandling som følge af forskelle i kommunernes  

 informationsvirksomhed kan det dog accepteres, at der udbetales boligydelse  

 med tilbagevirkende kraft, det vil sige med virkning fra tidspunktet for  

 ansøgning om pension, uanset om der er ansøgt om boligydelse samtidig med  

 ansøgningen om pension.
Er der udbetalt boligsikring i ansøgningsperioden, skal boligydelsen for  

 samme periode anvendes til tilbagebetaling af boligsikringen, jf. § 42  

 sammenholdt med § 4, stk. 2, i boligstøtteloven.
På tilsvarende måde følger  

 det af boligstøttelovens § 43, stk. 3, at krav på tilbagebetaling af  

 sygedagpenge og bistandshjælp kan modregnes i den boligydelse, der vedrører  

 perioden mellem det tidspunkt, hvor ansøgningen indgives, og det tidspunkt,  

 hvor pensionisten tilkendes pension.
Det følger af bistandslovens § 26, stk.  

 1, nr. 4, at hjælp til huslejen i den nævnte periode kan kræves  

 tilbagebetalt.
 Opmærksomheden henledes på, at adgangen til modregning alene gælder krav  

 opstået efter 1. januar 1983, idet bestemmelsen herom trådte i kraft på dette  

 tidspunkt.
 Når boligydelse og pension har været bortfaldet ved pensionistens  

 indlæggelse på institution, jf. lovens §§ 45 og 46, skal udbetaling af  

 boligydelse genoptages fra samme dato som pensionsudbetalingen, dvs. med  

 virkning fra udskrivningsdagen.
Gives der afslag på pensionsansøgningen, og er der ydet forskud på  

 pension, standses påbegyndt udbetaling af boligydelse med udgangen af  

 måneden, hvori afslaget er givet.
Der skal ikke ske tilbagebetaling af den  

 udbetalte boligydelse, jf. tillige vejledningens pkt. 15.5.
 En boligtager kan ikke unddrage sig følgerne af for sen betaling af  

 husleje, ejendomsskatter eller gæld, sikret ved pant i den faste ejendom, med  

 henvisning til manglende eller forsinket udbetaling af boligstøtte, jf. § 37,  

 stk. 4.
 Hvor boligstøtten udbetales til lejeren eller udlejeren, vil for sen  

 udbetaling af boligstøtte ikke kunne fritage lejeren for pligten efter  

 lejeloven til rettidig betaling af den fulde leje, hvorefter forsinkelse med  

 lejebetalingen kan give udlejeren ret til at hæve lejemålet.  

 Kommunalbestyrelsen må derfor drage omsorg for, at udbetalingen i tilfælde,  

 hvor lejen forfalder til betaling den 1. i måneden, sker så betids, at  

 lejeren - bl.a. ved hjælp af boligstøtten - kan betale lejen rettidigt.
 Opmærksomheden henledes i denne forbindelse på, at sidste rettidige  

 betalingsdag efter lejeloven er 3. hverdag efter forfaldsdagen.
Når boligstøtte ydes, skal kommunalbestyrelsen meddele ansøgeren den  

 beregnede boligstøttes størrelse samt oplysning om, på hvilket grundlag  

 boligstøtten er beregnet, herunder indkomst, leje og børneantal.
Det  

 henstilles, at kommunalbestyrelsen samtidig meddeler de af  

 boligstøttemodtageren faktiske afgivne oplysninger, der er lagt til grund ved  

 beregningen.
Meddelelsen skal tillige indeholde oplysning om, at ændringer i  

 boligtagerens forhold, der er af betydning for boligstøtten, skal indberettes  

 til boligstøttekontoret.
Det er således ikke tilstrækkeligt, at der gives  

 meddelelse f.eks. til bistands- eller pensionskontoret, jf. cirkulære af 10.  

 november 1986. I tilfælde, hvor ansøgeren modtager hjælp efter lov om social  

 bistand, henstilles det til kommunerne, at de i bevillingsskrivelserne  

 tydeligt angiver, at boligstøttemodtageren ikke opfylder sin oplysningspligt  

 ved at give meddelelse om ændringer i sine forhold til bistandskontoret, og  

 at der således skal rettes særskilt henvendelse til boligstøttekontoret,  

 uanset der eventuelt samtidig gives (samme) oplysninger til bistandskontoret.  

 Meddelelsen bør udformes således, at det klart tilkendegives, i hvilke  

 situationer, der foreligger indberetningspligt.
 14.3. Udbetaling sker forud.
 Boligstøtte udbetales efter lovens § 37, stk. 2, månedsvis forud.  

 Kommunalbestyrelsen udbetaler også boligydelsen til de pensionister, der får  

 deres pension udbetalt af sikringsstyrelsen, det vil sige de tilfælde, hvor  

 pensionisten ud over den danske pension modtager pension fra et andet  

 EF-land.
 14.4. Udbetaling af et midlertidigt beløb.
Kan kommunalbestyrelsen ikke nå at færdigbehandle ansøgningen endeligt,  

 inden boligstøtte skal udbetales, bør der udbetales et midlertidigt beløb,  

 der senere reguleres.
Kommunen bør gøre ansøgeren bekendt med, at  

 boligstøtten er udbetalt a conto, og at der senere vil ske regulering af den  

 udbetalte støtte.
Når sagen er færdigbehandlet, må boligstøtte i begge  

 tilfælde reguleres med virkning fra den 1. i den måned, der følger efter  

 ansøgningens indgivelse, dog tidligst fra indflytningsdagen, jf. nedenfor.
 14.5. Udbetaling til andre.
 Boligministeren kan efter lovens § 37, stk. 2, 2. pkt., fastsætte regler  

 om udbetaling af boligstøtte.
Ved boligstyrelsens bekendtgørelse nr. 485 af 30. august 1982 om  

 udbetaling af boligstøtte, der er optaget som bilag 4 til nærværende  

 vejledning, er det fastsat, at kommunalbestyrelsen kan beslutte, at  

 boligstøtte til en lejer skal udbetales til udlejeren.
Dette kan f.eks. især  

 være praktisk, når der er tale om et stort antal lejligheder i samme  

 boligselskab.
Udlejeren kan ikke gøre krav på vederlag for den  

 administration, der herved påføres ham.
Udbetalingen skal ske månedsvis,  

 senest den 5., medmindre kommunen træffer anden aftale i forbindelse med  

 aftale om udbetaling til ejeren.
Kommunalbestyrelsen skal i givet fald  

 underrette boligtageren om udbetalingsordningen samt om størrelsen af den  

 udbetalte boligstøtte.
Endvidere kan kommunalbestyrelsen beslutte, at boligstøtten i det i lovens  

 § 2, stk. 2, nævnte tilfælde udbetales til ejeren eller andelshaveren i en  

 privat andelsboligforening.
Også i dette tilfælde skal kommunalbestyrelsen  

 underette de personer, der er nævnt i lovens § 2, stk. 2, om beslutningen  

 samt om beløbets størrelse.
 I tilfælde, hvor en boligtager er fraflyttet boligen uden at afgive  

 kontraktsmæssigt opsigelsesvarsel, og uden at give kommunen meddelelse om  

 fraflytningen, således at boligtageren har bragt sig i lejerestance i forhold  

 til udlejeren og uberettiget har modtaget boligstøtte, har udlejeren ikke  

 krav på at søge sig fyldestgjort i boligstøtten.
 14.6. Bortfald af boligstøtte.
Flytter boligtageren, bortfalder boligstøtten fra fraflytningsdagen, jf. §  

 37, stk. 3. Ved en enlig boligtagers død bortfalder støtten dog ved udgangen  

 af den måned, hvori dødsfaldet er sket.
Udbetalingen kan således ikke  

 udstrækkes, indtil boligen genudlejes.
Ved fremleje eller fremlån af en del  

 af lejligheden bortfalder eller nedsættes boligstøtten fra det tidspunkt, da  

 fremleje eller fremlån begynder, jf. tillige pkt. 5.4. om fremleje eller  

 fremlån.
Bliver en pensionist optaget i plejehjem efter lov om social  

 bistand, bortfalder boligydelsen fra udgangen af måneden, der følger efter  

 den måned, hvor pensionisten får ophold i plejehjemmet, jf. § 46.
 Såfremt boligstøtte søges i forbindelse med flytning til en ny bolig,  

 udbetales boligstøtten med virkning fra indflytningsdagen, forudsat at denne  

 ikke ligger mere end 1 måned fra ansøgningens indgivelse, jf. lovens § 35,  

 stk. 2.
 Når boligtageren flytter den 1. i en måned, betragtes indflytningen som  

 sket i den foregående måned.
 Såfremt en boligtager siger lejemålet op med kontraktligt varsel, normalt  

 3 måneder, men flytter efter f.eks. 2 måneder, er boligtageren ikke  

 berettiget til boligstøtte i den sidste måned, selv om der består en  

 forpligtelse til at betale leje i hele perioden.
 Hvis en boligtager i forbindelse med leje eller køb af en ny bolig i nogle  

 måneder råder over to boliger, kan boligtageren alene modtage boligstøtte til  

 den bolig, vedkommende faktisk bebor.
Årlig fastsættelse, omberegning, og  

 bortfald i løbet af året, 15.1. Årlig fastsættelse.
 Løbende boligstøtte skal reguleres hver 1. januar efter de ændringer i  

 beregningsgrundlaget, herunder boligstøttemodtagerens husleje, husstand og  

 husstandsindkomst, der måtte være sket siden den sidst foretagne beregning,  

 jf. lovens § 38, stk. 1.
 Kommunalbestyrelsen kan som betingelse for udbetaling af boligstøtte  

 afkræve ansøgerne oplysning herom, jf. lovens § 38, stk. 2.
 Når boligstøttemodtagerne har oplyst kommunalbestyrelsen om ændringer i  

 forhold vedrørende huslejen, husstanden eller husstandsindkomsten, er  

 kommunalbestyrelsen således forpligtet til at tage udgangspunkt i disse  

 oplysninger ved beregningen.
 Reguleringen pr. 1. januar sker for boligtagere, hvis indkomst er beregnet  

 efter § 7, stk. 1-6, på grundlag af den senest opgjorte husstandsindkomst,  

 jf. pkt. 4.1. Ved reguleringen pr. 1. januar 1988 anvendes således  

 husstandens socialindkomst med de ændringer, der følger af bestemmelserne i  

 boligstøttelovens § 7. Indtægter, som er omfattet af § 2, stk. 1, i  

 socialindkomstloven, forhøjes med samme procentsats, som anvendes ved  

 fastlæggelsen af grundlaget for den foreløbige skattesvarelse for det  

 kommende indkomstår, jf. lovens § 7, stk. 4, og vejledningens pkt. 4.2.
For omberegning af boligstøtte til husstande, der indtil 1. januar har  

 modtaget boligstøtte på grundlag af en forventet fremdtidig  

 husstandsindkomst, jf. pkt. 4.4 og 15.2., skal løbende boligstøtte ligeledes  

 reguleres hver 1. januar efter de ændringer i beregningsgrundlaget, der måtte  

 være sket siden den sidst foretagne beregning.
Beregningsgrundlaget skal også  

 her være husstandens socialindkomst med de afvigelser, der følger af  

 bestemmelserne i boligstøttelovens § 7, medmindre den forventede fremtidige  

 husstandsindkomst, jf. lovens § 7, stk. 7, afviger væsentligt herfra, jf.  

 pkt. 14.2.
 Ved beregning af en husstandsindkomst i 1988 efter lovens § 7, stk. 1-6,  

 er det således de skatteregler, der var gældende i 1986, der skal anvendes.
 Ved beregning af en husstandsindkomst i 1988 efter lovens § 7, stk. 7,  

 anvendes de i boligstøtteåret gældende skatteregler.
 Husstandsindkomsten til brug for boligstøtteberegningen skal så vidt  

 muligt være i overensstemmelse med de faktiske forhold på ydelsestidspunktet.  

 Den løbende boligstøtte skal i videst muligt omfang svare til  

 boligstøttemodtagerens huslejeevne på udbetalingstidspunktet.
 15.2. Forventet fremtidig indkomst.
 Må det antages, at husstandens indkomstforhold i boligstøtteåret vil  

 afvige væsentligt fra den indkomst, der beregnes efter hovedreglen i  

 boligstøttelovens § 7, stk. 1-6, anvendes i stedet efter bestemmelsens stk. 7  

 den forventede fremtidige indkomst.
 Den forventede fremtidige indkomst skal ligeledes opgøres efter de  

 principper, der gælder i lov om socialindkomst.
Ved opgørelsen af den forventede fremtidige indkomst efter  

 boligstøttelovens § 7, stk. 7, skal kommunen med henblik på at sikre et så  

 aktuelt indkomstgrundlag som muligt ved boligstøtteberegningen benytte de  

 skattemæssige fradragsregler, der er gældende i boligstøtteåret.
Ved  

 boligstøtteberegningen for 1988 anvendes de fradragsregler, der er gældende i  

 1988.
 Tilsvarende skal den ejendomsvurdering, der skattemæssigt er gældende i  

 1988, anvendes ved beregningen af boligstøtte for det pågældende år i de  

 tilfælde, hvor husstandens indkomst skal opgøres efter boligstøttelovens § 7,  

 stk. 7.
 Ændringer i boligstøttemodtagerens indkomst alene som følge af ændringer  

 af skattemæssige regler bevirker ikke, at boligstøttemodtagerens  

 husstandsindkomst skal opgøres som en forventet fremtidig indkomst, jf. § 7,  

 stk. 7, fremfor efter hovedreglen i boligstøttelovens § 7, stk. 1-6.
 Hvor en boligstøttemodtager er overgået til pension, skal den første  

 beregning af boligstøtte til pensionister sædvanligvis ske på grundlag af  

 reglerne i § 7, stk. 7, om den forventede fremtidige indkomst for husstanden,  

 jf. pkt. 4.4.
 Ved den årlige fastsættelse den følgende og næstfølgende 1. januar vil det  

 ligeledes være nødvendigt at fastsætte en forventet fremtidig indkomst for  

 husstanden, da den endelige indkomst opgjort efter socialindkomstlovens  

 principper ikke kan forventes at være udtryk for husstandens indkomst i det  

 år, boligstøtten vedrører.
Hvis pågældende f.eks. bliver pensionist og dermed berettiget til  

 boligstøtte den 1. juli 1986, vil først indkomsten i 1987 være udtryk for en  

 stabiliseret indkomst for husstanden.
Indkomsten i 1987 er først grundlag for  

 den årlige fastsættelse af boligydelsen for 1989. Ved de årlige fastsættelser  

 1. januar 1987 og 1. januar 1988 må derfor anvendes en forventet fremtidig  

 indkomst.
 Tilsvarende principper gælder for boligstøttemodtagere, der i løbet af  

 året har fået omberegnet deres boligstøtte (boligydelse) som følge af en  

 ændring i husstandsindkomsten, jf. pkt. 15.3.
Kommunalbestyrelsen skal ændre beregningsgrundlaget, såfremt en  

 boligstøttemodtager sandsynliggør, at den faktiske husstandsindkomst fra  

 boligstøtteårets begyndelse vil være lavere end den efter § 7, stk. 1-6,  

 beregnede.
Boligstøtten skal i så fald omberegnes på grundlag af den  

 forventede fremtidige husstandsindkomst.
 Anvendelsen af dette indkomstbegreb forudsætter for boligstøttemodtagere,  

 at den forventede fremtidige indkomst er mindst 10.000 kr. lavere end den  

 beregnede husstandsindkomst efter § 7, stk. 1-6.
 For pensionister, der modtager boligstøtte (boligydelse), anvendes en  

 forventet fremtidig husstandsindkomst, såfremt denne er mindst 5.000 kr.  

 lavere end husstandsindkomsten beregnet efter hovedreglen.
Det er endvidere forudsat, at man ved opgørelsen af den forventede  

 fremtidige indkomst ikke umiddelbart regner med den faktiske indkomst pr. 1.  

 januar, men tager hensyn til de i boligstøtteåret forventede  

 indkomststigninger, eventuelt ved at forhøje den på beregningstidspunktet  

 foreliggende faktiske indkomst med et mindre procenttillæg svarende til de  

 forventede indkomststigninger i boligstøtteåret.
Det er imidlertid nødvendigt  

 i det enkelte tilfælde at foretage et skøn over, om den faktiske indkomst  

 skal være genstand for en opregulering.
Tillæg bør således undgås, hvor det  

 er åbenbart, at indkomsten ikke vil stige, f.eks. hvor størstedelen af  

 indkomsten er renteindtægter.
Såfremt den faktiske husstandsindkomst må antages at ville blive højere  

 end den efter § 7, stk. 1-6, beregnede, vil reglerne for, hvornår der kan  

 kræves tilbagebetaling, være vejledende.
Kommunalbestyrelsen er således først  

 forpligtet til at lægge denne højere indkomst til grund ved beregningen af  

 boligstøtten, når det må antages, at den faktiske indkomst vil overstige  

 beregningsgrundlaget efter hovedreglen med mindst 25 pct. og mindst 20.000  

 kr., jf. lovens § 41. Dette gælder ved beregning af såvel boligsikring som  

 boligydelse.
I de tilfælde, hvor beregning af boligstøtte skal ske på grundlag af en  

 forventet fremtidig husstandsindkomst efter lovens § 7, stk. 7, må  

 beregningen som udgangspunkt ske på grundlag af boligstøttemodtagerens  

 aktuelle indkomst, omregnet på årsbasis, og samtlige dele af  

 husstandsindkomsten skal opgøres efter § 7, stk. 7. Som udgangspunkt anvendes  

 boligstøttemodtagerens månedlige indtægt * 12, idet der dog - som ovenfor  

 nævnt - ved beregningen skal tages hensyn til de i boligstøtteåret forventede  

 varige ændringer af indtægten.
Herefter skal der til denne beregnede  

 årsindtægt lægges de i boligstøtteåret forventede øvrige indkomster, der ikke  

 er væsentlige og varige, f.eks. bonus, overarbejdsbetaling og feriepenge.
Hvis en boligstøttemodtager allerede fra årets begyndelse ved, at der vil  

 indtræde en væsentlig og varig ændring af indkomsten på et nærmere angivet  

 tidspunkt, kan boligstøtten beregnes indtil dette tidspunkt, uden at  

 indkomstændringen indgår.
Det er dog en forudsætning, at  

 boligstøttemodtageren kan dokumentere den væsentlige og varige  

 indkomstændring, og en forudsætning, at denne periodeopdeling vil være  

 gunstig for boligstøttemodtageren.
Herved tilgodeses princippet om  

 samtidighed, jf. pkt. 15.1., og boligstøttemodtageren stilles på samme måde  

 som den boligstøttemodtager, der først senere på året får kendskab til en  

 væsentlig og varig indkomstændring.
Boligstøttemodtageren må således gøres  

 opmærksom på, at han/hun skal henvende sig til boligstøttekontoret en måned  

 inden ændringen indtræder.
 Hvor boligstøtte i starten af indkomståret er ydet efter hovedreglen og  

 senere i boligstøtteåret er ændret, fordi den forventede fremtidige indkomst  

 væsentligt afviger fra dette indkomstgrundlag, bør kommunen ved  

 årsomberegningen især være opmærksom på, at den således sammensatte indkomst  

 let kan give et forkert fremtidigt indkomstgrundlag i de to følgende år,  

 således at den pågældende indtil videre fortsat bør have boligstøtte efter  

 forventet fremtidig indkomst.
 Kommunalbestyrelsen bør orientere boligstøttemodtageren om, hvilke  

 konsekvenser en ændret indkomstanvendelse har, herunder retningslinjer for et  

 eventuelt tilbagebetalingskrav.
 15.3. Omberegning i løbet af året.
 Hvis der i løbet af året sker en ændring i husstandens forhold, som vil  

 have betydning for boligstøttens størrelse, kan der efter §§ 39 og 40  

 foretages en omberegning på det ændrede grundlag.
 Kommunalbestyrelsen skal oplyse ansøgeren om adgangen til og vilkårene for  

 at få boligstøtten omberegnet i løbet af året og bør oplyse ansøgeren om hans  

 pligt til at oplyse kommunalbestyrelsen, boligstøttekontoret, om alle  

 forhold, der kan medføre nedsættelse eller bortfald af boligstøtte, herunder  

 udlejning m.v. af en del af boligen, jf. lovens § 38, stk. 3, og § 39, stk.  

 2.
Det påhviler boligstøttemodtageren at godtgøre, at boligstøttekontoret har  

 modtaget de fornødne oplysninger til at ændre den løbende boligstøtte.
Der  

 skal således underrettes om alle ændringer i husstandsindkomsten af betydning  

 for boligstøtteberegningen, uanset om ændringen måtte skyldes ansøgerens  

 eller øvrige husstandsmedlemmers indkomstforhold.
 Kommunalbestyrelsen bør endvidere gøre ansøgeren opmærksom på, at kommunen  

 hurtigst muligt må underrettes om ændringer i beregningsgrundlaget, da  

 tidspunktet for anmodningen om ændringer vil kunne være bestemmende for, fra  

 hvilket tidspunkt boligstøtten kan udbetales med et ændret beløb.  

 Kommunalbestyrelsen bør derfor underrettes, så snart en lejeforhøjelse er  

 varslet, således at boligstøtten kan ændres med virkning fra f.eks. en  

 lejeforhøjelses ikrafttræden.
Ved ændringer i husstandsindkomsten må der under alle omstændigheder være  

 tale om en mere end midlertidig ændring, dvs. en varig ændring, hvorved  

 forstås en periode på 6 måneder eller derover, før der kan ske omberegning af  

 boligstøtten.
Der vil derfor ofte kunne blive tale om at se tiden an efter en  

 indkomstændring, før det kan vurderes, om ændringen er mere end midlertidig.  

 I tilfælde af en indkomstændring som følge af f.eks. et vikarjob, vil der  

 kunne være tale om en væsentlig ændring men ikke om en varig ændring, og  

 kommunalbestyrelsen må således udbetale a conto og tage forbehold for et  

 eventuelt tilbagebetalingskrav, jf. lovens § 41, stk. 1-3.
Ledighed, der må formodes at være rent midlertidig, vil således ikke kunne  

 begrunde, at boligstøtteydelsen forhøjes.
Som følge af  

 beskæftigelsessituationens udvikling må kommunalbestyrelsen imidlertid ved  

 udøvelse af skønnet over, hvorvidt en indkomstnedgang som følge af  

 arbejdsløshed vil være af mere varig karakter, lægge vægt på de lokale  

 beskæftigelsesforhold i vedkommende fag.
Kommunalbestyrelsen skal således  

 straks foretage omberegning af ydelsen på det fremtidige indkomstgrundlag i  

 tilfælde, hvor det på ansøgningstidspunktet må antages, at der vil hengå  

 nogen tid, før den pågældende påny får beskæftigelse.
Eventuel forhøjelse får  

 virkning fra begyndelsen af den måned, der følger nærmest efter indgivelse af  

 ansøgning herom til kommunalbestyrelsen.
 Såfremt en boligstøttemodtager f.eks. sælger en fast ejendom pr. 1.  

 februar 1988, og renteindtægten første gang kommer til udbetaling den 18.  

 juni 1988 (1. termin), skal der ske omberegning af boligstøtten den 1.  

 februar 1988, da der allerede fra dette tidspunkt står en renteindtægt til  

 rådighed for boligstøttemodtageren.
 Viser det sig, at indkomstændringen ikke er varig, og der derfor ikke  

 foretages omberegning, er der hermed taget stilling til, om der foreligger en  

 ændring af indkomstforholdene, der kan medføre omberegning.
 Kommunalbestyrelsen kan ikke fastsætte generelle retningslinier for,  

 hvornår en indkomstændring må anses for varig, idet kommunalbestyrelsen i det  

 konkrete tilfælde må vurdere dette.
 Det næstfølgende år vil indkomstgrundlaget ved den årlige fastsættelse  

 blive beregnet efter reglerne i § 7, stk. 1-6. Ved denne fastsættelse indgår  

 også den midlertidige indkomst i indkomstgrundlaget, og der vil ikke kunne  

 foretages en omberegning af boligstøtten alene under henvisning til, at den  

 midlertidige indkomst er faldet bort, hvis ikke de beløbsmæssige betingelser  

 for at anvende den forventede fremtidige indkomst er opfyldt, jf. pkt. 15.2.
Såfremt boligstøtten beregnes på grundlag af den forventede fremtidige  

 indkomst, og indkomsten ændres i løbet af boligstøtteåret, kan boligstøtten  

 herefter ikke beregnes på grundlag af hovedreglen.
Boligstøtten må beregnes  

 på grundlag af den senest forventede fremtidige indkomst.
Er boligstøtten  

 således een gang beregnet efter forventet fremtidig indkomst, kan der ikke  

 ved omberegning i løbet af året ske beregning af boligstøtten på grundlag af  

 hovedreglen.
 Det henstilles, at nye oplysninger, der afgives af boligstøttemodtagere  

 med henblik på ændringer af løbende boligstøtte som følge af ændrede forhold,  

 altid registreres i den pågældende sag, også i de tilfælde, hvor henvendelsen  

 ikke fører til ændring af boligstøtten.
 15.4. Forhøjelse af boligstøtten.
Såfremt der i tiden indtil 1. januar sker væsentlig og varig  

 nedgang i boligtagerens eller husstandens indkomstforhold i forhold til  

 husstandsindkomsten efter § 7, eller antallet af børn i husstanden forøges,  

 eller lejen forhøjes, vil boligtageren kunne ansøge kommunalbestyrelsen om en  

 hertil svarende forhøjelse af den løbende boligstøtte.
Det er et vilkår for  

 en sådan forhøjelse, at den skete ændring i boligtagerens eller husstandens  

 indkomstforhold efter kommunalbestyrelsens skøn er af væsentlig og varig  

 karakter.
Ved afgørelsen af, om et fald i indkomsten er væsentligt, anvendes samme  

 grænse som anført i pkt. 15.2. Det vil sige, at der foretages omberegning af  

 boligsikring, hvis modtageren sandsynliggør, at indkomsten vil være mindst  

 10.000 kr. lavere end det anvendte beregningsgrundlag.
Omberegning af  

 boligydelse foretages, når pensionistens indkomst er mindst 5.000 kr. lavere  

 end beregningsgrundlaget.
 Der kan således i almindelighed ikke foretages omberegning ved en mindre  

 ændring i indkomsten.
Ledighed, der må formodes at være rent midlertidig, vil således ikke kunne  

 begrunde, at boligstøtten forhøjes.
Som følge af beskæftigelsessituationens  

 udvikling er det imidlertid rimeligt, at kommunalbestyrelsen ved udøvelse af  

 skønnet over, hvorvidt en indkomstnedgang som følge af arbejdsløshed vil være  

 af mere varig karakter, lægger vægt på de lokale beskæftigelsesforhold i  

 vedkommende fag.
Kommunalbestyrelsen skal således straks lade foretage  

 omberegning af boligstøtten på det fremtidige indtægtsgrundlag i tilfælde,  

 hvor det på ansøgningstidspunktet må antages, at der vil hengå nogen tid, før  

 den pågældende påny får beskæftigelse.
 Såfremt der i øvrigt sker ændringer i forhold, som har betydning for  

 boligstøttens beregning, f.eks. antallet af husstandsmedlemmer eller lejens  

 størrelse, må kommunalbestyrelsen vurdere, om ændringen kan betragtes som  

 varig.
 Eventuel forhøjelse får virkning fra det tidspunkt, hvor ændringen er  

 indtrådt, men dog tidligst fra begyndelsen af den måned, der følger nærmest  

 efter ansøgerens meddelelse om ændringen til kommunalbestyrelsen, jf. lovens  

 § 39, stk. 1.
Kommunalbestyrelsen skal skriftligt gøre boligtageren bekendt med  

 adgangen til forhøjelse af boligstøtte i henhold til ovenstående, herunder at  

 det er et vilkår for regulering, at ændringen er af væsentlig og varig  

 karakter.
Kommunalbestyrelsen bør samtidig gøre opmærksom på, at  

 boligstøttemodtagere, der er usikre med hensyn til, om en ændring kan blive  

 varig, kan indgive ansøgning til kommunen straks, når ændringen sker, og  

 derigennem sikre sig, at boligstøtten kan reguleres med virkning fra et  

 tidspunkt i nær tilknytning til ændringen, såfremt denne viser sig at være af  

 mere varig karakter.
Det bemærkes, at en lejer, der modtager boligstøtte inden lejeforhøjelsens  

 gennemførelse, snarest bør underrette sit boligstøttekontor, når  

 lejeforhøjelsen er varslet, således at boligstøtten kan blive ændret med  

 virkning fra lejeforhøjelsens ikrafttræden.
Lejere, der ikke modtager  

 boligstøtte, bør i tvivlstilfælde undersøge, om de har mulighed for at opnå  

 boligstøtte, når lejeforhøjelsen varsles, og i givet fald indgive ansøgning  

 om boligstøtte (til kommunens boligstøttekontor), inden lejeforhøjelsen  

 træder i kraft.
Det bemærkes i denne forbindelse, at boligstøtte ikke må ydes  

 med tilbagevirkende kraft og at ændringen i boligstøtte kræver ansøgning  

 eller meddelelse fra boligtageren.
 I tilfælde, hvor der varsles en lejeforhøjelse som følge af skatte- og  

 afgiftsstigninger, skal boligstøtten, forudsat, at kommunalbestyrelsen  

 skønner, at der er tale om en varig ændring, omberegnes for fremtiden med  

 virkning fra den 1. i måneden efter, at boligstøttemodtageren har givet  

 meddelelse herom.
 Det bemærkes, at der ikke ydes boligstøtte til forudbetaling af leje eller  

 til regulering af forudbetalt leje.
Hvis den varslede lejeforhøjelse nedsættes midlertidigt til 15 kr. pr. m2,  

 indtil huslejenævnets afgørelse af spørgsmålet om lejeforhøjelsen foreligger,  

 jf. boligreguleringslovens § 14, stk. 2, skal boligstøttekontoret ligeledes  

 underrettes herom.
Boligstøtte udbetales da i forhold til den faktiske  

 lejebetaling, mens sagen verserer.
Kommunalbestyrelsen bør oplyse boligstøttemodtageren om, at boligstøtte,  

 der udbetales som følge af en lejeforhøjelse, er at betragte som a conto  

 beløb, der skal reguleres, når lejens størrelse endeligt er fastslået.
Det må  

 derfor indskærpes boligstøttemodtagere at give oplysning om  

 huslejenævnsbehandling og nævnets afgørelse.
Når afgørelsen om lejen er truffet, og den indebærer, at lejeren skal  

 betale en mindre lejeforhøjelse end den, der er erlagt midlertidigt, skal  

 lejeren underrette boligstøttekontoret herom, idet boligstøtten i hvert  

 tilfælde skal nedsættes for fremtiden.
Om nedsættelse skal ske i forhold til  

 den del af lejeforhøjelsen, som udlejeren skal tilbagebetale lejeren beror  

 på, om lejeren har været vidende om sagens indbringelse for huslejenævn eller  

 boligret.
Indebærer huslejenævnets afgørelse, at lejeren skal betale en større  

 lejeforhøjelse end den, der er erlagt midlertidigt, skal lejeren efterbetale  

 et beløb i lejeforhøjelse for perioden fra lejeforhøjelsens ikrafttræden til  

 tidspunktet for afgørelsen, og lejeren må påny underrette boligstøttekontoret  

 herom.
Han vil da kunne få foretaget regulering af boligstøtten med virkning  

 fra lejeforhøjelsens ikrafttræden, altså også få boligstøtte til  

 efterbetalingen.
Det samme gælder, hvor boligretten tager stilling til  

 lejefastsættelsen, eller hvor boligretten ændrer en truffen  

 huslejenævnsafgørelse.
 15.5. Nedsættelse eller bortfald af boligstøtten.
 Boligtageren skal omgående give kommunalbestyrelsen meddelelse om alle  

 forhold, der kan medføre bortfald eller nedsættelse af boligstøtten, herunder  

 om flytning, fremleje af en del af lejligheden, mindskelse af antal børn,  

 væsentlige og varige stigninger i hans eller hans husstands indkomstforhold  

 og lejereduktion, jf. lovens § 38, stk. 3.
 Ved flytning bortfalder boligstøtten fra fraflytningsdagen, jf. pkt. 14.6.  

 Ved fremleje eller fremlån af en del af lejligheden bortfalder eller  

 nedsættes boligstøtten med virkning fra det tidspunkt, da fremlejeforholdet  

 eller fremlånet tager sin begyndelse, jf. pkt. 5.4.
 Udlejning m.v. kan eventuelt føre til, at retten til boligstøtte  

 bortfalder jf. pkt. 5.4, og størrelsen af den bolig, der herefter indgår i  

 beregningen af boligstøtte, kan have betydning for grænsebeløbets henholdsvis  

 boligudgiftens størrelse, jf. pkt. 8.2. og 8.3.
 I tilfælde, hvor en lejer dør, uden at lejligheden overtages af et  

 husstandsmedlem, bortfalder boligstøtten ved udgangen af den måned hvori  

 dødsfaldet er sket, jf. lovens § 37, stk. 3.
 I tilfælde af, at husstanden ved et husstandsmedlems død i en periode  

 oppebærer løn efter denne fra arbejdsgiveren, kan omberegning af boligstøtte  

 udskydes indtil udløbet af efterlønsperioden.
 Ved stigning i indkomstforholdene skal boligtageren give meddelelse til  

 kommunalbestyrelsen med oplysning om omfanget og karakteren af de forventede  

 indkomststigninger.
Såfremt de af boligtageren indberettede ændringer i indkomstforholdene  

 skønnes at være væsentlige og af varig karakter , kan  

 kommunalbestyrelsen beslutte, at boligstøtten skal ydes på grundlag af den  

 forventede fremtidige indkomst med virkning fra begyndelsen af den måned, der  

 følger nærmest efter ændringens indtræden.
Når indkomstændringen sker den 1.  

 i en måned, betragtes den som sket i den foregående måned.
En eventuel  

 omberegning af boligstøtte som følge af en indkomstændring den 1. i en måned  

 får således virkning samtidig med indkomstændringen, idet boligtageren  

 allerede i den foregående måned vil være vidende om indkomstændringens  

 indtræden.
Det er uden betydning, om vedkommende får udbetalt lønnen forud  

 eller bagud, idet det afgørende er, hvornår optjeningen er påbegyndt.
 Omberegning af såvel boligsikring som boligydelse bør i almindelighed ske  

 i de tilfælde, hvor de indberettede ændringer i indkomstforholdene lader  

 formode, at indkomsten indtil omberegningstidspunktet sammenholdt med den  

 forventede indkomst resten af boligstøtteåret vil overstige  

 beregningsgrundlaget efter lovens hovedregel (husstandens samlede  

 socialindkomst med procentvis tillæg) med mindst 25 pct. og mindst 20.000 kr.
 Ved opgørelsen af den forventede fremtidige indkomst tages udgangspunkt i  

 den aktuelle indkomst på ansøgningstidspunktet, omregnet på årsbasis, idet  

 der indregnes et mindre tillæg for indkomststigninger.
 Ifølge § 45 mister en pensionist, der under ophold på institution eller  

 under strafafsoning får inddraget sin pension efter pensionslovens regler  

 herom, retten til boligydelse fra det tidspunkt, hvor pensionen inddrages.  

 Pensionisten bevarer dog retten til boligydelse, hvis der, efter at pensionen  

 er inddraget, efter pensionsloven udbetales et beløb til dækning af husleje,  

 jf. § 45, stk. 2.
 Det bemærkes, at lånebeløb ikke forfalder ved bortfald af boligydelsen,  

 men først ved ejerskifte, overdragelse af andelsbeviset i overensstemmelse  

 med reglerne i § 33, jf. pkt. 12.3, eller såfremt pensionisten udtræder af  

 husstanden.
 For pensionister optaget i plejehjem efter lov om social bistand  

 bortfalder boligydelsen efter § 46 først med virkning fra udgangen af  

 måneden, der følger efter den måned, hvor pensionisten får ophold i  

 plejehjemmet.
Boligydelsen falder således først bort, når betalingsreglerne i  

 bistandslovens §§ 84 og 85 anvendes.
Retten til boligydelse bevares dog, hvis  

 betalingen for plejehjemsopholdet er nedsat efter § 85, stk. 1, 2. pkt., i  

 lov om social bistand, hvorefter betalingen kan nedsættes, således at  

 pågældende yderligere beholder et beløb til dækning af udgifter til husleje  

 og lignende, hvis der er rimelig udsigt til, at pågældende vil kunne  

 udskrives inden for et tidsrum af omkring 3 måneder efter optagelsen, jf. §  

 46, stk. 2, i boligstøtteloven.
 Hvis retten til boligydelse er bortfaldet, fordi pensionen inddrages efter  

 pensionslovens regler herom, kan der eventuelt ydes boligsikring, jf. lovens  

 § 3 stk. 2, og vejledningens pkt. 2.2.
 Såfremt pensionisten udskrives fra institution, jf. lovens §§ 45 og 46,  

 skal udbetaling af boligydelse genoptages fra samme dato som  

 pensionsudbetalingen, dvs. med virkning fra udskrivningsdagen, jf. tillige  

 pkt. 14.2.
Gives der afslag på en pensionsansøgning, og der er ydet forskud på  

 pension, standses udbetaling af boligydelse med udgangen af måneden, hvori  

 afslaget gives.
Der kan ikke kræves tilbagebetaling af den udbetalte  

 boligydelse, jf. tillige vejledningens pkt. 14.2.
 15.6 Regulering med tilbagevirkende kraft.
 I visse tilfælde skal kommunalbestyrelsen efterfølgende fremsætte krav om  

 tilbagebetaling af for meget udbetalt boligstøtte, og ved bedømmelse af, om  

 tilbagebetaling bør kræves, skal der sondres mellem boligstøttemodtagere, der  

 får udbetalt boligstøtte i forhold til indkomsten opgjort efter lovens § 7,  

 stk. 1-6 (hovedreglen), og boligstøttemodtagere, der får udbetalt boligstøtte  

 efter lovens § 7, stk. 7 (forventet fremtidig indkomst).
 Boligstøttemodtagere, der følger hovedreglen, jf. § 7, stk. 1-6, skal  

 tilbagebetale boligstøtten, når den faktiske husstandsindkomst overstiger den  

 beregnede husstandsindkomst med mindst 25 pct. og med mindst 20.000 kr., jf.  

 lovens § 41, stk. 1. Der vil dog kunne kræves tilbagebetaling, hvis den for  

 meget modtagne boligstøtte er modtaget mod bedre vidende, jf. nedenfor i  

 dette afsnit vedrørende § 41, stk. 4.
 Boligstøttemodtagere, hvis husstandsindkomst er steget ud over de  

 beløbsgrænser, der er fastsat i lovens § 41, stk. 1 og 2, skal dog ikke  

 tilbagebetale den for meget modtagne boligstøtte, såfremt  

 boligstøttemodtagerne godtgør, at de har givet kommunalbestyrelsen meddelelse  

 om ændringer i den samlede husstandsindkomst udover de i § 41, stk. 1 og 2,  

 nævnte grænser, jf. lovens § 41, stk. 3. Der vil dog kunne kræves  

 tilbagebetaling, hvis den for meget modtagne boligstøtte er modtaget mod  

 bedre vidende, jf. nedenfor i dette afsnit vedrørende § 41, stk. 4.
Som udgangspunkt gøres op med hvert boligstøtteår for sig, således at  

 forholdene efterfølgende bedømmes for hele boligstøtteåret under eet, selv om  

 indkomstfremgangen først er indtrådt i løbet af boligstøtteåret.
Der sker  

 således regulering for hele året på grundlag af den højere indkomst,  

 medmindre boligstøttemodtageren klart kan dokumentere, fra hvilket tidspunkt  

 en væsentlig og varig indkomstændring er indtrådt, og en særskilt  

 boligstøtteberegning for hver af perioderne mindsker tilbagebetalingskravet.  

 I så fald foretages regulering efter de retningslinier, som ville være fulgt,  

 såfremt boligstøttemodtageren selv havde givet oplysning om indkomstændringen  

 i rette tid, idet boligstøttemodtageren såvidt muligt skal stilles, som om  

 oplysningspligten har været opfyldt.
Der vil normalt ikke kunne  

 periodeopdeles i tilfælde, hvor indkomstændringen vedrører en periode på  

 under 6 måneder, idet der skal være tale om en varig ændring, jf. pkt. 15.3.  

 Ved periodeopdelingen er der ikke mulighed for at se bort fra nogen form for  

 indkomst.
 Hvis boligstøtte kun er blevet udbetalt i en del af året, kan  

 kommunalbestyrelsen i stedet for en opgørelse for hele året alene sammenholde  

 beregningsgrundlaget, opgjort efter reglen i lovens § 7, med den endelige  

 indkomst opgjort efter socialindkomstlovens principper og omregnet på  

 årsbasis for den del af året, hvor boligstøtte har været oppebåret.  

 Forudsætningen herfor er dog, at det vil være gunstigere for  

 boligstøttemodtageren.
Da boligstøtteåret løber fra 1. januar til 31. december, vil  

 kommunalbestyrelsen under afgørelsen af, om tilbagebetaling af for meget  

 udbetalt boligstøtte bør ske, som udgangspunkt kunne sammenholde  

 beregningsgrundlaget, opgjort efter reglen i lovens § 7, med den endelige  

 indkomst opgjort efter socialindkomstlovens principper for det indkomstår,  

 boligstøtteudbetalingen vedrører.
Ved opgørelsen af den endelige indkomst  

 efter socialindkomstlovens principper skal der tages udgangspunkt i de  

 regler, der er gældende for opgørelse af socialindkomst for det pågældende  

 år.
Kommunalbestyrelsen bør tage stilling til, om tilbagebetaling bør ske  

 snarest muligt efter, at oplysningerne foreligger om den endelige ansatte  

 indkomst opgjort efter socialindkomstlovens principper.
Kommunalbestyrelsen  

 er forpligtet til at foretage en undersøgelse for samtlige  

 boligstøttemodtagere af, om der er opstået tilbagebetalingskrav som følge af  

 indkomststigninger i forhold til beregningsgrundlaget.
 Kommunalbestyrelsen bør rejse tilbagebetalingskravet senest 2 år efter  

 udgangen af det år, tilbagebetalingskravet vedrører, medmindre  

 kommunalbestyrelsen ikke har haft mulighed for at rejse kravet tidligere.  

 Fremsættelse af tilbagebetalingskrav er en del af kommunalbestyrelsens  

 administrationsforpligtelse i forbindelse med boligstøtteloven.
 Kommunerne bør ved regulering med tilbagevirkende kraft specielt være  

 opmærksomme på, at hvor boligstøtte i begyndelsen af et boligstøtteår er ydet  

 efter hovedreglen, men senere ændret, fordi den forventede fremtidige  

 indkomst afviger herfra, vil den sammensatte indkomst let kunne give et  

 forkert sammenligningsgrundlag i de to følgende år.
I de tilfælde, hvor ændringer i husstandsindkomsten bl.a. skyldes ændrede  

 skattemæssige fradragsregler, og hvor det efterfølgende konstateres, at der  

 er opstået et tilbagebetalingskrav, skal kommunalbestyrelsen ikke rejse  

 kravet, såfremt indkomstoverskridelsen alene skyldes de ændrede skatteregler.  

 Det er dog en forudsætning, at boligstøttemodtageren kan dokumentere, at han  

 i boligstøtteåret har haft det i boligstøtteåret oplyste fradrag.
Dette  

 gælder dog ikke, hvis der i forbindelse med en eventuel beregning af en  

 forventet fremtidig indkomst er taget hensyn til lovændringen.
Selv om den endeligt opgjorte indkomst for 1987 eksempelvis indeholder et  

 mindre fradrag end 1987-socialindkomsten, (opgjort på grundlag af  

 1985-indkomsten) og den endeligt opgjorte indkomst for 1988 eksempelvis  

 indeholder et mindre fradrag end 1988-socialindkomsten, (opgjort på grundlag  

 af 1986-indkomsten), hvorfor der som udgangspunkt vil opstå et  

 tilbagebetalingskrav, kan kommunen ikke på grundlag af en begrænsning i  

 fradragsretten fremsætte et tilbagebetalingskrav.
Den endelige opgjorte  

 indkomst for 1987 og 1988 bør således opgøres efter skattelovgivningen for  

 1985 og 1986 på dette punkt.
Regulering for den forløbne tid kan endvidere ske, hvis det viser sig, at  

 den løbende boligstøtte på grund af administrative fejl er beregnet forkert.  

 Har den fejlagtige beregning ført til for lav boligstøtte, kan det for lidt  

 udbetalte uden videre reguleres, når fejlen opdages.
Har fejlen ført til for  

 høj boligstøtte, må det bero på omstændighederne, om beløbet kan kræves  

 tilbagebetalt, herunder forskelsbeløbets størrelse, og om  

 boligstøttemodtageren under iagttagelse af almindelig agtpågivenhed burde  

 have indset, at boligstøtte er udbetalt med for højt beløb.
Uanset om  

 boligstøttemodtageren har givet meddelelse om en indtægtsfremgang, vil der  

 således kunne kræves tilbagebetaling, hvis den for meget modtagne boligstøtte  

 er modtaget mod bedre vidende.
Dette vil ofte være tilfældet, når  

 boligstøttemodtageren har modtaget en bevillingsskrivelse, af hvilken han  

 burde kunne se, at beregningen er fejlagtig.
En boligstøttemodtager, der ikke  

 har modtaget en sådan bevillingsskrivelse, vil imidlertid også kunne antages  

 at have modtaget boligstøtte mod bedre vidende, f.eks. hvis der er tale om  

 stor indtægtsfremgang.
Der vil ikke kunne udbetales statsrefusion til for  

 meget udbetalt boligstøtte.
 Har boligstøttemodtageren undladt at give meddelelse om andre forhold end  

 ændring i husstandsindkomsten, der kan medføre nedsættelse eller bortfald af  

 boligstøtten, eller mod bedre vidende uberettiget oppebåret boligstøtte, skal  

 han eller hans dødsbo tilbagebetale det beløb, der er oppebåret med urette,  

 jf. lovens § 41, stk. 4. Kommunalbestyrelsen skal skriftligt gøre  

 boligstøttemodtageren bekendt med disse regler og med, at tilsidesættelse  

 heraf tillige kan medføre strafansvar, jf. lovens § 41, stk. 5.
Hvis kommunalbestyrelsen har lagt en for høj husstandsindkomst til grund  

 ved boligstøtteberegningen, f.eks. som følge af anvendelse af et  

 procenttillæg, vil boligstøttemodtageren efter omstændighederne være  

 berettiget til at få udbetalt den for lidt udbetalte boligstøtte med  

 tilbagevirkende kraft.
Det vil således være tilfældet, hvor  

 boligstøttemodtageren på beregningstidspunktet for boligstøtte har givet  

 korrekte oplysninger om husstandens forventede fremtidige indkomst, eller  

 hvor boligstøttemodtageren eventuelt har gjort indvendinger over  

 beregningsgrundlaget, og den oplyste indtægt uden procenttillæg efter  

 boligstøtteårets udgang viser sig at svare til husstandens faktiske indkomst  

 i perioden.
Krav på for meget udbetalt boligstøtte kan alene rettes mod  

 boligstøtteansøgeren, eller hvis flere har ansøgt i forening,  

 boligstøtteansøgerne, uanset om kravets opståen skyldes stigninger i et andet  

 husstandsmedlems indkomst.
Kommunalbestyrelsen kan vælge, hvem af ansøgerne  

 kravet skal gøres gældende mod, da den solidariske hæftelse indebærer, at  

 hver enkel af ansøgerne hæfter for hele tilbagebetalingskravet.
Der vil  

 f.eks. ikke kunne rejses krav mod en ægtefælle, der overtager den hidtidige  

 fælles bolig ved parternes separation eller skilsmisse, hvis ægtefællen ikke  

 selv har skrevet under på boligstøtteansøgningen.
 I tilfælde, hvor boligstøtteansøgeren modtager hjælp efter lov om social  

 bistand, skal det henstilles til kommunerne i skrivelserne til bevilling af  

 boligstøtte tydeligt at angive, at boligstøttemodtageren ikke opfylder sin  

 oplysningspligt ved at give meddelelse om ændringer i sine forhold til  

 bistandskontoret, og at der således skal rettes særskilt henvendelse til  

 boligstøttekontoret, selvom der eventuelt samtidig gives (samme) oplysninger  

 til bistandskontoret.
Opmærksomheden henledes på, at det er de bestemmelser, som er gældende på  

 tidspunktet for modtagelsen af boligstøtte, som finder anvendelse ved  

 afgørelse af, om der skal rejses krav om tilbagebetaling.  

 Boligstøttemodtagere, der indtil 1. januar 1987 har modtaget for meget i  

 boligstøtte, skal således tilbagebetale det for meget modtagne, når den  

 faktiske husstandsindkomst overstiger den beregnede husstandsindkomst med  

 mindst 25 pct. og med mindst 15.000 kr.
Endvidere kan der ikke rejses krav om  

 tilbagebetaling overfor en boligstøttemodtager, såfremt overskridelsen af de  

 dagældende indkomstgrænser udelukkende skyldes ændringer i indtægtsforholdene  

 for et andet husstandsmedlem, forudsat at der ikke er tale om snævre  

 familiemæssige relationer som f.eks. mellem børn og forældre.
 15.7. Tilbagebetaling af boligstøtten.
Har boligtageren fået udbetalt for meget i boligsikring, boligydelse,  

 beboerindskudslån, lån til forudbetaling af leje, indskud, depositum eller  

 lignende eller pension, og giver dette forhold anledning til et  

 tilbagebetalingskrav, kan tilbagebetalingskravet ifølge lovens §§ 42 og 43  

 dækkes ved modregning i løbende boligsikring eller boligydelse, også i form  

 af lån.
Der kan således ikke modregnes i fremtidige beboerindskudslån.
Hvis  

 der er udbetalt for meget i boligydelseslån, kan kommunalbestyrelsen beslutte  

 at lade det for meget udbetalte forblive indestående i ejendommen, til den  

 resterende del af lånet forfalder.
Da det for meget udbetalte lån betragtes  

 som forfaldent, skal det imidlertid forrentes efter bestemmelserne i lov om  

 renter ved forsinket betaling m.v.
 Krav vedrørende forfaldne boligydelseslån og beboerindskudslån samt lån  

 til flygtninge til forudbetaling af leje, indskud, depositum eller lignende  

 kan modregnes i løbende boligsikring og boligydelse på samme måde som for  

 meget udbetalt boligstøtte, jf. lovens § 42, stk. 1.
 Krav på for meget udbetalt boligsikring eller boligydelse kan endvidere  

 inddrives efter de regler, der gælder for inddrivelse af personlige skatter,  

 jf. lovens § 41, stk. 6. Bestemmelsen giver ikke adgang til at modregne krav  

 på for meget udbetalt boligsikring eller boligydelse i overskydende skat.  

 Dersom inddrivelse sker efter skattereglerne, kan eventuel klage herom ikke  

 indbringes efter reglerne i lovens § 63, idet klage må rettes til  

 klagemyndighederne efter skattelovgivningen.
 Krav på betaling af ejendomsskatter vedrørende den ejendom, som  

 pensionisten bebor, kan efter lovens § 43, stk. 4, ligeledes modregnes i  

 boligsikringen eller boligydelsen.
Boligtagerens krav på at modtage boligstøtte kan efter lovens § 42, stk.  

 2, ikke gøres til genstand for arrest, eksekution eller anden  

 retsforfølgning, og der kan ikke gyldigt træffes aftaler om kravet.
Der kan  

 dog på samme måde som med hensyn til pensionsydelser foretages  

 tilbageholdelse i boligstøtten efter kildeskattelovens § 73 og efter lov om  

 inddrivelse af underholdsbidrag, § 5.
 En boligtager kan ikke unddrage sig følgerne af for sen betaling af leje,  

 ejendomsskatter eller gæld, sikret ved pant i den faste ejendom, med  

 henvisning til manglende eller forsinket udbetaling af boligstøtte, jf. § 37,  

 stk. 4, og pkt. 14.6.
Såfremt en boligstøttemodtager dør, efter boligstøtten er til disposition,  

 men inden den måned, den vedrører, skal kommunen som udgangspunkt rejse  

 kravet i boet.
Beløbet afskrives dog som uerholdeligt, hvis boet f.eks. er  

 udlagt til begravelsesomkostninger.
Tilbagebetalingskravet kan som udgangspunkt ikke fremsættes, før der  

 foreligger en endelig opgjort indkomst efter socialindkomstlovens principper  

 for den periode, kravet eventuelt måtte vedrøre, idet kommunen først på dette  

 tidspunkt kan konstatere, om de økonomiske betingelser for at fremsætte  

 kravet er til stede.
Kommunen har dog mulighed for på grundlag af en  

 foreløbig opgørelse at kræve tilbagebetaling.
Det er dog en forudsætning, at  

 det er klart, at kravet eksisterer, at kravet er nogenlunde påregneligt, samt  

 at der samtidig tages forbehold for senere regulering, når den endelige  

 indkomst opgjort efter socialindkomstlovens principper foreligger.
 Der kan ikke beregnes renter fra det tidspunkt, tilbagebetaling af tilskud  

 kræves, og til det tidspunkt, betaling sker.
Spørgsmålet om, hvorvidt tilbagebetaling skal ske, afgøres af  

 kommunalbestyrelsen, der er frit stillet, med henyn til om den vil kræve  

 tilbagebetaling.
Såfremt den undlader at kræve tilbagebetaling af for meget  

 udbetalt boligstøtte i et tilfælde, hvor betingelserne for at kræve  

 tilbagebetaling er opfyldt, kan der ikke ydes statsrefusion for den del af  

 boligstøtten, som kommunen har undladt at kræve tilbagebetalt.  

 Kommunalbestyrelsens afgørelse om tilbagebetaling kan indbringes for højere  

 administrativ myndighed efter reglerne i lovens § 63, se tillige pkt. 18.1.
 I tilfælde af gældssanering fastsætter skifteretten i  

 gældssaneringskendelsen en skæringsdato, hvilket indebærer, at gæld stiftet  

 før skæringsdatoen er omfattet af gældssaneringen, og det er herefter et  

 spørgsmål, dels hvornår krav om tilbagebetaling af for meget udbetalt  

 boligsikring eller boligydelse er stiftet, dels hvornår krav om  

 tilbagebetaling af beboerindskudslån er stiftet.
 For så vidt angår for meget udbetalt boligsikring og boligydelse anses  

 tilbagebetalingskravet for stiftet på det tidspunkt, hvor forudsætningen for  

 beregningen af støtten ændres eller bortfalder, dog således at  

 stiftelsestidspunktet eventuelt kan udskydes til udgangen af det pågældende  

 boligstøtteår.
 Hvor kommunalbestyrelsen bliver opmærsom på, at en boligstøttemodtager har  

 anmodet om gældssanering, må kommunalbestyrelsen eventuelt i første omgang  

 anmelde hele den udbetalte støtte eller anmelde uden at angive kravets  

 størrelse og efterfølgende enten selv præcisere kravet eller lade  

 skifteretten træffe afgørelse om, hvor stor en del af kravet, der kan  

 anmeldes.
For så vidt angår beboerindskudslån fremgår det ikke af bestemmelserne om  

 gældssanering, at en anmeldt fordring skal være forfalden.
Kravet om  

 tilbagebetaling af et beboerindskudslån anses for stiftet på tidspunktet for  

 ydelsen af lånet, og hele lånet eller, hvis betaling af renter og afdrag er  

 påbegyndt, den resterende del af lånet kan derfor omfattes af en  

 gældssaneringskendelse.
Såfremt lånet bliver omfattet af en sådan kendelse,  

 vil de i medfør af boligstøtteloven fastsatte krav om afdrag og forrentning  

 blive erstattet af skifterettens beslutning om betaling af afdrag.
 Spørgsmålet om, hvorvidt tilbagebetaling skal ske kontant, afdragsvis  

 eller ved modregning i løbende boligstøtte, afgøres endeligt af  

 kommunalbestyrelsen, men tilbagebetalingen bør, uanset hvorledes den sker,  

 gennemføres ved rimelige afdrag i forhold til den pågældendes økonomi.
Det forudsættes, at kommunalbestyrelsen i hvert enkelt tilfælde foretager  

 en konkret vurdering af de økonomiske forhold.
Kommunalbestyrelsen vil derfor  

 ikke kunne opstille en generel regel om, at man ikke vil modregne, hvor der  

 f.eks. oppebæres hjælp efter bistandsloven.
I de tilfælde, hvor der er  

 indgået aftale med en anden kommunalbestyrelse om at inddrive  

 tilbagebetalingskravet, er det denne anden kommune, der udøver den konkrete  

 vurdering.
Krav om tilbagebetaling af boligstøtte forældes 20 år efter  

 stiftelsestidspunktet, jf.
Danske Lov 5.-14.-4. Dersom der er gået meget lang  

 tid fra kravenes opståen til deres fremsættelse, vil de imidlertid efter en  

 passivitetsbetragtning kunne anses for bortfaldet selv indenfor 20-års  

 perioden.
 15.8. Afskrivning af krav om tilbagebetaling af udbetalt boligstøtte.
 Når kommunalbestyrelsen skønner, at der inden for en rimelig årrække efter  

 tilbagebetalingskravets fremsættelse ikke vil være økonomisk mulighed for at  

 gennemføre kravet, kan kommunalbestyrelsen beslutte at afskrive kravet, jf. §  

 44. Bestemmelsen omfatter krav vedrørende boligsikring, boligydelse,  

 beboerindskudslån og lån til forudbetaling af leje, indskud, depositum eller  

 lignende.
Kommunalbestyrelsen skal rejse tilbagebetalingskrav over for en  

 ydelsesmodtager, uanset om denne på tidspunktet for kravets fremsættelse  

 måtte have økonomisk mulighed for at foretage tilbagebetaling.
Den enkelte  

 kommunalbestyrelse kan efter omstændighederne stille sagen vedrørende  

 tilbagebetalingskravet i bero og, såfremt kravet efter en årrække må anses  

 for uerholdeligt, opgive kravet.
Kommunalbestyrelsen kan således ikke uden  

 videre eftergive kravet og stadig få refusion, jf. pkt. 20.6.
 Ved vurderingen af, om kravet må anses for uerholdeligt, kan som  

 retningslinie anvendes bestemmelsen i retsplejelovens § 509, hvorefter udlæg  

 ikke kan foretages i aktiver - bortset fra fast ejendom - der er nødvendige  

 til opretholdelse af et beskedent hjem og en beskeden levefod for skyldneren  

 og hans husstand.
 Opmærksomheden henledes på, at tilbagebetalingsbeløbets inddrivelse  

 stilles i bero, så længe spørgsmålet om kravets eksistens ikke er endeligt  

 afgjort.
 Panteretten for hovedstolen ifølge tinglyst pantebrev i fast ejendom for  

 en bestemt angiven sum (skadesløsbrevet) forældes ikke, jf.  

 tinglysningslovens § 42.
 Kommunalbestyrelsens afgørelser efter § 44 i loven kan ikke indbringes for  

 højere administrativ myndighed efter reglerne i lovens § 63.
 Støtte til betaling af beboerindskud i  

 almennyttigt boligbyggeri m.v.
 16.1. Frivillig og pligtmæssig støtte.
I lovens §§ 47-52 og 53-57 findes regler om støtte til betaling af  

 beboerindskud i almennyttigt byggeri.
En kommune har i et vist omfang pligt  

 til at yde lån, jf. pkt. 16.4-16.8.
 I andre tilfælde kan kommunen yde lån eller garanti for lån til betaling  

 af indskud i almennyttigt byggeri, se pkt. 16.9.
 Endelig kan en kommune efter § 52 a yde lån eller garanti for lån i  

 forbindelse med genhusning, jf. pkt. 16.10.
 16.2. Beboerindskud i almennyttigt byggeri.
Beboerindskud, således som begrebet er defineret i lov om boligbyggeri, er  

 hele det eengangsbeløb, som de enkelte boligtagere betaler ved indflytning i  

 almennyttigt boligbyggeri (andelsbolig, lejlighed eller enkeltværelse) til  

 dækning af den del af finansieringen af byggeriets opførelse, der ikke dækkes  

 af lån eller tilskud, og som indgår i vedkommende boligafdelings formue som  

 ansvarlig kapital.
Beboerindskuddet omfatter også eventuelle senere  

 forhøjelser af indskuddet gennemført i overensstemmelse med reglerne i  

 boligbyggeriloven.
 Indskud til boliger i almennyttige institutoner, hvor der er ydet  

 statsstøtte efter boligbyggerilovens kap. 12 eller tidligere loves  

 tilsvarende bestemmelser, betragtes ligeledes som beboerindskud, jf. § 47,  

 stk. 1. Der kan her være tale om boliger og hjem for gamle, syge og  

 svagelige, herunder de såkaldte »lette kollektivboliger«, samt  

 andre boliger med sociale formål såsom private plejehjem.
 Indskud til boliger, der er indrettet i henhold til lov nr. 378 af 10.  

 juni 1987 om boliger for ældre og personer med handicap, betragtes også som  

 beboerindskud, jf. § 47, stk. 2, i boligstøtteloven.
Beboerindskuddet kan være midlertidigt fastsat, indtil det kan opgøres i  

 forbindelse med byggeregnskabets afslutning og godkendelse.
Beboerindskuddet  

 for en bolig fastsættes først endeligt på baggrund af anskaffelsessummen for  

 ejendommen og værdien af boligen, når byggeregnskabet og prioriteringen er  

 afsluttet.
Det endeligt fastsatte beboerindskud kan senere være blevet nedsat  

 eller forhøjet, bl.a. ved indeksregulering efter de indtil 1. april 1975  

 gældende regler i boligbyggeriloven, jf. nærmere nedenfor under pkt. 16.8.
 Udover at tjene som den yderste del af finansieringen tjener  

 beboerindskuddet det formål, at det ved fraflytning indestår som sikkerhed  

 for, at boligtageren opfylder sine forpligtelser over for  

 boligselskab/forening m.v. (i det følgende betegnet som  

 »administrator«), f.eks. betaling af skyldig leje, varmebidrag,  

 vedligeholdelse af boligen, herunder istandsættelse ved fraflytning.
 I modsætning til ovennævnte beboerindskud falder forudbetalt leje,  

 depositum eller andre former for indskud, som ikke oprindeligt stammer fra  

 byggeriets finansiering, eller beboerindskud, som ikke i sin helhed betales  

 af boligtageren som vilkår for at opnå bolig, uden for  

 beboerindskudsbegrebet, og der kan således ikke ydes støtte til betaling af  

 sådanne ydelser efter §§ 47 og 52. Derimod vil der kunne ydes lån til senere  

 forhøjelser af beboerindskuddet, såfremt forhøjelsen er en følge af en  

 gennemført forbedring.
 16.3. Støtte til betaling af beboerindskud.
 Bestemmelserne om støtte til betaling af beboerindskud har til formål at  

 gøre det muligt for boligsøgende at opnå bolig i almennyttigt byggeri, selvom  

 de ikke er i stand til at fremskaffe det nødvendige beboerindskud.  

 Beboerindskudslån såvel efter reglerne i lovens §§ 49-50, som efter reglerne  

 i lovens § 52, kan således kun ydes i forbindelse med påbegyndelse af et  

 lejemål, jf. dog det særlige forhold vedrørende fraflytning af en af de i  

 lovens § 50 omhandlede lejere, som nævnes under pkt. 16.7.
 I visse tilfælde har kommunalbestyrelsen pligt til at yde støtte, jf. pkt.  

 16.4, mens det i andre tilfælde er overladt til kommunalbestyrelsens egen  

 afgørelse, om den vil yde støtte, jf. pkt. 16.9.
 Når kommunalbestyrelsen giver lån eller garanti for lån til betaling af  

 beboerindskud, og når den eller de boligsøgende har underskrevet et  

 lånedokument, skal lånet betales direkte til administrator.
 Beboerindskud, hvortil kommunalbestyrelsen har ydet lån eller garanteret  

 for lån, kan kun overdrages, pantsættes eller gøres til genstand for  

 retsforfølgning med respekt af kommunalbestyrelsens tilgodehavende ifølge  

 lånedokumentet.
For at øge sikkerheden for tilbagebetaling af beboerindskudslån er det i  

 lovens § 57 bestemt, at betaling af renter og afdrag betragtes som pligtig  

 pengeydelse i lejeforholdet efter lov om leje.
Det følger heraf, at  

 administrator kan pålægges at opkræve ydelserne, og såfremt betaling  

 udebliver, skal gøre misligholdelsen gældende, medmindre der træffes anden  

 aftale med kommunen.
 Ved lejemålets ophør forfalder beboerindskudslånet til kontant betaling,  

 og administrator tilbagebetaler kommunen beboerindskuddet med fradrag af de  

 beløb, som administrator efter boligbyggerilovens § 10 stk. 5, kan modregne i  

 beboerindskuddet, jf. pkt. 16.7. og § 54, stk. 3.
 Når administrator har afregnet beboerindskuddet med kommunen, afregner  

 kommunen lånet med boligtageren.
 16.4. Lån til betaling af beboerindskud efter §§ 49 og 50 (pligtlån).
 De regler, som er afgørende for, om en kommunalbestyrelse har pligt til at  

 yde støtte til beboerindskud, er ens for alle boligtagere.
 Kommunalbestyrelsens pligt til efter ansøgning at yde støtte til betaling  

 af beboerindskud følger af loven og må betragtes som et vilkår, der knytter  

 sig til statstøtten til enhver almennyttig boligbebyggelse, jf. pkt. 16.2.  

 Pligten påhviler den kommune, hvori boligen er beliggende, og omfatter  

 boliger, der første gang er ibrugtaget den 1. april 1964 eller senere.
En tilsvarende ret til beboerindskudslån består for en boligtager, som må  

 fraflytte sin hidtidige bolig som følge af sanering, en beslutning i henhold  

 til lov om byfornyelse og boligforbedring, kondemnering eller gennemførelse  

 af offentlige anlæg.
I sådanne tilfælde omfatter den kommunale pligt også  

 boliger i ejendomme ibrugtaget før 1. april 1964, og ansøgning om lån rettes  

 i dette tilfælde til den hidtidige opholdskommune jf. § 47, sidste pkt.
 Om statskassens refusion af de beløb som en kommune udlåner til  

 beboerindskud henvises til pkt. 20.3.
Ret til efter ansøgning at opnå lån til betaling af beboerindskuddet  

 tilkommer boligsøgende, hvis husstandsindkomst på indflytningstidspunktet  

 ikke overstiger den for det pågældende kalenderår forventede samlede  

 folkepension - det vil sige grundbeløb med tillæg til pensionen i medfør af §  

 49, stk. 1, nr. 1 og nr. 6, i lov om social pension - med mere end 5 pct.  

 Søges beboerindskudslånet til en lejlighed, lægges folkepensionen for et  

 folkepensionistægtepar til grund.
Søges lånet til et enkeltværelse, lægges  

 folkepensionen for en enlig til grund.
Grænserne for husstandsindkomsten vil  

 blive meddelt fra Boligstyrelsen og udgør i 1987 henholdsvis 90.170 kr. og  

 47.871 kr.
For de unge, som er nævnt i § 68, stk. 1, i lov om boligbyggeri, herunder  

 flygtninge, som i fællesskab lejer en lejlighed med 3 eller flere  

 beboelsesrum, er det efter boligstøttelovens § 50 den enkeltes  

 indkomstforhold, der er afgørende for retten til at opnå lån til betaling af  

 den forholdsmæssige andel af beboerindskuddet.
Hvis således 3 unge i  

 fællesskab har lejet en lejlighed, og den ene lejers indkomst ligger over  

 indkomstgrænsen, ydes der lån til de to øvrige lejere til betaling af deres  

 forholdsmæssige del af indskuddet.
 Den husstandsindskomst, som skal sammenlignes med den således beregnede  

 indkomstgrænse det pågældende år, opgøres som hovedregel på årsbasis efter  

 reglerne i lovens § 7, stk. 1-6, jf. pkt. 4.1-4.3., eller på grundlag af den  

 forventede fremtidige indkomst, efter lovens § 7, stk. 7, jf. pkt. 4.4.
 Det bør undgås, at ansøgere med ensartet husstandsindkomst behandles  

 forskelligt, f.eks. afhængigt af, om der søges beboerindskudslån i december  

 eller januar.
 Det er i lovens § 48 fastsat, at kommunalbestyrelsen i særlige  

 undtagelsestilfælde kan nægte at yde lån til boligsøgende, selv om  

 indkomstbetingelserne er opfyldt.
 Da imidlertid udgangspunktet for lovens bestemmelser er, at der påhviler  

 kommunerne en pligt til at yde lån til alle ansøgere, der opfylder  

 betingelserne, kan undtagelsesbestemmelserne kun bringes i anvendelse,  

 såfremt der i det konkrete tilfælde foreligger ganske særegne omstændigheder.
 Kommunalbestyrelsens afslag på ansøgning om lån efter lovens §§ 49-50 skal  

 angive de omstændigheder, som begrunder afslaget.
Ydelse af lån kan afslås, hvis kommunalbestyrelsen kunne afslå at yde  

 boligsikring eller boligydelse, jf. lovens § 12 og pkt. 6.13. Hvis  

 kommunalbestyrelsen i sådanne tilfælde afslår at yde boligsikring eller  

 boligydelse, kan den ligeledes afslå at yde lån til betaling af  

 beboerindskud.
Hvis derimod kommunalbestyrelsen i stedet som følge af de  

 særlige forhold beslutter at yde boligsikring eller boligydelse med et nedsat  

 beløb, kan kommunalbestyrelsen ikke med henvisning til  

 boligstøttebestemmelserne nægte at yde lån til betaling af beboerindskud (der  

 som udgangspunkt efter reglerne om pligtlån i givet fald altid ydes fuldt  

 ud).
 Det er endvidere i lovens § 48 fastsat, at lån til betaling af  

 beboerindskud ikke kan ydes, hvis der efter en samlet vurdering af ansøgerens  

 økonomiske og personlige forhold ikke skønnes at være behov for lånet.  

 Formålet med denne undtagelsesbestemmelse er at hindre, at lån ydes i  

 tilfælde, hvor dette ikke ville være rimeligt ud fra ansøgerens forhold.  

 Heraf følger, at afslag ikke kan begrundes med hensynet til boligbebyggelsens  

 forhold, f.eks. en uønsket udvikling i sammensætningen af boligtagere.
Bestemmelsen kan bringes i anvendelse, hvor der foreligger ganske særlige  

 omstændigheder, f.eks. når ansøgeren kun rent midlertidigt ligger under  

 indkomstgrænsen, eller når ansøgeren selv disponerer over de nødvendige  

 midler.
Det afgørende er, om ansøgeren på indflytningstidspunktet kan  

 disponere over et beløb mindst svarende til beboerindskuddet.
Kun i de  

 særlige tilfælde, hvor beboerindskuddet er meget stort, og hvor ansøgeren har  

 likvide midler af et ikke ubetydeligt omfang i forhold til indskuddet, kan  

 kommunalbestyrelsen undtagelsesvis yde delvis lån.
Der kan kun i helt klare  

 tilfælde lægges vægt på, at ansøgeren senere, f.eks. i forbindelse med salg  

 af ejerlejlighed eller andelslejlighed, realisation af bogenstande eller  

 bodeling, kommer til at disponere over de nødvendige midler, (men dette kan  

 eventuelt føre til ekstraordinær tilbagebetaling, jf. pkt. 16.5.).
Hvis den boligsøgende i øvrigt har krav på beboerindskudslån, kan  

 låneansøgningen ikke afslås alene med henvisning til, at indskuddet rent  

 faktisk er betalt - f.eks. med lånte midler - for ikke at gå glip af boligen.  

 Det forudsættes herved, at der ansøges om lån i nær tilknytning til  

 indflytningen.
Dette gælder dog ikke, hvis flytningen står i forbindelse med  

 ændrede arbejdsforhold, sygdom eller uddannelse.
Også ansøgerens boligforhold kan indgå i bedømmelsen.
Bor den pågældende  

 således i forvejen i et ikke tidsbegrænset lejemål i en fuldt  

 tilfredsstillende bolig inden for samme kommune eller byområde, kan  

 låneansøgningen afslås.
Dette gælder dog ikke, hvis flytningen står i  

 forbindelse med ændrede arbejdsforhold, sygdom eller uddannelse.
 Ved afgrænsningen af, om 2 boliger ligger inden for samme byområde, må der  

 bl.a. lægges vægt på mulighederne for offentlig transport, transporttid og  

 ventetid samt det almindelige bosætningsmønster i området - f.eks. må  

 Københavns og Frederiksberg kommuner og kommunerne i Københavns amt samt i et  

 vist omfang tilgrænsende kommuner i denne henseende opfattes som et  

 sammenhængende byområde.
Ved vurderingen af, om den hidtidige bolig er fuldt tilfredsstillende, må  

 ikke alene boligens standard og størrelse i forhold til husstanden tages i  

 betragtning, men også eventuelle særlige personlige forhold, når det - f.eks.  

 gennem en udtrykkelig lægeerklæring derom - på kvalificeret måde  

 dokumenteres, at sådanne forhold gør en flytning fra den hidtidige bolig  

 nødvendig, og det samtidig er sandsynliggjort, at den bolig, hvortil  

 beboerindskudslån søges, er egnet for den pågældende.
Også ekstraordinære  

 transportproblemer for husstandens medlemmer kan undtagelsesvis føre til, at  

 den hidtidige bolig må anses for at være utilfredsstillende, selvom den  

 ligger inden for samme kommune eller byområde som den bolig, der søges  

 beboerindskudslån til.
I tilfælde, hvor ansøgeren må skønnes ikke at ville være i stand til at  

 betale lejen i den nye lejlighed, kan kommunalbestyrelsen ligeledes afslå at  

 yde beboerindskudslån, såfremt der foreligger helt ekstraordinært dårlige  

 økonomiske forhold.
Det er imidlertid ikke nok at henvise til, at ansøgeren  

 er uden arbejde eller i øvrigt har beskedne økonomiske forhold, såfremt det  

 må antages, at den pågældende ved hjælp af sine indkomster, herunder  

 boligsikring, boligydelse, studiestøtte m.v., har mulighed for at betale  

 lejen.
Er dette tilfældet, kan kommunalbestyrelsen i hvert tilfælde afslå at  

 yde lån, såfremt kommunen samtidig kan anvise den pågældende en billigere  

 bolig - til indflytning inden for en rimelig tid - som er passende i forhold  

 til husstandens størrelse og sammensætning.
Lejlighedens størrelse i forhold til husstandsmedlemmernes antal kan også  

 indgå i vurderingen, hvis det i øvrigt er muligt at anvise anden mere  

 passende bolig.
Hvor der er tvivl om husstandens størrelse, kan lånet gøres  

 betinget af, at personer, der regnes til husstandens medlemmer, er lejere i  

 medfør af lejekontrakten og medunderskrivere af lånedokumentet, således at de  

 hæfter solidarisk for lånet.
 I genhusningstilfælde bør der tages hensyn til boligtagerens ønske om  

 beboerindskudslån til en lejlighed i samme kvarter.
Beboerindskudslån kan afslås, når ansøgeren har en endnu ikke afviklet  

 gæld på tidligere beboerindskudslån.
I en situation, hvor begge ægtefæller  

 har underskrevet gældserklæringen, og den ene ægtefælle i forbindelse med  

 skilsmisse eller separation tillægges lejligheden, kan beboerindskudslån til  

 et nyt lejemål til den anden ægtefælle dog ikke nægtes.
Der er dog fortsat  

 solidarisk hæftelse for det tidligere ydede beboerindskudslån, som begge har  

 underskrevet.
 16.5. Forrentning og tilbagebetaling af pligtlån.
 Reglerne for, hvorledes lån, som kommunalbestyrelsen pligtmæssigt har  

 ydet, skal afvikles, afhænger af boligtagerens forhold.
Hovedreglen er, at lånet er rente- og afdragsfrit i 5 år fra boligens  

 overtagelse.
Derefter skal det forrentes med 4,5 pct. p.a. af den til enhver  

 tid værende restgæld og afdrages således, at lånet med påløbende renter er  

 afviklet over 10 år for lån til lejligheder og over 5 år for lån til  

 enkeltværelser.
Den rente- og afdragsfrie periode ophører dog, når  

 låntagerens husstandsindkomst overstiger den til enhver tid gældende  

 indkomstgrænse i § 49 for henholdsvis lejligheder og enkeltværelser, jf. pkt.  

 16. 4., med 50 pct., jf. § 51, stk. 5.
 Kommunen undersøger een gang om året, f.eks. i forbindelse med den årlige  

 omberegning af boligstøtten, om der er indtrådt eller må forventes at  

 indtræde en sådan indkomstfremgang, at betaling af renter og afdrag skal  

 påbegyndes før udløbet af 5-årsperioden.
 Såfremt husstandindskomstens størrelse eller væsentligt ændrede forhold i  

 øvrigt taler derfor, kan kommunalbestyrelsen ud fra en konkret vurdering af  

 låntagerens forhold forlange, at lånet afdrages over et kortere åremål eller  

 indfries med 12 måneders varsel, jf. § 51, stk. 6. Fra kravets fremsættelse  

 ophører rentefriheden.
 Til brug for kommunens løbende vurdering af låneforholdene skal såvel  

 låntager som administrator give fornødne oplysninger f.eks. om leje,  

 husstand, husstandsindkomst, fremleje/fremlån og hertil knyttede vilkår m.v.
 Undtaget fra hovedreglen om forrentning og afdrag på lån er imidlertid  

 låntagere, der modtager boligstøtte til en lejlighed efter lovens § 24. For  

 sådanne låntagere gælder, at betaling af renter og afdrag afbrydes i de  

 tidsrum, hvori låntageren modtager boligstøtte efter disse regler, jf. § 51,  

 stk. 2. Bestemmelserne er nærmere uddybet i afsnit 9.
 Undtaget fra hovedreglen er også låntagere, der som pensionister modtager  

 boligydelse til en lejlighed, så længe husstandsindkomsten ikke overstiger  

 den indkomstgrænse, som er fastsat i lovens § 18, jf. § 34, stk. 4,  

 indkomstgrænsen udgør i 1987 111.500 kr., jf. § 34 a, stk. 2.
I særlige undtagelsestilfælde kan kommunalbestyrelsen endvidere  

 efterfølgende bevilge rente- og afdragsfrihed udover de fastsatte tidsrum,  

 jf. § 51, stk. 4. Hertil kræves, at låntagerens husstandsindkomst og  

 økonomiske forhold i særlig grad taler derfor.
Bestemmelsen forudsættes kun  

 anvendt over for låntagere, hvis husstandsindkomst ligger under grænsen for  

 opnåelse af rente- og afdragsfrit lån, og tager sigte på at gøre ordningen  

 tilstrækkelig rummelig over for økonomiske trangstilfælde.
 16.6. Vedligeholdelse af boligen.
 Som nævnt i pkt. 16.3. er formålet med støtten til betaling af  

 beboerindskud som udgangspunkt at gøre det muligt for boligsøgende, der ikke  

 er i stand til selv at fremskaffe det nødvendige beboerindskud, at opnå bolig  

 i almennnyttigt byggeri på lige fod med andre.
Efter lovens bestemmelser er støtten imidlertid nøje knyttet til behovet  

 for opnåelse af en bolig, ligesom loven tager sigte på at reducere kommunens  

 tab på støtten.
I forbindelse med beboerindskudslånets ydelse påhviler det  

 derfor administrator at påse, at et normalistandsættelsesbeløb kun udbetales  

 til en boligtager i det omfang, det modsvarer udførte  

 istandsættelsesarbejder, og at kommunens risiko for tab på støtten ikke  

 forøges med vedligeholdelsesudgifter som følge af slid på boligen før  

 overtagelsen.
For så vidt angår slid på boligen i låneperioden er det i lovens § 54,  

 stk. 5, fastsat, at hvor lån til betaling af beboerindskud er ydet, kan  

 lejerens forpligtelse til vedligeholdelse af boligen overtages af  

 administrator mod en af kommunalbestyrelsen godkendt forhøjelse af  

 boligafgiften, hvilket skal fremgå af lejekontrakten.
Formålet med denne  

 bestemmelse er at begrænse de istandsættelsesudgifter efter fraflytning, som  

 ellers kunne forventes at blive modregnet i indskuddet.
Forhøjelsen af  

 boligafgiften kan passende andrage 10 pct. af den til enhver tid gældende  

 boligafgift, hvis administrator overtager hele den indvendige  

 vedligeholdelse.
En ordning af denne karakter kan kun gennemføres i enighed mellem  

 kommunalbestyrelsen og administrator, og en ændring af ordningen forudsætter  

 enighed mellem parterne, herunder boligtager.
Derimod vil administrator ikke  

 kunne modsætte sig andre foranstaltninger, som kommunalbestyrelsen måtte  

 ønske gennemført med det formål at mindske kommunens økonomiske risiko ved  

 långivning, når disse ikke påfører administrator væsentlige ulemper.
Det er  

 dog en forudsætning, at det hensyn til boligtageren, som lovens bestemmelser  

 om lån til beboerindskud giver udtryk for, ikke derved tilsidesættes.
Kommunen og administrator vil således kunne gennemføre en ordning,  

 hvorefter den indvendige vedligeholdelsespligt forbliver hos boligtageren,  

 der som led i opfyldelsen af vedligeholdelsespligten løbende deponerer et  

 beløb på 5 pct. af den til enhver tid gældende leje hos administrator.  

 Deponering sker, så længe lånet ydes rente- og afdragsfrit, og indtil det  

 samlede depositum har nået en passsende størrelse mindst svarende til  

 normalistandsættelsesbeløbet og højst svarende til beboerindskudslånet.  

 Beløbet henstår til imødegåelse af en eventuel vedligeholdelsesforpligtelse  

 og kan ikke uden boligtagerens samtykke anvendes som afdrag på  

 beboerindskudslånet.
Ud fra administrative hensyn bør rentetilskrivning  

 undlades.
Når boligtageren begynder at afdrage sit indskudslån hos kommunen,  

 kan pligten til at indbetale yderligere depositum bortfalde.
Det deponerede  

 beløb kan tilbagebetales boligtageren til løbende vedligeholdelse i takt med  

 hans afdrag til kommunen, medmindre boligtageren i stedet måtte ønske at  

 anvende beløbet som ekstraordinært afdrag på indskudslånet med det formål at  

 nedbringe udgifterne til lånets forrentning.
 16.7. Afregning af beboerindskudslån.
Lånet skal afvikles som angivet under pkt. 15.4., men forfalder i øvrigt  

 til kontant betaling ved lejemålets ophør.
En ægtefælle eller et  

 husstandsmedlem, der efter reglerne herom fortsætter lejeforholdet, indtræder  

 efter lovens § 54, stk. 4, i den tidligere boligtagers forpligtelser i  

 henhold til låneforholdet.
Opmærksomheden henledes på, at fraflytning, der  

 skyldes bytning med en anden lejer, betragtes som ophør af lejemålet med  

 efterfølgende genudlejning.
 Der er ikke i loven hjemmel til eftergivelse af pligtlån, men  

 kommunalbestyrelsen kan i ganske særlige tilfælde afskrive lån som  

 uerholdelige, jf. herved pkt. 15.8.
 Fra forfaldstidspunktet, det vil sige ved fraflytning eller ved  

 misligholdelse af en ikke frivillig afdragsordning, forrentes lån og afdrag  

 som udgangspunkt efter dansk rets almindelige regler, det vil sige en årlig  

 rente svarende til den til enhver tid fastsatte officielle diskonto med et  

 tillæg på 6 pct. (bekendtgørelse af lov nr. 583 af 1. september 1986 om  

 renter ved forsinket betaling m.v.). Hvor låntageren ikke er i stand til at  

 indfri gælden, kan kommunen dog som led i en afdragsordning aftale en lavere  

 forrentning på ikke under 4,5 pct.
Ved lejemålets ophør skal administrator tilbagebetale kommunen  

 beboerindskuddet.
Kommunalbestyrelsen må respektere, at administrator ifølge  

 boligbyggerilovens § 10, stk. 5, modregner sine krav over for den fraflyttede  

 boligtager i samme omfang, som hvis boligtageren selv havde betalt  

 indskuddet.
Hvor en af de i lovens § 50 omhandlede unge fraflytter den fælles  

 lejlighed, vil der principielt være tale om lejeforholdets ophør, hvorved  

 beboerindskudslånet forfalder.
Som følge heraf skulle der efterfølgende ske  

 genudlejning og ydelse af beboerindskudslån til de resterende af de  

 oprindelige lejere samt en eventuel efterfølger for den fraflyttede lejer.
Da  

 hensigten med bestemmelsen imidlertid ikke har været, at de tilbageblevne  

 lejeres eventuelle ændrede indkomstforhold på denne måde kan afskære dem fra  

 at få beboerindskudslån, skal alene den del af lånet, der vedrører den  

 fraflyttede lejers forholdsmæssige andel af beboerindskuddet afregnes med  

 kommunen.
Denne andel overtages da af en efterfølgende lejer.
Såfremt der  

 ikke indflytter en ny lejer i stedet for den fraflyttede lejer, er de øvrige  

 lejere forpligtet til at overtage denne del af beboerindskuddet.
Kommunalbestyrelsen kan som långiver eller garant modsætte sig, at  

 administrator ved afregning af indskuddet over for kommunen modregner krav,  

 som kunne have været undgået ved rimelig agtpågivenhed fra administrators  

 side.
Kommunalbestyrelsen kan således modsætte sig, at administrator  

 modregner boligafgiftsrestancer, der skyldes, at administrator ikke inden 6  

 uger efter restancens opståen har taget retslige skridt til at ophæve  

 lejemålet og udsætte den pågældende boligtager, medmindre administrator har  

 truffet særlig aftale med kommunen.
 16.8. Indeksregulering af beboerindskud.
 Ifølge den gældende lovgivning kan der ikke ske indeksregulering af  

 beboerindskud.
 Efter § 41 i boligstyrelsens bekendtgørelse nr. 220 af 24. maj 1985 om  

 almennyttig boligvirksomhed bevarer boligtagere, hvis boligoverenskomst eller  

 lejeaftale er indgået inden 1. april 1975, dog retten til indeksregulering af  

 deres beboerindskud efter reglerne i den tidligere bekendtgørelse om  

 almennyttig boligvirksomhed af 30. juli 1970, kap VII, som ændret ved  

 bekendtgørelse nr. 437 af 17. september 1971. Ved fraflytning efter 1. april  

 1975 beregnes indeksregulering på grundlag af reguleringspristallet for  

 januar 1975 (147), og beboerindskuddet er låst fast til det beløb, det udgør  

 på dette tidspunkt.
 Såfremt der ved et lejemåls ophør bliver tale om indeksregulering af  

 beboerindskuddet, er det i boligstøttelovens § 55 fastsat, at  

 indeksreguleringsbeløbet fordeles mellem kommunen og boligtageren i forhold  

 til størrelsen af det oprindelige lån og størrelsen af de på tidspunktet for  

 lejemålets ophør erlagte og forfaldne afdrag.
 For så vidt angår den nærmere opgørelse af det indeksregulerede  

 beboerindskud, henvises der til pkt. 15.7. i boligstyrelsens cirkulære af 30.  

 august 1982.
 16.9. Lån eller garanti for lån til betaling af beboerindskud efter § 52  

 (frivillige lån).
Udover de tilfælde, hvor kommunerne er forpligtet til at yde støtte til  

 betaling af beboerindskud, kan kommunalbestyrelsen efter reglerne i lovens §§  

 52 og 53 som en ren kommunal foranstaltning yde støtte til beboerindskud  

 efter generelle retningslinier, som kommunen selv fastlægger inden for de  

 grænser, de nævnte lovbestemmelser fastsætter.
Disse grænser er nærmere  

 omtalt nedenfor.
 Støtten kan ydes som lån eller som garanti for lån.
 Kommunens afgørelser i de konkrete tilfælde, herunder de til sådanne lån  

 knyttede vilkår, kan ikke indbringes for højere administrativ myndighed og  

 kan således hverken indbringes for amtsankenævnet eller boligstyrelsen.
 Efter loven kan lån eller garanti for lån til betaling af beboerindskud  

 som hovedregel kun ydes til den del af indskuddet, der overstiger 15 kr. pr.  

 m2 bruttoetageareal, jf. § 52, stk. 1. Lånet skal tilbagebetales i løbet af  

 højst 10 år, og forrentningen fastsættes af kommunalbestyrelsen, jf. § 52,  

 stk. 3. Ved lejemålets ophør forfalder lånet med eventuelle påløbne renter,  

 jf. § 54, stk. 3. Lån eller garanti for lån forrentes i denne situation på de  

 for tilsvarende bank- og sparekasselån gældende rente- og afdragsvilkår på  

 det tidspunkt, da kravet fremsættes.
Hvis boligtageren har mindst 2 børn, jf. lovens § 6, stk. 2, kan lånet  

 eller garantien for lånet dog omfatte hele beboerindskuddet.
Det samme  

 gælder, hvis boligtageren modtager boligstøtte efter lovens § 24, jf. afsnit  

 9, eller hvis han som pensionist modtager boligydelse, og husstandsindkomsten  

 ikke overstiger den indkomstgrænse, som er fastsat i lovens § 18. I disse  

 tilfælde kan kommunalbestyrelsen endvidere yde lånet rente- og afdragsfrit,  

 såfremt boligtagerens forhold taler derfor, jf. lovens § 52, stk. 2 og 3.
 Kommunalbestyrelsen kan dog i så fald, selv om der ikke ved lånets ydelse  

 er taget forbehold herom, senere med 3 måneders varsel forlange lånet  

 forrentet og afdraget på de for tilsvarende bank- og sparekasselån gældende  

 rente- og afdragsvilkår på det tidspunkt, da kravet om forrentning eller  

 afdrag fremsættes, jf. lovens § 53.
 Efter loven er der ingen indkomstmæssige begrænsninger for, hvilke  

 boligsøgende kommunen kan tildele lån eller garanti for lån til betaling af  

 beboerindskud efter § 52. Der vil eksempelvis ikke være noget til hinder for,  

 at en kommunalbestyrelse beslutter at yde støtte til boligtagere med en  

 relativ høj husstandsindkomst ved indflytning i byggeri, der er ramt af  

 udlejningsvanskeligheder.
Støtte efter de her nævnte regler kan ydes såvel af den boligsøgendes  

 hidtidige opholdskommune som af den kommune, hvori boligen er beliggende.
Der  

 er således intet i vejen for, at en kommune kan yde støtte til beboere i  

 kommunen, som opnår bolig i almennyttigt byggeri i en anden kommune.
 16.10. Lån eller garanti for lån til betaling af forudbetalt leje og  

 depositum i privat og almennyttigt byggeri samt til betaling af boligandel i  

 private andelsboligforeninger.
Til boligtagere, der skal rømme beboelseslejligheden efter § 36 i  

 byfornyelsesloven, eller som får anvist en anden beboelseslejlighed efter  

 byfornyelseslovens § 38, stk. 4, kan kommunalbestyrelsen i den hidtidige  

 opholdskommune yde lån eller garantere for lån til betaling af forudbetalt  

 leje, depositum eller boligandel i private andelsboligforeninger.
Husstanden  

 skal efter kommunens skøn have behov for lånet med henblik på at opnå en  

 efter forholdene passende bolig, jf. § 52 a, stk. 1.
 Kommunalbestyrelsen kan nægte at yde lån, såfremt tidligere lån efter  

 boligstøtteloven og efter den indtil 1. januar 1987 gældende § 45, stk. 2, i  

 byfornyelsesloven ikke er tilbagebetalt, jf. § 52 a, stk. 3.
 Lån efter § 52 a kan ikke ydes til ejere, husstande, der får godtgørelse  

 efter § 40 i lov om byfornyelse og boligforbedring, eller lejere, der har  

 indgået en tidsbestemt lejeaftale, og som ikke efter § 36 i lov om  

 byfornyelse og boligforbedring opsiges til fraflytning inden udløbet af den  

 aftalte lejetid, jf. § 52 a, stk. 4.
 Der ydes som hovedregel kun lån til den del af en forudbetalt leje, et  

 depositum eller en boligandel, som overstiger 15 kr. pr. m2 bruttoetageareal,  

 jf. § 52 a, stk. 1.
 I visse tilfælde kan lånet eller garantien for lånet dog omfatte hele den  

 forudbetalte leje m.v., og kommunalbestyrelsen kan yde lånet rente- og  

 afdragsfrit, hvis boligtagerens forhold taler for det, jf. § 52 a, stk. 5.
 Kommunalbestyrelsen kan dog i så fald, selv om der ikke ved lånets ydelse  

 er taget forbehold herom, senere med 3 måneders varsel forlange lånet  

 forrentet og afdraget på de for tilsvarende bank- og sparekasselån gældende  

 rente- og afdragsvilkår på det tidspunkt, da kravet om forrentning eller  

 afdrag fremsættes, jf. § 52 a, stk. 5.
 Lån efter § 52 a skal tilbagebetales i løbet af højst 10 år, og  

 forrentningen fastsættes af kommunalbestyrelsen, jf. § 52 a, stk. 5.
 Ved lejemålets ophør eller ved overdragelse af andelsbeviset forfalder  

 lånet med eventuelle påløbne renter, jf. § 52 a, stk. 6. Lån eller garanti  

 for lån efter § 52 a forrentes i disse situationer på de for tilsvarende  

 bank- og sparekasselån gældende rente- og afdragsvilkår på det tidspunkt, da  

 kravet fremsættes.
 Kommunens afgørelser i de konkrete tilfælde, herunder de vilkår, der er  

 knyttet til lånene, kan hverken indbringes for Amtsankenævnet eller  

 Boligstyrelsen.
 Særlige regler om flygtninges adgang til at  

 opnå lån m.v.
 17.1. Flygtninge.
 Inden for de første 3 år efter, at et husstandsmedlem har fået  

 opholdstilladelse efter udlændingelovens §§ 7, 8 og 9, stk. 2, nr. 2, har  

 husstanden særlige muligheder for at opnå lån til betaling af beløb, som skal  

 betales ved indflytning, f.eks. forudbetalt leje, indskud og depositum, jf.  

 lovens kap. 11 a.
 17.2. Boligen.
 Der kan ydes lån til betaling af beboerindskud i alle almennyttige  

 boliger, såvel beboelseslejligheder som selvstændige enkeltværelser, og  

 uanset hvornår boligen er taget i brug.
 Flere unge flygtninge vil i almennyttigt byggeri kunne opnå lån til en  

 forholdsmæssig del af det samlede beboerindskud for en beboelseslejlighed,  

 såfremt de i fællesskab lejer en lejlighed med 3 eller flere beboelsesrum,  

 jf. lovens § 50 og pkt. 16.4, idet unge flygtninge anses for at opfylde  

 betingelserne i boligbyggerilovens § 68, stk. 1.
I andet byggeri, det vil sige typisk privat eller kommunalt  

 udlejningsbyggeri, kan lån kun ydes til beboelseslejligheder.
Det er uden  

 betydning, om lejligheden er beliggende i et etagebyggeri eller f.eks. er et  

 fritliggende parcelhus.
 Ved fremleje af hele lejligheder, det være sig i almennyttigt eller privat  

 byggeri, vil der kunne opnås lån til forudbetaling af leje, depositium eller  

 lignende, jf. lovens § 57 f.
 17.3. Lånets størrelse.
 I almennyttigt byggeri kan der ydes lån til hele beboerindskuddet, også i  

 tilfælde, hvor kommunen ikke har pligt til at yde lånet, jf. pkt. 17.4.
Ved indflytning i andet byggeri end det almennyttige er det sædvanligt, at  

 der skal betales et beløb udover den egentlige leje.
Beløbet kaldes ofte  

 indskud eller depositum, det vil sige det henstår til sikkerhed for lejerens  

 forpligtelser ved fraflytning eller forudbetalt leje.
Efter lejelovgivningen  

 er det ikke tilladt en udlejer at opkræve depositum og/eller forudbetalt leje  

 med et samlet beløb, der overstiger 6 måneders leje.
En flygtning kan opnå lån til betaling af det beløb, som ved indflytningen  

 skal betales udover lejen.
Lån kan ikke ydes til beløb, der overstiger 1/2  

 års leje.
 17.4. Pligtlån/frivillige lån.
 Ved kommunens afgørelse af, om der er pligt til at yde en ansøger et lån  

 til betaling af indskud m.v., gælder samme regler i relation til leje,  

 husstandsindkomst og husstandssammensætning som for andre ansøgere, jf. pkt.  

 16.4. Ejendommens ibrugtagningstidspunkt er uden betydning for afgørelsen af,  

 om kommunen har pligt til at yde et lån.
I de tilfælde, hvor en kommune ikke har pligt til at yde et lån til  

 betaling af indskud m.v., kan kommunalbestyrelsen beslutte at yde lån eller  

 garanti for et lån, idet vilkårene herfor fastsættes af kommunalbestyrelsen.  

 Efter § 57 e kan et frivilligt lån til en flygtning omfatte hele  

 beboerindskuddet, uanset husstandens børneantal.
Det er imidlertid overladt  

 til kommunalbestyrelsen at beslutte, om de særlige regler om begrænsning af  

 lån i almennyttigt byggeri til husstande med ingen eller et barn også skal  

 gælde for flygtningehusstande.
 17.5. Lånevilkår m.v.
Lån til flygtningehusstande udbetales til udlejeren (boligselskabet).  

 Pligtlån til såvel almennyttigt som andet byggeri er rente- og afdragsfri i 5  

 år og er i øvrigt omfattet af de samme bestemmelser, som gælder for pligtlån  

 i almennyttigt byggeri, jf. pkt. 16.5. Frivillige lån eller lån, for hvilke  

 der er ydet garanti, skal som udgangspunkt tilbagebetales inden for en 10-års  

 periode.
Lånet kan dog ydes rente- og afdragsfrit, hvor forholdene taler  

 derfor, men afgørelsen af, om det er tilfældet, tilkommer alene  

 kommunalbestyrelsen.
Om frivillige lån henvises i øvrigt til pkt. 16.9.
 17.6. Garanti for istandsættelse ved flygtningens fraflytning m.v.
 Når en flygtning opnår et lån eller garanti for lån til betaling af  

 forudbetalt leje eller depositum i andet end almennyttigt byggeri, skal  

 kommunalbestyrelsen, hvis udlejer ansøger om det, yde en garanti for  

 udgifterne ved istandsættelse ved fraflytning.
 Kommunalbestyrelsen er forpligtet til at yde den nævnte garanti, når  

 udlejeren søger om den i forbindelse med flygtningens indflytning.
Garantien dækker opfyldelsen af de kontraktsmæssige forpligtelser til  

 istandsættelse ved fraflytning, og kun for så vidt forudbetalt leje,  

 depositum eller indskud ikke kan dække.
Garantien dækker således ikke  

 lejerestancer, og hvis der ikke i depositum eller lignende er dækning for  

 disse, må udlejeren søge det skyldige beløb inddrevet på sædvanlig vis.
 Efter lejelovgivningen kan en lejer ikke forpligtes til at aflevere en  

 lejlighed i bedre stand, end den var ved hans indflytning, og  

 kommunalbestyrelsen bør ved ydelse af garanti for  

 istandsættelsesomkostningerne være opmærksom på det lejedes tilstand ved  

 lejemålets indgåelse og eventuelt være flygtningen behjælpelig med at  

 tilvejebringe det fornødne bevismateriale.
En lejer kan endvidere kun påberåbe sig mangler ved det lejede, hvis han  

 gør dem gældende over for udlejer 14 dage efter indflytningen.
Flygtningen  

 bør gøres opmærksom på dette forhold, idet manglernes udbedring ved  

 fraflytning ellers vil påhvile flygtningen og være dækket af garantien.
 Efter lov om boligbyggeri, § 14, garanterer kommunen over for  

 boligselskabet for en lejligheds istandsættelse, når lejligheden er stillet  

 til kommunens rådighed.
 Når et almennyttigt selskab eller en anden udlejer stiller en lejlighed  

 til kommunens rådighed med henblik på, at den skal udlejes til flygtninge, er  

 kommunen forpligtet til at betale leje fra det tidspunkt, hvor lejligheden er  

 til rådighed, og til udlejning til flygtningen sker.
Boligstøtte til pensionister i kommunale  

 pensionistboliger 18.1. Ophævelse af begrebet »kommunal pensionistbolig«.
Med ikrafttræden den 1. juli 1987 er de hidtidige finansieringsregler for  

 plejehjem, beskyttede boliger, lette kollektivboliger og kommunale  

 pensionistboliger blevet harmoniseret, og der er herefter eet  

 ældreboligbegreb, jf. lov nr. 378 af 10. juni 1987 om boliger for ældre og  

 personer med handicap.
Som følge heraf er § 58 i boligstøtteloven og dermed  

 begrebet »kommunal pensionistbolig« blevet ophævet, jf. § 5 i lov  

 nr. 379 af 10. juni 1987 om ændring af lov om boligbyggeri, lov om  

 indeksregulerede realkreditlån, lov om realkreditinstitutter, lov om  

 byfornyelse og boligforbedring, lov om individuel boligstøtte og lov om  

 ejerlejligheder.
For de pensionister, som allerede bebor en kommunal pensionistbolig,  

 opretholdes de hidtidige udlejede kommunale pensionistboliger i det  

 eksisterende system, men ved genudlejning efter 1. juli 1987 kan der ikke  

 gives boligydelse efter de specielle regler i lovens kapitel 12 om kommunale  

 pensionistboliger, jf. § 5, nr. 3, i samme lov.
Disse boliger må således  

 udlejes på almindelige vilkår med en dertil knyttet ret til boligstøtte efter  

 lovens kapitel 4 eller 4 a, såfremt de almindelige betingelser herfor er  

 opfyldt.
 18.2. Beregning af boligstøtten.
 Beregningen af boligstøtten for pensionister i pensionistbolig sker som  

 hovedregel efter følgende regler:
 En kommunal pensionistbolig må have et bruttoetageareal på indtil 60 m2.  

 For hvert barn i husstanden forhøjes arealgrænsen med 5 m2, jf. lovens § 60,  

 stk. 1. I lejligheder, der er indrettet for og beboes af stærkt  

 bevægelseshæmmede, forhøjes arealgrænsen med yderligere 15 m2  

 bruttoetageareal.
 For det areal, som pensionisten er berettiget til, beregnes boligstøtten  

 således, at pensionistens egen udgift til leje nedsættes til 15 pct. af  

 husstandsindkomsten, såfremt kommunen betaler for lejlighedens opvarmning, og  

 ellers til 12 pct. af husstandsindkomsten.
Pensionistens årlige udgift til leje kan dog ikke nedbringes til mindre  

 end 2.000 kr. årligt i lejemål, hvortil kommunen leverer varme, og 1.600 kr.  

 i andre tilfælde.
De nævnte beløb reguleres hver 1. januar, og i 1987 udgør  

 de henholdsvis 3.100 kr. og 2.400 kr., jf. lovens § 34 a, stk. 1, nr. 11.
 Satserne ved beregning af boligydelse efter § 59 er for 1987, som det  

 fremgår ovenfor, fastsat i lovens § 34 a.
Med lov nr. 948 af 23. december 1986, som ændret ved lov nr. 379 af 10.  

 juni 1987 om ændring af lov om boligbyggeri m.v., reguleres satserne for 1988  

 og de efterfølgende år i § 34. Ifølge denne bestemmelse skal satserne for  

 beregning af boligstøtte reguleres een gang årligt med en procent, der er  

 fastsat på finansloven for det foregående år.
Som følge heraf ophæves § 62 i  

 boligstøtteloven med virkning fra den 1. januar 1988, og henvisningerne i §  

 59, stk. 2 og 3, erstattes af henvisninger til § 34, stk. 1, nr. 12, og § 34,  

 stk. 1, nr. 13.
Overstiger pensionistboligens areal de ovenfor nævnte grænser, hvortil  

 boligstøtten kan ydes, betragtes pensionistens andel af lejen kun som  

 betaling for den lejlighedsstørrelse, som pensionisten ville være berettiget  

 til.
Af det overskydende areal betaler pensionisten en sådan leje pr. m2  

 bruttoetageareal, som ville være gældende, dersom boligstøtte ikke blev ydet  

 efter lovens § 59, jf. § 60, stk. 3.
Der kan ikke udbetales boligstøtte efter lovens almindelige regler til det  

 overskydende areal.
Det vil efter omstændighederne i denne situation kunne  

 være mere fordelagtigt for pensionisten at modtage boligstøtte beregnet efter  

 lovens almindelige regler til hele lejligheden, fremfor at bo på  

 pensionistboligvilkår med boligstøtte efter lovens kapitel 12.
 Opmærksomheden henledes på, at en stigning i pensionistens  

 husstandsindkomst ikke kan medføre højere lejeudgift, beregnet med  

 henholdsvis 15 pct. eller 12 pct. af husstandsindkomsten i følgende tilfælde,  

 jf. herved § 59, stk. 5:
Boligstøtten kan ikke overstige det i § 22, stk. 1, fastsatte  

 maksimumsbeløb.
Endvidere finder reglen i lovens § 22, stk. 2, ikke  

 anvendelse i kommunale pensionistboliger, da en fravigelse ikke vil ske af  

 hensyn til pensionisten, da denne maksimalt skal betale enten 15 pct. eller  

 12 pct. af husstandsindkomsten, jf. lovens § 59.
 Der er heller ikke mulighed for at fravige lovens § 29 om at udbetale  

 boligstøtte under det i loven fastsatte minimumsbeløb.
 Der henvises til pkt. 6 om opgørelse af boligudgiften og pkt. 13.6. og  

 13.7. om maksimumsbeløb for henholdsvis boligudgiften og boligydelsen.
 Kommunalbestyrelsen kan ikke under et lejemåls beståen ensidigt foretage  

 ændringer i de indgåede lejeaftaler, herunder ændre betalingsbetingelserne,  

 idet forudsætningerne for den oprindeligt indgåede lejeaftale herved  

 tilsidesættes.
 18.3. Husstandsindkomsten.
 En pensionist kan ikke bo i eller få en pensionistbolig i tilfælde, hvor  

 husstandsindkomsten overstiger 67.100 kr., jf. lovens § 62, nr. 2. Dette  

 maksimumsbeløb reguleres hver 1. januar efter samme regler, som gælder lovens  

 øvrige beløb, beløbet udgør 103.100 kr. i 1987.
Det fastslås i loven § 61, at kommunalbestyrelsen kan opsige pensionisten  

 til fraflytning fra pensionistboligen med 6 måneders varsel, såfremt retten  

 til den boligstøtte, der er beregnet efter § 59, stk. 1, er bortfaldet efter  

 lovens § 59, stk. 3 (husstandsindkomsten overstiger det fastsatte  

 maksimumsbeløb). Det er dog en betingelse for, at kommunalbestyrelsen kan  

 opsige, at der kan anvises pensionisten en anden passende lejlighed.  

 Kommunalbestyrelsen kan endvidere i medfør af § 61 opsige en person, hvis  

 afdøde ægtefælle var lejer af en pensionistbolig.
Det er ligeledes her en  

 betingelse, at der samtidig anvises den pågældende en anden passende bolig.
I  

 øvrigt er det lejelovens bestemmelser om opsigelse og ophævelse, som finder  

 anvendelse.
Kommunalbestyrelsen kan dog efter lovens § 59, stk. 4, fravige  

 bestemmelsen om, at den nævnte maksimale husstandsindkomst forhindrer en  

 pensionist i at bebo en kommunal pensionistbolig, når særlige omstændigheder  

 foreligger, f.eks. en midlertidig indtægtsforøgelse.
Hvis der ikke foreligger  

 særlige omstændigheder, må pensionisten overgå til boligstøtte efter lovens  

 almindelige regler.
Det vil f.eks. sige, at pensionisten, dersom boligen er  

 lejet af kommunen, eventuelt vil kunne overtage lejemålet i stedet for at  

 flytte, jf. også pkt. 18.3.
 Om yderligere regler vedrørende kommunale pensionistboliger henvises til  

 pkt. 20.8.
Klageadgang 19.1. Klageregler.
 Kommunalbestyrelsens afgørelser om boligstøtte og om lån efter §§ 48-50 og  

 §§ 57 b og c kan indbringes for amtsankenævnet, i Københavns og Frederiksberg  

 kommuner for boligministeren, jf. lovens § 63, stk. 1.
Kommunalbestyrelsens afgørelser for så vidt angår mod hvem, den vil rette  

 et krav om tilbagebetaling, når flere hæfter solidarisk og om afskrivning af  

 tilbagebetalingskrav efter lovens § 44 kan ikke indbringes for anden  

 administrativ myndighed.
Kommunalbestyrelsens afgørelser om lån eller garanti  

 for lån efter lovens §§ 52, 52 a og §§ 57 e, f og h, kan ikke indbringes for  

 anden administrativ myndighed.
 Amtsankenævnets afgørelser kan som udgangspunkt ikke indbringes for anden  

 administrativ myndighed, jf. § 63, stk. 2, 1. pkt.
 Såfremt boligministeren skønner, at en sag er af principiel betydning, kan  

 sagen dog optages til behandling, jf. § 63, stk. 2, 2. pkt.
Lovens hovedprincip er, at de afgørelser, der er truffet i henhold til en  

 given lov, også er omfattet af denne lovs klageregler.
Heraf følger, at de  

 afgørelser, kommunalbestyrelsen har truffet efter den lov om boligsikring,  

 der var gældende indtil 1. januar 1983, kan indbringes for statsamtmanden og  

 boligministeren - i Københavns og Frederiksberg kommuner for boligministeren  

 jf. § 20 i den indtil 1. januar 1983 gældende lov.
For så vidt angår beboerindskudslån kan kommunalbestyrelsens afgørelser  

 vedrørende pligtlån efter den lov om boligbyggeri, der var gældende indtil 1.  

 januar 1980, indbringes for boligministeren.
De afgørelser, som  

 kommunalbestyrelsen har truffet efter den lov om boligbyggeri, som var  

 gældende i perioden 1. januar 1980 - 1. januar 1983, kan indbringes for  

 statsamtmanden og boligministeren - i Københavns og Frederiksberg kommuner  

 for boligministeren - jf. § 85 a i den indtil 1. januar 1983 gældende lov.
 Afgørelser truffet af Amtsankenævnet og Københavns og Frederiksberg  

 kommuner efter lov om boligydelse til pensionister kan indbringes for  

 boligministeren, jf. lovens § 63 a, stk. 1.
 Efter Boligministeriets bekendtgørelse nr. 3 af 9. januar 1984 med senere  

 ændringer om henlæggelse af opgaver og beføjelser til Boligstyrelsen og  

 Byggestyrelsen udøves de beføjelser, der er henlagt til boligministeren, af  

 Boligstyrelsen.
 19.2. Klagefrister.
 Både for klage til Amtsankenævnet og til boligministeren gælder som  

 udgangspunkt en frist på 4 uger.
 Klagefristen løber fra det tidspunkt, hvor klageren har fået meddelelse om  

 afgørelsen, det vil sige fra det tidspunkt, da det må anses for godtgjort, at  

 meddelelsen er nået frem til pågældende.
 Formanden for Amtsankenævnet og boligministeren kan dog bortse fra en  

 overskridelse af fristen, når der i det enkelte tilfælde er særlig grund  

 hertil, jf. lovens § 63, stk. 3, 2. pkt.
 Som eksempler på sådanne særlige tilfælde kan nævnes boligtagerens fravær  

 på grund af hospitalsophold, bortrejse af længere varighed og lignende.
 19.3. Klagevejledning.
 Kommunalbestyrelsen og Amtsankenævnets afgørelser skal indeholde oplysning  

 om såvel klageadgang som frist for indbringelse af klagen, jf. herved lovens  

 § 63, stk. 4.
 Ifølge lovens § 63, stk. 5, kan boligministeren fastsætte regler om  

 behandlingen af klagesager, og Boligstyrelsen har derfor udstedt  

 bekendtgørelse nr. 422 af 23. juni 1986 om indsendelse af klager over  

 afgørelser truffet af kommuner og amtsankenævn i medfør af lov om individuel  

 boligstøtte og om genvurdering i forbindelse med klager (Remonstration).  

 Bekendtgørelsen er optaget som bilag 8 til denne vejledning.
 Ved samtlige afgørelser, der meddeles klageren fra kommunen, skal det  

 således fremgå af afgørelsen, at kommunalbestyrelsens afgørelse kan  

 indbringes for højere administrativ myndighed inden 4 uger og der skal være  

 en udtrykkelig angivelse af, at klagen skal indsendes til den myndighed, som  

 har truffet afgørelsen.
 I de tilfælde, hvor et amtsankenævn træffer en afgørelse, der ændrer en  

 tidligere af en kommune truffen afgørelse, skal det ligeledes fremgå, at der  

 er klageadgang for kommunalbestyrelsen, således at boligtageren derved får  

 mulighed for at indstille sig på, at afgørelsen først bliver endelig, når de  

 4 uger er forløbet, uden at kommunalbestyrelsen har klaget over afgørelsen.  

 Det bemærkes i denne forbindelse, at kommunen ved sin klage over  

 amtsankenævnets afgørelse bør gøre boligtageren opmærksom på, at der er  

 klaget over afgørelsen.
 Hvorvidt Boligstyrelsen vil behandle en klage over en afgørelse truffet af  

 amtsankenævnet, afhænger af, om sagen er af principiel betydning, jf. pkt.  

 19.1.
 19.4. Klagens indgivelse.
Klage indgives ved skriftlig eller personlig henvendelse til den  

 myndighed, der har truffe afgørelsen, jf.
Boligstyrelsens bekendtgørelse nr.  

 422 af 23. juni 1986, der er nævnt i pkt. 19.3.
Berettiget til at indgive klage er den eller de personer, som afgørelsen  

 vedrører, samt andre, der med rimelighed kan anses for at handle på deres  

 vegne.
Kommunalbestyrelsen vil kunne indbringe amtsankenævnets afgørelser for  

 boligministeren, som herefter tager stilling til, hvorvidt sagen er af  

 principiel betydning, jf. pkt. 19.1.
 Amtsankenævnet og boligministeren kan afkræve andre offentlige myndigheder  

 oplysninger, som anses for nødvendige for sagens afgørelse, jf. lovens § 36,  

 stk. 4.
Administration og finansiering 20.1. Administration.
Boligstøtteordningen administreres i første række af kommunerne.
Ansøgning  

 om boligstøtte fremsendes til kommunalbestyrelsen, som forbereder og træffer  

 beslutning i hvert enkelt tilfælde, jf. tillige pkt. 14.1.
Forpligtelsen til at yde boligstøtte ligger hos kommunalbestyrelsen i  

 ansøgerens opholdskommune på ansøgningstidspunktet.
I det omfang en ansøger  

 får ny opholdskommune, er det kommunalbestyrelsen i denne kommune, der  

 overtager forpligtelsen til at yde boligstøtte efter loven.
 Kommunalbestyrelsens beslutninger kan indbringes for amtsankenævnet, i  

 Københavns og Frederiksberg kommuner til boligministeren, jf. i tilknytning  

 til ankeadgangen pkt. 19.1.
 Efter lovens § 65, stk. 1, har boligministeren bemyndiget boligstyrelsen  

 til at udøve de beføjelser, der i loven er tillagt ministeren.
 Boligministeren kan efter lovens § 65, stk. 2, fastsætte regler om  

 adgangen til at påklage afgørelser, der er truffet i henhold til en given  

 bemyndigelse, herunder at afgørelsen ikke skal kunne indbringes for  

 ministeren.
Sådanne regler er fastsat ved Boligministeriets bekendtgørelse nr. 3 af 9.  

 januar 1984 om henlæggelse af opgaver og beføjelser til Boligstyrelsen og  

 Byggestyrelsen med senere ændringer, og det er herefter Boligstyrelsen, der  

 som ankemyndighed efter lovens § 63, stk. 1 og 2, og § 63 a, stk. 1, skal  

 tage stilling til konkrete, principielle forelagte sager.
Ved bekendtgørelsen  

 er det tillige fastsat, at Boligstyrelsens afgørelser er endelige.
 20.2. Aktmappe for hver boligstøttemodtager.
 For hver person, der modtager boligstøtte (boligsikring, boligydelse eller  

 lån til betaling af beboerindskud m.v.), må der oprettes en aktmappe, det vil  

 sige et særskilt omslag, hvori samtlige aktstykker opbevares: ansøgning,  

 breve, afhøringer, referater af modtagne mundtlige oplysninger, attester  

 m.v., herunder eventuel brevveksling med amtsankenævn eller boligstyrelse om  

 tvivlsspørgsmål, og hver aktmappe må forsynes med den pågældendes fulde navn  

 og et journal-nummer.
Som anført foran (pkt. 14.1. og 19.4.) bør der normalt som betingelse for  

 ydelse af boligstøtte kræves en skriftlig ansøgning, der er udfyldt og  

 underskrevet af ansøgeren.
I mangel heraf må mappen indeholde et referat om  

 de indhentede mundtlige oplysninger og i øvrigt foretagne undersøgelser.
De  

 af boligstøttemodtageren givne oplysninger om økonomiske forhold,  

 lejlighedens beboerantal, ejendommens ibrugtagelse osv., må kontrolleres  

 efter oplysningerne i folkeregistret, hos skattemyndighederne osv., og  

 oplysningerne om leje må dokumenteres, f.eks. ved erklæring fra udlejeren.
 20.3. Finansiering.
Efter boligstøttelovens § 64, stk. 1, afholder kommunen de udgifter, der  

 er forbundet med administrationen af reglerne om boligstøtte.
Staten  

 refunderer kommunernes udgifter til boligsikring med 40 pct., udgifter  

 til tilskud efter § 24 b med 50 pct. og udgifterne til  

boligydelse med 75 pct.
Dette gælder også for udgifter til kommunale  

 pensionistboliger med hensyn til den del af pensionisternes leje, der efter  

 reglerne i §§ 59 og 62 betragtes som boligstøtte til de pågældende.
Endelig  

 gælder det samme for personer, der i en periode har fået forskud på pension,  

 og som derfor efter lovens § 2, stk. 2, har været berettiget til boligstøtte,  

 men hvor pensionsansøgningen senere bliver afslået.
 Staten refunderer kommunernes udgifter til boligstøtte til flygtninge,  

 der har fået opholdstilladelse efter bestemmelserne i udlændingelovens §§ 7,  

 8 og 9, stk. 2, nr. 2 , med 100 pct., indtil de pågældende har klaret sig  

 uden hjælp efter lov om social bistand i en sammenhængende periode på 2 år,  

 jf. § 64, stk. 2. Den gunstige refusionsordning er således uafhængig af,  

 hvornår der er opnået opholdstilladelse.
 Staten refunderer kommunernes udgifter til lån efter §§ 57 b, c, h og i  

 med 100 pct. og kommunernes udgifter til lån efter §§ 57 e og f med 50  

 pct., jf. § 63, stk. 3 og 5.
 Kommunerne indbetaler til staten de beløb, der modtages som  

 tilbagebetaling for boligydelseslån, jf. lovens § 64, stk. 1, 4. pkt.
Af de udlånsmidler, som er fornødne til lån efter lovens §§ 49 og 50,  

 pligtmæssige beboerindskudslån, stiller staten 2/3 til rådighed for  

 kommunerne, jf. lovens § 64, stk. 4, 2. pkt.
Af de udlånsmidler, som er  

 fornødne til lån efter lovens §§ 57 b og c stiller staten forskudsvis 100  

 pct. til rådighed til kommunerne, mens den for så vidt angår udlånsmidlerne  

 til lån efter lovens §§ 57 e og f forskudsvis stiller halvdelen til rådighed,  

 jf. § 64, stk. 4. Hvad angår udlånsmidler til lån efter lovens §§ 57 h og i  

 stiller staten disse til rådighed, når udgiften er afholdt, jf. § 64, stk. 5,  

 2. pkt.
Af de renter og afdrag, som indbetales til kommunen fra låntagerne,  

 samt eventuelle indekstillæg, der tilfalder kommunen, beholder kommunen 1/3,  

 mens 2/3 indbetales til staten, jf. pkt. 16.4.
 Det er en forudsætning for adgangen til statsrefusion, at lovens  

 betingelser i det enkelte tilfælde er opfyldt, og at ydelserne er beregnet i  

 overensstemmelse med lovens regler og bestemmelserne i denne vejledning.
 20.4. Udbetaling af statsrefusion.
 For boligsikring og boligydelse kan kommunerne få løbende  

 forskudsvis statsrefusion, idet det efter forhandling mellem  

 finansministeriet og de kommunale organisationer er bestemt, at  

 statsrefusionen af kommuners boligsikrings- og boligydelsesudgifter udbetales  

 efter samme regler som refusion af udgifter til sociale ydelser, det vil  

 sige, at den forskudsvise refusion ydes fuldtud med 100 pct. af de forventede  

 refusionsbeløb.
 Anmodning om forskud på statsrefusion af boligsikring og boligydelse  

 indsendes til Kongeriget Danmarks Hypotekbank og Finansforvaltning,  

 Landgreven 4, 1301 København K., senest den 10. januar med oplysning om,  

 hvilke udgifter kommunen forventer i januar kvartal.
 Hypotekbanken vil derefter snarest, for så vidt angår januar kvartal, og  

 derefter senest den 25. i hver af de følgende første kvartalsmåneder, anvise  

 kommunerne et forskud, svarende til 100 pct. af det forventede refusionsbeløb  

 i det pågældende kvartal.
 Såfremt en kommune i løbet af året får væsentlige stigninger i udgiften  

 til boligstøtte, f.eks. hvis et større byggeri tages i brug, kan kommunen  

 efter fremsat begæring få den kvartalsvise forskudsrefusion forhøjet med det  

 forventede, yderligere refusionsbeløb.
I de indsendte opgørelser fradrages de beløb, kommunerne har modtaget som  

 tilbagebetaling af lån, jf. lovens § 64, stk. 1, sammenholdt med kap. 7.  

 Afregning af tilbagebetalte lån med renter skal ske med 100 pct.
Det er  

 derfor nødvendigt, at beløbene fratrækkes efter slutresultatet af  

 anvisningsopgørelsen for refusion af udgifter.
 Efter regnskabsårets udløb anvises eventuel restrefusion af boligsikring  

 og boligydelse på grundlag af det endelige regnskab.
 20.5. Boligstøtteregnskabet.
 I medfør af lovens § 64, stk. 7, er der udstedt et cirkulære om  

 regnskabsaflæggelse og revision af kommunernes boligstøtteregnskaber.  

 Bestemmelserne i cirkulæret om regnskabsaflæggelse indgår i dette pkt., der  

 iøvrigt omhandler boligstøtteregnskabet.
 Det påhviler kommunalbestyrelsen hvert kvartal at aflægge regnskab for  

 beboerindskudslån m.v . samt for modtagelse af renter, afdrag og  

 eventuelle indekstillæg.
Regnskab for beboerindskudslån m.v. opgøres på et særligt skema, som kan  

 rekvireres i Kongeriget Danmarks Hypotekbank og Finansforvaltning.
Der skal  

 udfyldes eet skema for hver refusionssats.
Skemaet indsendes i udfyldt stand  

 til hypotekbanken efter hvert kvartals udløb forsynet med underskrift af  

 borgmesteren.
Mellemværendet mellem staten og kommunen vedrørende beboerindskudslån  

 efter §§ 49-50 opgøres på den måde, at staten refunderer kommunen 2/3 af  

 nettoudlånet i kvartalet.
Hvis modtagne renter, afdrag og indekstillæg  

 overstiger udlånene i et kvartal, skal kommunen indbetale 2/3 af  

 forskelsbeløbet til staten.
Derudover betaler kommunen ikke renter og afdrag  

 af de beløb, som staten stiller til rådighed.
 Opgørelse for oktober kvartal udfærdiges i 2 eksemplarer, hvoraf det ene,  

 forsynet med revisionserklæring, indsendes til hypotekbanken.
 Efter regnskabsårets afslutning skal kommunalbestyrelsen udarbejde en  

 opgørelse over den udbetalte boligsikring og boligydelse .
 Opgørelserne over udgifterne til boligsikring og boligydelse i  

 regnskabsåret skal ske på særskilte skemaer, som udsendes af hypotekbanken.
 For så vidt angår boligsikring og boligydelse til flygtninge vil der  

 formentlig i januar kvartal 1988 blive udarbejdet et særligt materiale af  

 hypotekbanken.
Opgørelsen skal underskrives af borgmesteren og af den ansvarlige leder af  

 kommunens revision.
Den skal indsendes til hypotekbanken, så vidt muligt  

 inden den 15. august.
På grundlag af opgørelsen udbetales den eventuelle  

 resterende statsrefusion, uanset om revisionen er afsluttet.
 Hvis refusionsbeløbet udbetales, før revisionen er afsluttet, vil der  

 blive krævet berigtigelse, hvis revisionen giver anledning hertil.
 Hvad angår regnskabernes indhold bemærkes, at der i hovedopstillingen over  

 udgifterne skal optages de faktisk udbetalte boligstøttebeløb i  

 regnskabsåret.
Rejses der krav om tilbagebetaling af allerede udbetalt boligstøtte, skal  

 kravet herom modregnes i den boligstøtteudgift, der berettiger til  

 statsrefusion i det regnskabsår, hvor tilbagebetalingskravet rejses.
Dette  

 indebærer, at kommunerne er berettigede til hele tilbagebetalingsbeløbet,  

 efterhånden som det indgår.
Staten refunderer kommunernes eventuelle tab, når det konstateres, at  

 tilbagebetalingskravet ikke kan gennemføres.
Ved refusionen anvendes den i  

 det pågældende finansår gældende refusionssats.
Dette tab kan således  

 anmeldes til refusion.
 Regnskabsdifference konstateret ved revision af de kommunale årsregnskaber  

 for boligstøtte henstilles generelt medtaget på opgørelsen for det følgende  

 regnskabsår.
 20.6. Fordeling af boligstøtteudgifter i hovedstadsområdet.
 I henhold til lovens § 64, stk. 6, skal der foretages en særskilt  

 fordeling af den del af boligstøtten, der påhviler kommunerne i  

 hovedstadsområdet, således at den enkelte kommunes andel fastsættes i forhold  

 til kommunernes skattepligtige indkomster for personer, således som disse  

 indkomster er opgjort i henhold til lovgivningen om kommunal udligning i  

 indkomståret forud for det finansår, fordelingen vedrører.
 Fordelingen og anvisningen foretages af Kongeriget Danmarks Hypotekbank og  

 Finansforvaltning, der samtidig tilvejebringer de nødvendige oplysninger om  

 de skattepligtige indkomster i de enkelte kommuner.
 Hovedstadsområdet omfatter det i § 1, stk. 2, i lov nr. 331 af 13. juni  

 1973, der senest er ændret ved lov nr. 128 af 28. marts 1984 omhandlede  

 område, nemlig Københavns og Frederiksberg kommuner samt Københavns,  

 Frederiksborg og Roskilde amtskommuner.
 Den refusion, der tilfalder kommunerne, vil blive anvist af hypotekbanken,  

 der tilsvarende vil kræve indbetaling hos de kommuner, der skal refundere  

 beløb.
 Såfremt revisionen af kommunernes regnskaber ikke er afsluttet, sker  

 beregningen under forbehold, og hypotekbanken er berettiget til senere at  

 fremsætte krav om berigtigelse, såfremt revisionen af de enkelte kommuners  

 boligstøtteregnskab måtte give anledning hertil.
 20.7. Registreringssystemet og bogføring.
 Det påhviler kommunen at oprette et register over sine  

 boligstøttemodtagere.
En kommune, der ikke benytter EDB til boligstøtte, skal oprette et  

 kartotek, hvor hver modtager opføres på et kartotekskort forsynet med samme  

 journalnummer som aktmappen.
Kortets oplysninger om boligstøttemodtagerens  

 økonomiske forhold må kontrolleres årligt på grundlag af skattemyndighedernes  

 oplysninger, og oplysningerne om beboerantal må ajourføres efter  

 folkeregistret - i større kommuner vil det være praktisk at træffe en  

 ordning, således at folkeregistret giver oplysninger til kartoteket om alle  

 ændringer i husstandens størrelse, så snart ændringen har fundet sted.
Kortet  

 bør indrettes således, at der er plads til »særlige bemærkninger«,  

 hvor man eventuelt kan henvise til aktstykke i aktmappen; endvidere må der  

 gives oplysninger om de månedlige udbetalinger.
 For så vidt angår regler for anvendelse af EDB henvises til de af  

 finansministeren fastsatte forskrifter herfor.
De af ansøgeren givne oplysninger om økonomiske forhold, lejlighedens  

 (ejendommens) beboerantal, ejendommens ibrugtagelse osv. må kontrolleres  

 efter oplysningerne i folkeregistret, hos skattemyndighederne osv. og  

 oplysningerne om leje må dokumenteres, f.eks. ved erklæring fra udlejeren.  

 Det forudsættes, at der på et hvilket som helst tidspunkt i regnskabssåret  

 let kan foretages en opgørelse over ydelserne til hver person.
Det må herved  

 være muligt umiddelbart at konstatere, hvilken del af ydelserne, der har form  

 af lån.
 20.8. Kommunale pensionistboliger.
 Med boligstøtte til pensionister i kommunale pensionistboliger er der  

 gjort op i vejledningens afsnit 16 og de nedenstående bestemmelser om  

 opgørelse af boligudgiften.
 Kommunernes udgifter til pensionistboliger udløser ikke i sig selv  

 refusion efter lovens § 64. Beløb, der kan betragtes som boligstøtte i  

 pensionistboliger, optages på kontoen for boligydelse, jf. pkt. 20.5. Der kan  

 således ikke ske anmeldelse til statsrefusion af beløb, der hidrører fra  

 perioder mellem to lejemål, hvor de kommunale pensionistboliger gennemgår en  

 istandsættelse eller en restaurering.
 Om regnskab for pensionistboliger henvises til pkt. 20.12.
 20.9. Opgørelse af boligudgiften i kommunale pensionistboliger.
For kommunale pensionistboliger kan boligudgiften som opgjort  

 efterfølgende under pkt.
A og B ikke overstige de i medfør af § 34 fastsatte  

 maksimumsbeløb pr. lejlighed.
A.
Kommunalt ejede pensonistboliger.
 Ved opgørelsen af boligudgiften benyttes som udgangspunkt den af kommunen  

 budgetterede udgift til drift af pensionistboligerne opgjort forholdsmæssigt  

 i forhold til enten antallet af lejligheder, såfremt disse er af samme  

 størrelse eller i forhold til bruttoetageareal.
 De udgifter, der medtages ved boligudgiftens fastsættelse, er følgende:  

 Afskrivning:
 Som årlig afskrivning kan medtages 2 pct. af bygningens godkendte  

 anskaffelsessum (excl. grundudgifter). Det kan ikke vælges i stedet for  

 afskrivning at medtage afdrag på lån i boligudgiften.
 Foretagelse af afskrivninger på nye boliger bør afvente den endelige  

 afslutning af byggeregnskabet, men afskrivning kan så foretages med virkning  

 fra boligens ibrugtagelse.
Såfremt en bygning tages i brug i tiden 1. januar til 30. juni, beregnes  

 de 2 pct. afskrivning første gang ved udløbet af det regnskabsår, i hvilket  

 bygningen er taget i brug.
I andre tilfælde beregnes afskrivningen første  

 gang ved udløbet af det følgende regnskabsår.
 Restanskaffelsessummen har betydning for størrelsen af det rentebeløb, der  

 kan medtages i boligudgifterne, jf. nedenfor om forrentning, og ved  

 bygninger, der er opført inden den 1. juni 1951, beregnes  

 restanskaffelsessummen - uanset med hvilke faktiske beløb, der hidtil er  

 afskrevet som om foranstående regel om 2 pct. afskrivning havde været  

 anvendt, siden bygningen blev taget i brug.
 Forrentning:
For ejendomme taget i brug inden den 1. juli 1973 kan i de udgifter, der  

 danner grundlag for boligudgiftens beregning - uanset hvordan de i boligen  

 indestående lån eller egenkapital forrentes - medtages 33/4 pct. årligt af  

 bygningens restanskaffelsessum, såfremt bygningen er opført med statslån  

 bevilget inden den 1. oktober 1954, og 41/4 pct. årligt, såfremt bygningen er  

 opført uden statslån eller med statslån bevilget efter den 1. oktober 1954.  

 Endvidere kan renter af grundens værdi medtages til samme rentefod.  

 Eventuelle administrations- eller reservefondsbidrag til låneinstitut kan  

 ikke medtages.
Eventuelle driftstilskud efter byggestøttelovgivningen  

 medtages som indtægt.
 For ejendomme taget i brug efter den 1. juli 1973, kan i de udgifter, der  

 danner grundlag for boligudgiftens beregning, medtages den faktiske udgift  

 til forrentning af den bogførte værdi.
 For egenkapitalen beregnes samme rentesats som for optagne prioritetslån.  

 For ubehæftede ejendomme kan der beregnes en rentesats på 8 pct. årligt.
 Det bemærkes, at beregningen af udgifterne til forrentning i  

 ibrugtagelsesåret - i modsætning til udgifterne til afskrivning - skal  

 foretages på grundlag af datoen for ejendommens ibrugtagelse (eventuelt en  

 gennemsnitlig ibrugtagelsesdato).
 Andre udgifter:
 Udgifter til forsikringer, skatter, afgifter m.v., f.eks. vand og el, samt  

 varmeudgifter optages på boligens konto i kommunens driftsregnskab.
Udgifter til vedligeholdelse og hovedistandsættelse optages på boligens  

 konto i kommunens driftsregnskab.
Såfremt der - eventuelt i forbindelse med  

 sædvanlig vedligeholdelse eller hovedistandsættelse - gennemføres egentlige  

 nye anlæg, forbedringer eller ombygninger, må udgifterne herved optages som  

 anlægsudgifter og indgå ved beregning af forrentning og afskrivning, jf.  

 foranstående.
 Udgifter til lønninger til varmemester, inspektør, vicevært m.v. samt  

 udgifter til renholdelse, belysning på trapper og gange m.v. optages på  

 boligens konto i kommunens driftsregnskab.
B.
Kommunalt lejede pensionistboliger.
 Som boligudgift medtages den kontraktligt fastsatte husleje, der af  

 kommunen betales til det pågældende boligselskab (inkl. eventuel varmeudgift,  

 udgift til el og udgift til vedligeholdelse).
 Såfremt det af lejevilkårene fremgår, at kommunen selv afholder udgifterne  

 til vedligeholdelse, kan huslejeudgiften ved beregning af boligstøtte enten  

 forhøjes med 5, 10, 15 eller 20 pct., jf. pkt. 6.4., eller med de faktiske  

 vedligeholdelsesudgifter, der - afhængig af vedligeholdelsepligten - dog ikke  

 må overstige de ovennævnte pct.-satser.
 Boligudgiften for den enkelte lejlighed vil ikke kunne overstige de i  

 medfør af lovens § 34 fastsatte maksimumsbeløb.
 20.10. Særligt om boligstøtte til pensionister i kommunale  

 pensionistboliger.
 Boligstøtten kan ikke overstige de i medfør af lovens § 34 fastsatte  

 maksimumsbeløb, jf. pkt. 13.9.
 I de tilfælde, hvor huslejeudgiften er fastsat efter § 59, stk. 5, nr. 1  

 og 2, vil forskellen mellem den huslejeudgift, pensionisten betaler, og de  

 faktiske omkostninger kunne anmeldes til refusion som boligstøtte inden for  

 de i første afsnit nævnte maksimumsbeløb.
 Det er dog en betingelse herfor, at boligudgiften ikke overstiger de i §  

 34, stk. 1, nr. 5 og 6, nævnte maksimumsbeløb, samt at omkostningerne må  

 anses for rimelige i forhold til boligens brugsværdi, herunder de  

 foranstaltninger, der gennemføres for at forbedre pensionistens vilkår i  

 boligen.
 Ved refusion af udgifterne til kommunale pensionistboliger skal som  

 udgangspunkt lægges det endelige regnskab til grund, jf. pkt. 20.12.
 I det omfang, der er uvæsentlige afvigelser mellem budget og regnskab, kan  

 grundlaget for refusionsanmeldelsen være det for det pågældende  

 pensionistboligkompleks vedtagne budget.
 Kommunen bør i de i § 59, stk. 5, nr. 1, nævnte tilfælde med regelmæssige  

 mellemrum justere den for pensionisten fastsatte husleje under hensyn til den  

 almindelige leje for lejligheder med tilsvarende brugsværdi i kommunen.
 20.11. Pensionistboliger, der delvis anvendes til udlejningslejligheder på  

 almindelige vilkår.
 For de lejligheder, der ikke længere anvendes til pensionistboliger,  

 beregnes boligstøtten efter de almindelige for lejere gældende regler, jf.  

 lovens §§ 11-12.
 Ved fastsættelse af den kontraktlige leje benyttes som udgangspunkt den af  

 kommunen budgetterede udgift til drift af lejligheden, hvor indgår samme  

 udgifter som nævnt i pkt. 20.9., A., excl. opvarmningsudgifter samt udgifter  

 til lejerens forbrug af varmt vand og elektricitet.
 20.12. Regnskab for kommunale pensionistboliger.
 Til brug for revisionens kontrol med de beløb, som i form af boligstøtte  

 overføres fra pensionistboligudgifterne til kontoen for boligydelse samt til  

 brug for revisionens vurdering af udgifterne ved boligernes finansiering og  

 drift, skal foreligge regnskab for de enkelte pensionistboliger, men disse  

 regnskaber optages ikke i refusionsopgørelsen (refusionsberegningsskemaerne).
 Overgangsbestemmelser m.v.
 21.1. Lovens ikrafttræden.
 Loven om individuel boligstøtte trådte i kraft 1. januar 1983.
 De ændrede reguleringsbestemmelser i lov nr. 948 af 23. december 1986, som  

 ændret ved lov nr. 379 af 10. juni 1987, træder i kraft 1. januar 1988, mens  

 de øvrige lovændringer, der er sket siden 1983, jf. afsnit 1, allerede er  

 trådt i kraft.
 21.2. Afvikling af den indtil 1. janur 1979 gældende boligsikringsordning  

 for pensionister i private andelsboligforeninger.
 Pensionister, der som andelshavere i en privat andelsboligforening  

 benytter en beboelseslejlighed i foreningens ejendom til helårsbeboelse, har  

 indtil 1. janur 1979 kunnet modtage boligsikring efter den særlige regel  

 herom i den dagældende boligsikringslovs § 3 b.
Ordningen efter boligsikringsloven gik nærmere ud på, at det beløb, der  

 blev udbetalt som boligsikring, skulle tilbagebetales ved andelsforholdets  

 ophør, jf. lovens § 33. Tilbagebetalingskravet er dog begrænset på den måde,  

 at der ikke kræves større beløb tilbage end boligandelens værdistigning i den  

 periode, hvor der er ydet boligsikring.
Det tilbagebetalingspligtige beløb  

 skal ikke forrentes, jf. lovens § 67, stk. 1.
Ved overgangsbestemmelsen i lovens § 67 er der fastsat regler om  

 fremgangsmåden ved afviklingen af den indtil 1. januar 1979 gældende ordning  

 efter den dagældende boligsikringslovs § 3 b.
Afviklingen tager alene sigte  

 på, at der pr. 1. januar 1979 blev foretaget en opgørelse af det  

 tilbagebetalingspligtige boligsikringsbeløb.
Selve tilbagebetalingen skal  

 derimod først finde sted på det senere tidspunkt, hvor andelsforholdet  

 ophører.
 For at kunne beregne størrelsen af de beløb, som pensionisten ved  

 andelsforholdets ophør skal tilbagebetale af den modtagne boligsikring, skal  

 der som nævnt pr. 31. december 1978 ske en opgørelse over værdistigningen for  

 boligandelen i den periode, hvor der er udbetalt boligsikring.
 Efter § 67, stk. 2, beregnes værdistigningen på grundlag af stigningen i  

 byggeomkostningsindekset fra det kvartal, hvor udbetaling af boligsikring til  

 pensionisten blev påbegyndt, indtil oktober kvartal 1978.  

 Byggeomkostningsindekset offentliggøres hvert kvartal i Nyt fra Danmarks  

 Statistik.
Kommunerne indbetaler til staten det beløb, der ved andelsforholdets ophør  

 modtages i tilbagebetalt boligsikring.
Indbetalingen til staten sker efter de  

 regler, der i lovens § 64 gælder for indbetaling af tilbagebetalte  

 boligydelseslån, jf. cirkulærets pkt. 20.4.
 21.3. Boligsikring efter § 3 a, stk. 2, i den indtil 1. januar 1980  

 gældende boligsikringslov.
Lejere, der har opnået boligsikring efter § 3 a, stk. 2, i den indtil 1.  

 januar 1980 gældende lov, jf. lovbekendtgørelse nr. 389 af 1. august 1978 om  

 rokeringsboligsikring, bevarer retten hertil, uanset at bestemmelsen fra 1.  

 januar 1980 er ophævet.
Dette indebærer, at boligtageren er berettiget til at  

 oppebære den ydelse, han ville kunne have oppebåret, hvis reglen ikke var  

 ophævet, og der skal således ske nedtrapning af ydelsen som hidtil.
 21.4. Kommunale pensionistboliger.
I medfør af § 5 i lov nr. 379 af 10. juni 1987 om ændring af lov om  

 boligbyggeri, lov om indeksregulerede realkreditlån, lov om  

 realkreditinstitutter, lov om byfornyelse og boligforbedring, lov om  

 individuel boligstøtte og lov om ejerlejligheder kan der ikke ved  

 genudlejning efter 1. juli 1987 gives boligydelse efter de specielle regler  

 om kommunale pensionistboliger.
Boligtagere, som var indflyttet før nævnte  

 dato, fortsætter imidlertid med at oppebære den særlige ydelse for kommunale  

 pensionistboliger, jf. lovens kap. 12.
 21.5. Lovens anvendelsesområde.
 Det fremgår af lovens § 69, at denne ikke finder anvendelse for Færøerne  

 og Grønland.
Boligstyrelsen, den 22. oktober 1987 H.
E.
RASMUSSEN /Birgitte Raaschou-Nielsen (* 1) De m2 i eksemplet, der ligger ud over de beregnede 125 m2, kan kun  

 medregnes i boligudgiftsberegningen med 75 pct., jf. lovens § 23 c, stk. 2.
(* 2) De anførte procenter for grænsebeløb ved husstandsindkomster over  

 indkomstgrænsen på 45.200 kr. gælder kun for den del af indkomsten, der  

 overstiger indkomstgrænsen (* 3) Grænsebeløbet kan ikke være mindre end et minimumsbeløb på 4.100  

 kr., jf. lovens § 18, stk. 1 (* 4) Reglerne om et maksimumsbeløb for boligudgiften og boligstøtten kan  

 bevirke, at ansøgeren kommer til at betale en større andel af lejen selv.
For  

 boligsikringsmodtagere gælder endvidere, ar der højst kan udbetales støtte  

 med 75 pct. af det beløb, hvormed den årlige boligudgift overstiger  

 grænsebeløbet, jf. lovens § 18, stk. 3.
 Videre gælder, at for boligsikringsmodtagere uden børn kan boligsikringen  

 ikke overstige 15 pct. af lejen, jf. lovens § 18, stk. 4.
 (* 5) § 19, hvorefter grænsebeløbet forhøjes, hvis boligen efter den  

 fastsatte værelsesnorm er for stor i forhold til husstanden, anvendes alene  

 på ansøgere omfattet af lovens kap. 4.
 (* 6) § 23 c hvorefter den boligudgift, der danner udgangspunkt ved  

 beregning af boligstøtte, nedsættes, når boligens bruttoetageareal overstiger  

 den fastsatte arealnorm, anvendes alene på ansøgere omfattet af lovens kap. 4  

 a.
