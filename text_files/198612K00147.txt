Nr LSF 147 Forslag til Lov om afgift ved overdragelse af aktier m.v.  

 (Aktieafgiftsloven) Fremsat af ministeren for skatter afgifter (Foighel) den 14. januar 1987 Vedtaget ved tredjebehandling den 9. april 1987 Lov nr 228 af 22/04/1987 Kapitel 1 »Afgiftspligten§ § 1. Ved salg eller bytte af danske eller udenlandske aktier, omsættelige andelsbeviser, investeringsforeningsbeviser og lignende værdipapirer skal der betales afgift til staten efter reglerne i denne lov.
Stk. 2. Afgiften betales også ved overdragelse af tegningsretter, aktieretter og interimsbeviser vedrørende de i stk. 1 nævnte værdipapirer.
§ 2. Afgiftspligten indtræder på tidspunktet for aftalen om overdragelse af aktien m.v.
Stk. 2. Overdragelse af aktien m.v. er afgiftspligtig, når den ene af parterne eller begge parter er hjemmehørende her i landet.
§ 3. Afgiften udgør 1 pct. af de overdragne værdipapirers samlede kursværdi.
§ 4. Afgift betales ikke 1) når overdrageren er fondshandler, jf. stk. 3, 2) ved den første overdragelse fra udstederen til første erhverver, 3) når aktier m.v. ombyttes hos udstederen med nye af tilsvarende art og værdi, 4) når der ved sammenslutning af selskaber m.v., jf. stempellovens § 53, stk. 5, overdrages aktier m.v. fra det ophørende til det fortsættende eller nye selskab, eller 5) når et børsmæglerselskab indgår aftale med en udenlandsk vekselerer eller et udenlandsk pengeinstitut om køb eller bytte af børsnoterede aktier m.v.
Stk. 2. Uanset bestemmelsen i stk. 1, nr. 1, betales der afgift efter reglen i § 3 ved overdragelse af aktier m.v., som tilhører et pengeinstitut, men er udskilt fra de øvrige værdipapirer tilhørende pengeinstituttet som led i en ordning, der er omfattet af reglerne i pensionsbeskatningsloven.
Stk. 3. Ved fondshandler forstås i denne lov Danmarks Nationalbank, her i landet hjemmehørende børsmæglerselskaber, pengeinstitutter og kreditinstitutter med særlig tilladelse.
Kapitel 2 »Betaling af afgiften m.v.§ § 5. Hvis den ene part er fondshandler, indbetales afgiften af denne part.
Hvis ingen af parterne er fondshandler, indbetales afgiften af overdrageren.
Er overdrageren hjemmehørende i udlandet, indbetales afgiften dog af erhververen.
Stk. 2. Ved bytte indbetaler hver af parterne afgift af de aktier m.v., der overdrages af den pågældende.
Stk. 3. Hvis aftalen om overdragelse indgås gennem mellemhandler, påhviler det mellemhandleren at indbetale afgiften.
Stk. 4. Den af parterne, som ikke skal indbetale afgiften, hæfter også for betaling af afgiften med tillæg af renter efter § 6, stk.
 3.
§ 6. Fondshandlere beregner afgiften for de i løbet af måneden foretagne overdragelser.
Afgiften indbetales inden den 15. i den følgende måned.
Samtidig med indbetaling af afgiften indsendes opgørelse over de i den pågældende måned indgåede aftaler om overdragelse af aktier m.v.
Stk. 2. Hvis ingen af parterne er fondshandler, skal den, som indbetalingspligten efter § 5, stk. 1-3, påhviler, senest 4 uger efter aftalens indgåelse indsende anmeldelse om overdragelsen.
 Afgiftsbeløbet indbetales samtidig med indsendelse af anmeldelsen.
Stk. 3. Indbetales afgiften ikke rettidigt, skal der betales en rente på 1 pct. for hver påbegyndt måned fra aftalens indgåelse.
Stk. 4. Indbetaling af afgift og indsendelse af opgørelse samt af anmeldelse som nævnt i stk. 1 og 2 skal ske til Statsskattedirektoratet.
§ 7. Statsskattedirektoratet kan pålægge en indbetalingspligtig efter § 5, stk. 1-3, eller den, der hæfter efter § 5, stk. 4, inden en nærmere angiven frist at give de oplysninger, som direktoratet har brug for til at fastslå, om afgiftspligt er indtrådt, eller for at beregne afgiften.
Stk. 2. Indsendes opgørelse eller anmeldelse efter § 6 eller oplysningerne efter stk. 1 ikke rettidigt, kan Statsskattedirektoratet pålægge den, der skal foretage indsendelse af opgørelse eller anmeldelse eller afgive oplysninger, daglige bøder, indtil pligten opfyldes.
§ 8. Statsskattedirektoratet kontrollerer opgørelserne, anmeldelserne og afgiftsberegningerne efter § 6. Er afgiftsberegningen ikke korrekt, ændres den af Statsskattedirektoratet.
Stk. 2. Hvis Statsskattedirektoratet bliver bekendt med, at der ikke rettidigt er indsendt opgørelse eller anmeldelse, foretages afgiftsberegningen af Statsskattedirektoratet, jf. § 7.
Stk. 3. Det skyldige afgiftsbeløb efter stk. 1 eller 2 skal med påløbne renter indsendes til Statsskattedirektoratet inden 8 dage efter, at den pågældende har modtaget meddelelse om Statsskattedirektoratets beregning.
Et eventuelt for meget indbetalt afgiftsbeløb tilbagebetales samtidig med meddelelsen til den indbetalingspligtige.
Stk. 4. Statsskattedirektoratets afgørelser kan ikke indbringes for højere administrativ myndighed.
Kapitel 3 »Straffebestemmelser§ § 9. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier oplysninger til brug for afgiftskontrollen, 2) undlader at indgive opgørelse eller anmeldelse efter § 6 eller § 14 eller 3) undlader at indbetale afgiften rettidigt.
Stk. 2. Den, der begår en af de nævnte overtrædelser med forsæt til at unddrage statskassen afgift, straffes med bøde, hæfte eller fængsel indtil 2 år.
Stk. 3. For overtrædelser, der begås af aktieselskaber, andelsselskaber eller lignende, kan der pålægges selskabet som sådant bødeansvar.
§ 10. Skønnes en overtrædelse ikke at ville medføre højere straf end bøde, kan Statsskattedirektoratet tilkendegive den pågældende, at sagen kan afgøres uden retslig forfølgning, såfremt den pågældende erkender sig skyldig i overtrædelsen og erklærer sig rede til inden for en nærmere angiven frist, der efter begæring kan forlænges, at betale en i tilkendegivelsen angivet bøde.
Stk. 2. Med hensyn til den i stk. 1 nævnte tilkendegivelse finder reglerne i retsplejeloven om indhold af anklageskrift i politisager tilsvarende anvendelse.
Stk. 3. Betales bøden i rette tid, eller bliver den efter vedtagelsen inddrevet eller afsonet, bortfalder videre forfølgning.
§ 11. Når sager om de i § 9 nævnte overtrædelser indbringes for domstolene, behandles de som politisager.
Retsmidlerne i retsplejelovens kapitel 73 kan anvendes i samme omfang som i statsadvokatsager.
Kapitel 4 »Andre bestemmelser§ § 12. Ministeren for skatter og afgifter kan fastsætte de nærmere regler om lovens administration, herunder:
1) forskrifter for, hvilke oplysninger der skal meddeles i de i § 6, stk. 1 og 2, nævnte opgørelser og anmeldelser, samt den form, i hvilken disse oplysninger skal gives, 2) forskrifter for afgiftens betaling, jf. § 6, herunder for dokumentation for indbetalingen, 3) forskrifter for, hvilke oplysninger der skal meddeles Statsskattedirektoratet efter reglen i § 7, stk. 1.
Stk. 2. I regler, der er udfærdiget efter stk. 1, kan der fastsættes straf af bøde for overtrædelse af bestemmelserne. § 11 finder tilsvarende anvendelse.
Kapitel 5 »Ikrafttrædelses- og overgangsbestemmelser§ § 13. Loven træder i kraft dagen efter bekendtgørelsen i Lovtidende og har virkning for overdragelser, der finder sted den 1. juni 1987 eller senere.
 Stk. 2. Med virkning fra 1. juni 1987 ophæves lov nr. 313 af 20.
december 1915 om en særlig stempelafgift ved overdragelse af offentlige værdipapirer (børsstempelafgiftsloven).
Stk. 3. Lovens regler om fondshandlere gælder også for fondsbørsvekselerere, indtil § 16, stk. 1, i lov om Københavns Fondsbørs, jf. lovbekendtgørelse nr. 12 af 16. januar 1984, bliver ophævet.
§ 14. Pengeinstitutter, kreditinstitutter med særlig tilladelse, børsmæglerselskaber og fondsbørsvekselerere skal efter regler, der fastsættes af ministeren for skatter og afgifter, udarbejde en opgørelse over kursværdien pr. 31. maj 1987 af beholdningen af de i § 1 nævnte værdipapirer.
De i § 4, stk. 2, nævnte værdipapirer holdes uden for opgørelsen.
Stk. 2. Opgørelsen skal senest den 1. august 1987 indsendes til Statsskattedirektoratet.
Stk. 3. Pengeinstitutter, kreditinstitutter med særlig tilladelse, børsmæglerselskaber og fondsbørsvekselerere skal efter regler, der fastsættes af ministeren for skatter og afgifter, senest den 30.
 november 1987 betale en afgift på 1 pct. af den i henhold til stk.
 1 opgjorte kursværdi, jf. dog stk. 4.
Stk. 4. De afgiftspligtige kan undlade betaling af afgiften efter stk. 3 for ikke-børsnoterede aktier i selskaber, der som led i virksomheden ejes af en eller flere af de nævnte afgiftspligtige.
Afgift skal i disse tilfælde betales ved den første overdragelse af aktierne med 1 pct. af kursværdien på dette tidspunkt.
Reglerne i 1. og 2. pkt. gælder også for fondsbørsvekselereres ikke-børsnoterede aktier i børsmæglerselskaber og i kreditinstitutter med særlig tilladelse, selv om andre end afgiftspligtige efter stk. 1 også ejer aktier i de pågældende børsmæglerselskaber og kreditinstitutter.
Ministeren for skatter og afgifter kan fastsætte regler om betaling af afgiften, herunder regler om udskillelse af de aktier, der er omfattet af bestemmelsen.
Stk. 5. Kapitel 2 og 3 finder tilsvarende anvendelse for betaling af afgift efter denne bestemmelse.
 § 15. Loven gælder ikke for Færøerne og Grønland.
Oprindeligt fremsat lovforslag Blad nr 420 Kapitel 1 AFGIFTSPLIGTEN § 1. Ved salg eller bytte af danske eller udenlandske aktier, omsættelige andelsbeviser, investeringsforeningsbeviser og lignende værdipapirer skal der betales afgift til staten efter reglerne i denne lov.
Stk. 2. Afgiften betales også ved overdragelse af tegningsretter, aktieretter og interimsbeviser vedrørende de i stk. 1 nævnte værdipapirer.
§ 2. Afgiftspligten indtræder på tidspunktet for aftalen om overdragelse af aktien m.v.
Stk. 2. Overdragelse af aktien m.v. er afgiftspligtig, når den ene af parterne eller begge parter er hjemmehørende her i landet.
§ 3. Afgiften udgør 1 pct. af de overdragne værdipapirers samlede kursværdi.
§ 4. Afgift betales ikke 1) når overdrageren er fondshandler, jf. stk. 3, 2) ved den første overdragelse fra udstederen til første erhverver, 3) når aktier m.v. ombyttes hos udstederen med nye af tilsvarende art og værdi, 4) når der ved sammenslutning af selskaber m.v., jf. stempellovens § 53, stk. 5, overdrages aktier m.v. fra det ophørende til det fortsættende eller nye selskab, eller 5) når et børsmæglerselskab indgår aftale med en udenlandsk vekselerer eller et udenlandsk pengeinstitut om køb eller bytte af børsnoterede aktier m.v.
Stk. 2. Uanset bestemmelsen i stk. 1, nr. 1, betales der afgift efter reglen i § 3 ved overdragelse af aktier m.v., som tilhører et pengeinstitut, men er udskilt fra de øvrige værdipapirer tilhørende pengeinstituttet som led i en ordning, der er omfattet af reglerne i pensionsbeskatningsloven.
Stk. 3. Ved fondshandler forstås i denne lov Danmarks Nationalbank, her i landet hjemmehørende børsmæglerselskaber, pengeinstitutter og kreditinstitutter med særlig tilladelse.
Kapitel 2 BETALING AF AFGIFTEN M.V.
§ 5. Hvis den ene part er fondshandler, indbetales afgiften af denne part.
Hvis ingen af parterne er fondshandler, indbetales afgiften af overdrageren.
Er overdrageren hjemmhørende i udlandet, indbetales afgiften dog af erhververen.
Stk. 2. Ved bytte indbetaler hver af parterne afgift af de aktier m.v., der overdrages af den pågældende.
Stk. 3. Hvis aftalen om overdragelse indgås gennem mellemhandler, påhviler det mellemhandleren at indbetale afgiften.
Stk. 4. Den af parterne, som ikke skal indbetale afgiften, hæfter også for betaling af afgiften med tillæg af renter efter § 6, stk.
 3.
§ 6. Fondshandlere beregner afgiften for de i løbet af måneden foretagne overdragelser.
Afgiften indbetales inden den 15. i den følgende måned.
Samtidig med indbetaling af afgiften indsendes opgørelse over de i den pågældende måned indgåede aftaler om overdragelse af aktier m.v.
Stk. 2. Hvis ingen af parterne er fondshandler, skal den, som indbetalingspligten efter § 5, stk. 1-3, påhviler, senest 4 uger efter aftalens indgåelse indsende anmeldelse om overdragelsen.
 Afgiftsbeløbet indbetales samtidig med indsendelse af anmeldelsen.
Stk. 3. Indbetales afgiften ikke rettidigt, skal der betales en rente på 1 pct. for hver påbegyndt måned fra aftalens indgåelse.
Stk. 4. Indbetaling af afgift og indsendelse af opgørelse samt af anmeldelse som nævnt i stk. 1 og 2 skal ske til statsskattedirektoratet.
§ 7. Statsskattedirektoratet kan pålægge en indbetalingspligtig efter § 5, stk. 1-3, eller den, der hæfter efter § 5, stk. 4, inden en nærmere angiven frist at give de oplysninger, som direktoratet har brug for til at fastslå, om afgiftspligt er indtrådt, eller for at beregne afgiften.
Stk. 2. Indsendes opgørelse eller anmeldelse efter § 6 eller oplysningerne efter stk. 1 ikke rettidigt, kan statsskattedirektoratet pålægge den, der skal foretage indsendelse af opgørelse eller anmeldelse eller afgive oplysninger, daglige bøder, indtil pligten opfyldes.
§ 8. Statsskattedirektoratet kontrollerer opgørelserne, anmeldelserne og afgiftsberegningerne efter § 6. Er afgiftsberegningen ikke korrekt, ændres den af statsskattedirektoratet.
Stk. 2. Hvis statsskattedirektoratet bliver bekendt med, at der ikke rettidigt er indsendt opgørelse eller anmeldelse, foretages afgiftsberegningen af statsskattedirektoratet, jf. § 7.
Stk. 3. Det skyldige afgiftsbeløb efter stk. 1 eller 2 skal med påløbne renter indsendes til statsskattedirektoratet inden 8 dage efter, at den pågældende har modtaget meddelelse om statsskattedirektoratets beregning.
Et eventuelt for meget indbetalt afgiftsbeløb tilbagebetales samtidig med meddelelsen til den indbetalingspligtige.
Stk. 4. Statsskattedirektoratets afgørelser kan ikke indbringes for højere administrativ myndighed.
Kapitel 3 STRAFFEBESTEMMELSER § 9. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier oplysninger til brug for afgiftskontrollen, 2) undlader at indgive opgørelse eller anmeldelse efter § 6 eller § 14, eller 3) undlader at indbetale afgiften rettidigt.
Stk. 2. Den, der begår en af de nævnte overtrædelser med forsæt til at unddrage statskassen afgift, straffes med bøde, hæfte eller fængsel indtil 2 år.
Stk. 3. For overtrædelser, der begås af aktieselskaber, andelsselskaber eller lignende, kan der pålægges selskabet som sådant bødeansvar.
§ 10. Skønnes en overtrædelse ikke at ville medføre højere straf end bøde, kan statsskattedirektoratet tilkendegive den pågældende, at sagen kan afgøres uden retslig forfølgning, såfremt den pågældende erkender sig skyldig i overtrædelsen og erklærer sig rede til, inden for en nærmere angiven frist, der efter begæring kan forlænges, at betale en i tilkendegivelsen angivet bøde.
Stk. 2. Med hensyn til den i stk. 1 nævnte tilkendegivelse finder reglerne i retsplejeloven om indhold af anklageskrift i politisager tilsvarende anvendelse.
Stk. 3. Betales bøden i rette tid, eller bliver den efter vedtagelsen inddrevet eller afsonet, bortfalder videre forfølgning.
§ 11. Når sager om de i § 9 nævnte overtrædelser indbringes for domstolene, behandles de som politisager.
Retsmidlerne i retsplejelovens kapitel 73 kan anvendes i samme omfang som i statsadvokatsager.
Kapitel 4 ANDRE BESTEMMELSER § 12. Ministeren for skatter og afgifter kan fastsætte de nærmere regler om lovens administration, herunder:
1) forskrifter for, hvilke oplysninger, der skal meddeles i de i § 6, stk. 1 og 2, nævnte opgørelser og anmeldelser, samt den form, i hvilken disse oplysninger skal gives, 2) forskrifter for afgiftens betaling, jf. § 6, herunder for dokumentation for indbetalingen, 3) forskrifter for, hvilke oplysninger, der skal meddeles statsskattedirektoratet efter reglen i § 7, stk. 1.
Stk. 2. I regler, der er udfærdiget efter stk. 1, kan der fastsættes straf af bøde for overtrædelse af bestemmelserne. § 11 finder tilsvarende anvendelse.
Kapitel 5 IKRAFTTRÆDELSES- OG OVERGANGSBESTEMMELSER § 13. Loven træder i kraft dagen efter bekendtgørelsen i Lovtidende og har virkning for overdragelser, der finder sted den 1. juni 1987 eller senere.
 Stk. 2. Med virkning fra 1. juni 1987 ophæves lov nr. 313 af 20.
december 1915 om en særlig stempelafgift ved overdragelse af offentlige værdipapirer (børsstempelafgiftsloven).
Stk. 3. Lovens regler om fondshandlere gælder også for fondsbørsvekselerere indtil § 16, stk. 1, i lov om Københavns Fondsbørs, jf. lovbekendtgørelse nr. 12 af 16. januar 1984, bliver ophævet.
§ 14. Pengeinstitutter, kreditinstitutter med særlig tilladelse, børsmæglerselskaber og fondsbørsvekselerere skal efter regler, der fastsættes af ministeren for skatter og afgifter, udarbejde en opgørelse over kursværdien pr. 31. maj 1987 af beholdningen af de i § 1 nævnte værdipapirer.
De i § 4, stk. 2, nævnte værdipapirer holdes uden for opgørelsen.
Stk. 2. Opgørelsen skal senest den 1. august 1987 indsendes til statsskattedirektoratet.
Stk. 3. Pengeinstitutter, kresitinstitutter med særlig tilladelse, børsmæglerselskaber og fondsbørsvekselerere skal efter regler, der fastsættes af ministeren for skatter og afgifter, senest den 30.
 november 1987 betale en afgift på 1 pct. af den i henhold til stk.
 1 opgjorte kursværdi.
Stk. 4. Kapitel 2 og 3 finder tilsvarende anvendelse for betaling af afgift efter denne bestemmelse.
 § 15. Loven gælder ikke for Færøerne og Grønland.
BEMÆRKNINGER TIL LOVFORSLAGET I.
ALMINDELIGE BEMÆRKNINGER 1. Formålet med lovforslaget er at tilpasse reglerne i lov om en særlig stempelafgift ved overdragelse af offentlige værdipapirer (børsstempelafgiftsloven) til børsreformen, som blev vedtaget i foråret 1986. Herudover foreslås en modernisering af reglerne i børsstempelafgiftsloven, som er stort set uændret siden 1915.
På grund af de omfattende ændringer foreslås det at erstatte børsstempelafgiftsloven med en helt ny lov om afgift ved overdragelse af aktier m.v.
Børsstempelafgiftsloven er senest ændret ved lov nr. 165 af 21. marts 1986 (Fordobling af stempelafgift af aktier m.v.). Behandlingen af denne lov er omtalt i Folketingstidende 1985-86 spalte 8072, 8124, 8666, 8836, tillæg A spalte 5193, tillæg B spalte 1175 og tillæg C spalte 433.
BØRSREFORMEN 2. Ved børsreformen, jf. lov nr. 316, 317 og 318 af 4. juni 1986, moderniseres og effektiviseres handlen med børsnoterede værdipapirer på Københavns Fondsbørs.
Der indføres et elektronisk børssystem, som består af et handels- og informationssystem.
 Systemet forventes endeligt etableret i løbet af 1987.
Reformen medfører oprettelse af børsmæglerselskaber, som sammen med Nationalbanken får eneret til at handle over det elektroniske børssystem.
I modsætning til den nuværende ordning, hvor handlen på Københavns Fondsbørs foregår efter et auktionsprincip, skal handlen efter børsreformen ske kontinuerligt over dagen med løbende prisfastsættelse.
Børsmæglerselskaberne kan løbende opstille købs- og salgstilbud i samme værdipapir for egen regning, den såkaldte market-maker funktion.
Købs- og salgstilbudene vil både omfatte egenbeholdning og klienters beholdning.
Dette betyder, at det ikke længere bliver muligt at skelne mellem kommissionshandler, dvs. handler i eget navn, men for en andens regning, og handler til eller fra egen beholdning, når der handles på fondsbørsen.
Københavns Fondsbørs regner med at første fase af en forsøgsordning (pilotprojektet) vedrørende det elektroniske børssystem kan påbegyndes 1.juni 1987, og systemet forventes endeligt etableret omkring årsskiftet 1987/ 88.
3. Efter børsreformens gennemførelse vil der være tre professionelle grupper til formidling af handel med værdipapirer.
Det drejer sig om:
Børsmæglerselskaber, pengeinstitutter og kreditinstitutter med særlig tilladelse.
Disse tre grupper har eneret til erhvervsmæssigt at rette henvendelse til offentligheden som køber, sælger eller formidler af børsnoterede værdipapirer.
Dog kan også en udsteder af børsnoterede værdipapirer rette henvendelse til offentligheden vedrørende egne børsnoterede værdipapirer.
 Børsreformen medfører, at begrebet fondsbørsvekselerer afskaffes.
4. Ved handler med børsnoterede værdipapirer, der foregår udenom det elektroniske handelssystem, skal der ske indberetning til Københavns Fondsbørs (informationssystemet), hvis et børsmæglerselskab eller et andet kontoførende institut tilsluttet Værdipapircentralen medvirker i handlen.
Det skal være muligt for alle at trække på oplysningerne i informationssystemet.
Der skabes herved et gennemsigtigt marked med tidstro information om markedsbevægelserne.
5. Børsreformen indeholder ikke regler til regulering af handlen med unoterede værdipapirer.
6. Børsreformen åbner mulighed for udstedelse/ registrering af børsnoterede aktier og investeringsforeningsandele i Værdipapircentralen.
Baggrunden for dette er, at den nuværende aktieafvikling er meget omkostnings- og tidskrævende og forudsætter stor fysisk indsats.
GÆLDENDE REGLER FOR OPKRÆVNING AF BØRSSTEMPELAFGIFT 7. Børsstempelafgiften er en omsætningsafgift på handel med aktier, investeringsforeningsbeviser, omsættelige andelsbeviser m.v. samt tegningsretter, aktieretter og interimsbeviser for sådanne papirer.
Der betales afgift ved køb og bytte.
Afgiften udgør 1 pct. af kursværdien.
Der betales halv afgift, når den ene af parterne er vekselerer eller pengeinstitut, der handler i kommission.
Når en handel mellem to parter foregår via kommissionær, er afgiften derfor den samme (2*1/2), som når parterne handler direkte med hinanden.
Hvis begge parter er vekselerer eller pengeinstitut, der handler i kommission, betales ingen afgift.
Det er en betingelse for anvendelse af disse lempelsesregler, at køb og salg sker samme dag og til samme kurs (med tillæg af eventuel kurtage).
Når en vekselerer eller et pengeinstitut handler over egen beholdning, betales fuld afgift.
8. Ifølge forarbejderne til børsstempelafgiftsloven omfattes også udenlandske aktier m.v. af afgiftspligten.
Praksis er i overensstemmelse hermed.
Hvis aftalen om overdragelse af danske eller udenlandske værdipapirer indgås i udlandet, skal der kun betales halv afgift.
Denne adgang til afgiftsnedsættelse forudsætter dog, at den ene af parterne er hjemmehørende i udlandet.
9. Betaling af afgiften sker på grundlag af børsnotaer (afregningsnotaer). Notaerne oprettes i to eksemplarer, der forsynes med børsstempelmærker.
Notaerne, der på forlangende skal indsendes til tilsynsmyndigheden, skal indeholde oplysning om parternes navn og bopæl, tid og sted for aftalen, hvilke papirer der er handlet og til hvilken kurs.
Hvis der handles via mellemhandler, der ikke selv er part, skal notaen tillige indeholde oplysning om mellemhandlerens navn.
Der er i vidt omfang givet tilladelse til, at vekselerere og pengeinstitutter kan foretage månedlig kontant afregning uden brug af børsstempelmærker.
 Begge parter hæfter for afgiftens betaling.
10. Tilsynet med lovens overholdelse føres af amtsskatteinspektorat nr. 1, København.
Kontrollen udøves dels på eget initiativ dels på grundlag af indberetning fra andre myndigheder om stedfundne overdragelser af aktier m.v.
Der sker jævnligt indkaldelse af notaer vedrørende handler inden for givne perioder.
11. Der er mulighed for at påklage amtskatteinspektoratets afgørelser til skattedepartementet, hvis afgørelser kan indbringes for domstolene.
LOVFORSLAGETS INDHOLD 12. Med lovforslaget opretholdes princippet om afgift ved overdragelse af aktier, investeringsforeningsbeviser, omsættelige andelsbeviser m.v. samt af tegningsretter, aktieretter og interimsbeviser for sådanne papirer.
13. Den største ændring i forhold til børsstempelafgiftsloven er, at det hidtidige princip om at knytte afgiftslempelse til kommissionshandel, jf. ovenfor, foreslås afskaffet.
Dette skyldes, at det efter børsreformen ikke længere bliver muligt at skelne mellem kommissionshandler og handler til eller fra egen beholdning ved handel på Københavns Fondsbørs.
Det er ikke tanken at afgiftsbelægge market-maker funktionen eller at kræve afgift af den teknisk betingede meromsætning mellem f.eks.
børsmæglerselskaber og pengeinstitutter indbyrdes.
Lempelsesreglen foreslås udformet således, at hvis OVERDRAGEREN er en dansk fondshandler (Danmarks Nationalbank, børsmæglerselskab, pengeinstitut eller kreditinstitut med særlig tilladelse), skal der IKKE betales afgift.
Dette gælder uanset erhververens status, og uanset hvor lang tid der er gået mellem køb og salg.
I forhold til de gældende regler betyder dette en UDVIDELSE af området for DE AFGIFTSFRI HANDLER, idet også fondshandleres salg fra egen beholdning foreslås afgiftsfritaget.
Rateopsparing i pensionsøjemed og opsparing i pensionsøjemed (kapitalpension) i pengeinstitutter kan ske ved anbringelse af midler i bl.a. aktier.
Hvis den enkelte kontohaver selv ejer værdipapirerne, skal der ved overdragelse af disse betales afgift efter forslaget.
Værdipapirerne kan tilhøre pengeinstituttet, men være regnskabsmæssigt udskilt fra de øvrige værdipapirer tilhørende pengeinstituttet i forbindelse med forskellige pensionsopsparingsformer (puljeordninger). Afkastet af puljen tilfalder den enkelte kontohaver.
For at sidestille puljeordninger med individuelle investeringer i aktier m.v. i forbindelse med pensionsopsparing, foreslås der afgiftspligt ved overdragelse af aktier m.v. fra sådanne puljer.
14. Forskellen mellem de gældende regler og de foreslåede regler fremgår af følgende oversigt:
I eksemplerne er A og B ikke-fondshandlere, V er vekselerer/ fondshandler.
I eksempel 2) og 3) handles der i kommission i børsstempelafgiftslovens forstand.
I eksempel 4) og 5) handler vekselereren/ fondshandleren for egen regning.
Pilen angiver overdragelse af værdipapirer.
I eksempel 1)-3) er der ingen principiel forskel mellem forslaget og de gældende regler.
Når der som i eksemplerne 1)-3) er tale om, at fondshandleren har overdragelsen i kommission, medfører forslaget blot, at to gange halv afgift erstattes af een gang hel afgift.
I eksempel 2) er det kursen på tidspunktet for V's overdragelse til B, der skal lægges til grund ved afgiftsberegningen.
Hvis en forhandler sælger af egen beholdning, skal der efter gældende regler betales hel afgift (1 pct.), mens der efter forslaget ikke betales afgift, jf. eksempel 4)-5).
Som led i overgangen til et system hvor alle overdragelser fra fondshandlere er afgiftsfrie, foreslås det, at fondshandlerne skal betale afgift med 1 pct. af kursværdien af beholdningen af aktier m.v. pr. 31. maj 1987. Efter forslaget skal afgiften betales senest den 30. november 1987.
15. Efter forslaget er det afgørende for afgiftspligten, hvor parterne er hjemmehørende.
Derimod lægges der ikke vægt på, hvor aftalen er indgået.
Der er kun afgiftspligt, hvis den ene eller begge parter er hjemmehørende her i landet.
I modsætning til praksis efter den gældende lov er aftaler om overdragelse, der indgås mellem to udlændinge her i landet, således ikke afgiftspligtige.
16. Der foreslås som nævnt afgiftspligt, hvis blot den ene af parterne er hjemmehørende i Danmark.
Derfor skal der som udgangspunkt betales afgift ved en udenlandsk vekselerers eller et udenlandsk pengeinstituts overdragelse af aktier m.v. til en her i landet hjemmehørende køber.
For på længere sigt at fremme Københavns Fondsbørs' muligheder for at blive et internationalt finanscentrum, foreslås det imidlertid, at der ikke skal betales afgift, hvis et børsmæglerselskab indgår aftale om køb eller bytte af børsnoterede aktier m.v. med en udenlandsk vekselerer eller et udenlandsk pengeinstitut.
§ 15, stk. 2, i lov nr. 316 af 4. juni 1986 om Københavns Fondsbørs indeholder en bestemmelse om, at industriministeren skal godkende aftaler om deltagelse i udenlandske eller internationale børshandelssystemer.
17. Den gældende regel om, at der ved arbitrageforretninger ikke skal betales afgift ved salg TIL udlandet af DANSKE aktier, foreslås ikke opretholdt.
Ved arbitrageforretning forstås handelsvirksomhed, der har til formål at udnytte prisforskelle på forskellige børser.
Anvendelse af børsstempelafgiftslovens fritagelsesbestemmelse forudsætter, at det nødvendige køb og salg sker samme dag.
Reglen har på baggrund af forslagets § 4, stk. 1, litra a, ikke længere selvstændig betydning, idet al overdragelse fra danske fondshandlere foreslås afgiftsfritaget.
18. Den hidtidige praksis med berigtigelse af afgiften ved påklæbning af børsstempelmærker på en af parterne (som hovedregel sælger) oprettet nota, foreslås afskaffet.
Forslaget indebærer, at der udelukkende skal ske kontant afregning af afgiften.
Dette er i overensstemmelse med den praksis, der i vidt omfang følges i dag for så vidt angår vekselerere og pengeinstitutter.
ADMINISTRATIVE- OG PROVENUMÆSSIGE KONSEKVENSER 19. Administrationen af loven foreslås overført til statsskattedirektoratet.
Der vil på den måde blive mulighed for maskinel indberetning og kontrol af afgiftsberigtigelsen.
20. Fondshandlere skal efter forslaget en gang om måneden indsende opgørelse over de i den foregående måned indgåede aftaler om overdragelse af aktier m.v.
Indberetningspligten tænkes udformet således, at der skal ske en beløbsmæssig angivelse af den samlede omsætning og af de afgiftspligtige handler i perioden.
 Opgørelsen kan indsendes på edb-medie.
Fondshandlere skal på forlangende give nærmere oplysninger om de indgåede handler.
De må derfor registrere samtlige handler med sælgers og købers CPR-/ SE. nr., navn og adresse, oplysning om handelens genstand, navnet på aktien (fondskode), afregningskurs, kursværdi og overdragelsesdato.
Ved handler mellem ikke-fondshandelere (direkte eller gennem mellemhandler, der ikke handler for egen regning), skal der indberettes oplysning om sælgers og købers CPR-/ SE.nr., navn og adresse, oplysninger om handelens genstand, afregningskurs, kursværdi og overdragelsesdato.
21. For at forenkle klageproceduren foreslås de gældende regler om administrativ rekurs ophævet.
Hvis parterne ønsker at anfægte statsskattedirektoratets afgørelse, må det derfor ske ved anlæggelse af retssag.
22. Statsskattedirektoratet vil få en række opgaver med kontrol af de indsendte anmeldelser og opgørelser og med modtagelse af afgiftsbeløbene.
Til varetagelse af de nye arbejdsopgaver vil det være nødvendigt at oprette en konsulentstilling i lønramme 35 med tillæg.
Da amtsskatteinspektorat nr. 1, København, frigøres for hidtidige opgaver i forbindelse med administration af børsstempelafgiftsloven, vil der deer kunne nedlægges en HK-stilling.
Omkostningerne til planlægning, udvikling, vedligeholdelse og drift af et edb-system til administration af afgiftsberigtigelsen skønnes at udgøre 2,6 mill. kr. i 1987 og 1,9 mill. kr. i 1988.
Hertil kommer øgede udgifter til papir og porto, for 1987 og 1988 anslået til 0,2 mill. kr. pr. år.
 Børsstempelafgiften forventes i 1986 at indbringe ca. 800 mill. kr.
23. Den foreslåede engangsafgift på 1 pct. af kursværdien af fondshandlernes beholdning af aktier m.v. pr. 31. maj 1987 forventes at give et provenu i størrelsesordenen 250 mill. kr. i 1987.
 Sammen med afgiftsprovenuet af den løbende omsætning, der indtil 31.
maj 1987 berigtiges efter den gældende børsstempelafgiftslov, skønnes det med betydelig usikkerhed, at der i 1987 alt i alt vil blive tale om en mindre provenugevinst på børsstempelafgiften.
I årene efter iværksættelsen af børsreformen skønnes det,at der bliver tale om en væsentlig stigning i omsætningen af aktier m.v.
bl.a. som følge af større gennemsigtighed på markedet.
Selv om en del af omsætningsstigningen givet vil forekomme i handler mellem fondshandlere og derfor vil være afgiftsfritaget, må det antages, at den del af omsætningen, der afgiftsbelægges, også vil blive forøget.
Det provenutab, der opstår som følge af, at fondshandlere kan sælge afgiftsfrit af egen beholdning, vil således nok i en vis udstrækning blive modvirket af den forventede provenugevinst, der opstår som følge af den forøgede omsætning.
II.
BEMÆRKNINGER TIL DE ENKELTE BESTEMMELSER Til § 1 § 1 indeholder bestemmelser om, hvilke værdipapirer, der omfattes af loven.
Omfattet af afgiftspligten er aktier, investeringsforeningsbeviser, omsættelige andelsbeviser m.v. samt aktieretter, tegningsretter og interimsbeviser for de nævnte værdipapirer.
Den gældende børsstempelafgiftslov indeholder ikke en bestemmelse, der udtrykkeligt fastslår, at også overdragelse af udenlandske værdipapirer omfattes af afgiftspligten.
I overensstemmelse med lovens forarbejder er det imidlertid antaget i administrativ praksis, at udenlandske aktier omfattes af børsstempelafgiftsloven.
Når det i forslagets § 1, stk. 1, er anført, at også overdragelse af udenlandske aktier m.v. omfattes af afgiftspligten, er det således i overensstemmelse med den hidtidige praksis på området.
Med den foreslåede udformning af bestemmelsen omfatter afgiftspligten de samme værdipapirer, som omfattes af børsstempelafgiftsloven.
Overdragelse af f.eks. obligationer, herunder konvertible obligationer, og anpartsbeviser i anpartsselskaber er efter forslaget fortsat fritaget for afgiftspligt.
Afgiften udløses ved overdragelse gennem salg eller bytte.
Derimod er overdragelse f.eks. ved arv eller gave ikke omfattet af afgiftspligten i denne lov.
Dette er i overensstemmelse med reglerne i børsstempelafgiftsloven.
En efter aktieselskabslovens regler gennemført forholdsmæssig nedsættelse af hele aktiekapitalen betragtes ikke som overdragelse i forslagets forstand.
Det er dog en betingelse, at aktionærkredsen forbliver uændret, og at der i øvrigt ikke sker ændringer i forholdet aktionærerne indbyrdes.
Derimod vil indskud af aktier f.eks. i et ansvarligt interessentskab være omfattet af afgiftspligten.
TIL § 2 Efter forslagets § 2, stk. 1, indtræder afgiftspligten på tidspunktet for aftalens indgåelse (handelstidspunktet), og altså ikke på et eventuelt senere afviklingstidspunkt.
Efter børsstempelafgiftsloven er det afgørende for afgiftspligten, hvor parterne er hjemmehørende, og hvor aftalen om overdragelse er indgået.
Efter de hidtidige regler nedsættes afgiften til det halve, hvis overdragelsesaftalen indgås i udlandet, og den ene af parterne er bosat i udlandet.
En aftale om overdragelse af aktier m.v., der indgås i Danmark mellem to udlændinge, er efter praksis afgiftspligtig, selv om der er tale om udenlandske værdipapirer.
Efter forslaget er det alene afgørende for afgiftspligten, hvor parterne er hjemmehørende.
Er den ene eller begge parter hjemmehørende i Danmark, er aftalen om overdragelse af det pågældende værdipapir omfattet af afgiftspligten.
Dette gælder uanset om aftalen indgås i udlandet.
For at undgå dobbelt afgift i tilfælde, hvor det er nærliggende at antage, at overdragelsen tillige bevirker afgiftspligt i udlandet, er det foreslået at afgiftsfritage aftaler, der af to udlændinge indgås i Danmark.
Det gælder også selv om det er danske aktier m.v., der handles.
Hvis to parter, herunder to udlændinge, indgår en aftale om overdragelse gennem en mellemhandler, der handler i eget navn og for egen regning, er der tale om to handler.
Afgiftspligten må derfor bedømmes hver for sig for disse to handler.
Ved alene at lægge vægt på, hvor parterne er hjemmehørende, undgår man at skulle tage stilling til det til tider vanskelige spørgsmål om, hvor en aftale om overdragelse af aktier m.v. er indgået.
En fysisk person er hjemmehørende i Danmark, hvis den pågældende har bopæl her i landet.
Personen må ligeledes anses for hjemmehørende her i landet, hvis tilknytningen til Danmark på grund af ophold her er stærkere end tilknytningen til udlandet.
Har f.eks. et selskab, der har hjemsted i udlandet, en afdeling eller et driftssted her i landet, må afdelingen/ driftsstedet betragtes som hjemmehørende i Danmark.
Særligt for så vidt angår dødsboer bemærkes, at selv om overdragelse ved arv ikke i sig selv er belagt med afgift, vil salg af aktier m.v. fra et dødsbo, der skiftes her i landet, være afgiftspligtig.
Udlægges der aktier m.v. til en arving inden for dennes arvelod, er der ingen afgiftspligt, jf. bemærkningerne til forslagets § 1.
 Overstiger kursværdien arvelodden, betales afgift af differencen.
I det tilfælde, hvor en aftale om overdragelse formidles gennem en mellemhandler, der handler i eget navn, men for en andens regning (kommission), anses aktien m.v. i afgiftsmæssig henseende for overdraget til mellemhandleren på tidspunktet for aftalen mellem denne og erhververen.
Konsekvensen bliver, at det er kursen på tidspunktet for mellemhandlerens overdragelse til erhververen, der skal lægges til grund ved afgiftsberegningen.
Der henvises i denne forbindelse til kommissionslovens § 53, hvorefter gods, som er overgivet kommissionæren til salg, vedbliver at være kommittentens ejendom, indtil ejendomsretten overgår til tredjemand eller til kommissionæren, når denne selv indtræder som køber.
F.eks. vil overdragelse af en aktie fra en her i landet hjemmehørende part til en fondshandler - med henblik på fondshandlerens videresalg af aktien - udløse afgiftspligt på tidspunktet for aftalen mellem fondshandeleren og erhververen.
Hvis kommissionæren selv indtræder som køber, skal der betales afgift ved købet.
Er den selvindtrædende kommissionær fondshandler, er videresalget afgiftsfrit.
TIL § 3 Den foreslåede regel er en omredigering af den gældende § 3, nr. 1, stk. 1.
Med den foreslåede udformning af § 3, skal der betales afgift på 1 pct. ved overdragelse af aktier m.v.
TIL § 4 Regler om fritagelse for børsstempelafgift findes i den gældende lovs § 4.
Efter den gældende § 4, litra a, er der tale om afgiftsfritagelse ved overdragelse kommissionærer (pengeinstitutter og vekselerere) indbyrdes.
 Denne afgiftsfritagelse er videreført i forslagets § 4, stk. 1, nr.
 1.
Dog lægges der ikke længere vægt på, om fondshandlerens overdragelse sker i kommission eller for egen regning.
Overdragelse fra en fondshandler er altid afgiftsfri.
Efter de gældende regler skal der - som nævnt i de almindelige bemærkniger - betales 2*1/2 afgift, hvis en vekselerer eller et pengeinstitut handler i kommission.
Efter forslagets § 3, sammenholdt med § 4, stk. 1, nr. 1, skal der betales fuld afgift een gang, nemlig ved overdragelsen til fondshandleren.
Det er i modsætning til de gældende regler ikke en forudsætning for afgiftsfritagelse ved fondshandlerens videresalg, at køb og salg sker samme dag og til samme kurs.
Hvis en fondshandler, for at opfylde en i eget navn indgået handel, efter aftale anvender papirer fra en klients beholdning, skal der betales afgift for overdragelsen fra klientens beholdning.
Er klienten også fondshandler, er overdragelsen fra klientens beholdning dog afgiftsfri efter § 4, stk. 1, nr. 1.
Som en speciel konsekvens af § 4, stk. 1, nr. 1, vil fondshandleres salg til udlandet af danske eller udenlandske aktier være fritaget for afgift.
Begrebet fondshandler er fastlagt i forslagets § 4, stk. 3. Kredsen er - udover Nationalbanken - identisk med den gruppe af professionelle, der er beskrevet i § 4, stk. 1, i lov nr. 316 af 4. juni 1986 om Københavns Fondsbørs.
Det vil sige børsmæglerselskaber, pengeinstitutter og kreditinstitutter med særlig tilladelse.
 Forslagets § 4, stk. 1, nr. 2, svarer til den gældende § 4, litra b.
Afgiftsfritagelsen omfatter den første overdragelse af en nyudstedt aktie m.v. til første erhverver.
Forslagets § 4, stk. 1, nr. 3, er en omredigering af en gældende § 4, litra c.
Den gældende § 4, litra c, er indsat for at fritage ombytning af makulerede aktier m.v. for afgift.
Reglen får ingen betydning for aktier og investeringsforeningsbeviser, der er registreret i Værdipapircentralen.
Overgangen til papirløs registrering i Værdipapircentralen er afgiftsfri.
Det udelukker ikke anvendelse af forslagets § 4, stk. 1, nr. 3, at der for ombytningen betales et mindre vedtægtsbestemt administrationsvederlag til selskabet.
Det er dog en betingelse, at de nye aktier ganske svarer til de ombyttede, både med hensyn til art og værdi.
Forslagets § 4, stk. 1, nr. 4, er en omredigering af den gældende § 4, litra e.
Denne bestemmelse blev indsat i børsstempelafgiftsloven ved lov nr. 150 af 11. april 1984.
Bestemmelsen blev overført fra en tekstanmærkning på finansloven (Tekstanmærkning nr. 54 ad § 1 i § 42 på finansloven for 1983).
Tekstanmærkningen bemyndigede ministeren for skatter og afgifter til at lade afgiftsfritagelsen i stempellovens § 53, stk. 5, omfatte børsstempelafgiften.
Stempellovens § 53, stk. 5 hjemler stempelfrihed for visse dokumenter, der oprettes i anledning af sammenslutning mellem selskaber.
De selskaber, der omfattes af bestemmelsen er aktieselskaber, herunder kommanditaktieselskaber, og andre selskaber eller foreninger, hvor ingen af deltagerne eller medlemmerne hæfter for selskabets eller foreningens forpligtelser.
Omfattet er tillige selskaber eller foreninger med vekslende medlemstal eller vekslende kapital, selv om medlemmerne hæfter personligt.
Ifølge den gældende § 4, litra e, er det kun ved fusion af aktieselskaber eller anpartsselskaber, at overdragelse af aktier m.v. fra det ophørende til det fortsættende eller nye selskab er fritaget for afgift.
Ved denne formulering fik bestemmelsen et snævrere anvendelsesområde end tekstanmærkningen, som den afløste.
Forslagets § 4, stk. 1, nr. 4, er ved henvisningen til stempellovens § 53, stk. 5, helt i overensstemmelse med den pågældende tekstanmærkning.
Det er i § 4, stk. 1, nr. 5, foreslået at afgiftsfritage de aftaler om køb eller bytte af børsnoterede aktier m.v., som et børsmæglerselskab indgår med en udenlandsk værdipapirformidler det være sig vekselerer eller pengeinstitut.
De handlede værdipapirer skal være optaget til notering på Københavns Fondsbørs eller på et tilsvarende udenlandsk marked.
Bestemmelsen foreslås indsat for at modvirke, at handel med danske aktier kommer til at foregå uden for Danmark - og dermed udenom Københavns Fondsbørs. § 4, stk. 1, nr. 5, åbner sammen med § 4, stk.1, nr. 1, mulighed for at danske børsmæglerselskaber afgiftsfrit kan købe og sælge aktier i udlandet.
Der bliver derved ikke afgift på denne form for eksport af tjenesteydelser.
Der er ikke i forslaget stillet krav om, at aftalerne skal indgås over Københavns Fondsbørs' handelssystem.
Efterhånden som fondsbørsbestyrelsen med industriministerens godkendelse, jf. § 15, stk. 2, i lov om Københavns Fondsbørs, indgår aftaler om deltagelse i udenlandske- eller internationale børshandelssystemer, vil forslagets § 4, stk. 1, nr. 5, sandsynligvis kanalisere udlandshandelen ind over Københavns Fondsbørs. § 4, stk. 1, nr. 5, er på denne måde i overensstemmelse med fondsbørsreformens intention om, at en så stor en del som muligt af handelen med værdipapirer skal foregå over Københavns Fondsbørs.
 § 4, stk. 2, er omtalt i de almindelige bemærkninger pkt. 13.
TIL § 5 Forslagets § 5 indeholder regler om, hvem der skal indbetale afgiften.
Den foreslåede § 5 er en videreførelse af principperne i den gældende § 8 sammenholdt med § 6. Der henvises til de almindelige bemærkninger pkt. 20, hvor der nærmere er gjort rede for, hvorledes der skal indberettes, når der sker overdragelse af aktier m.v.
I handler, hvor en part er fondshandler, påhviler det altid fondshandleren at indberette handlerne og indbetale afgiften.
Medvirker der mellemhandler, skal denne indbetale afgiften, uanset om mellemhandleren er fondshandler.
Indbetaler mellemhandleren ikke afgiften, hæfter tillige overdrager og erhverver for afgiftens betaling.
Parterne er frit stillet med hensyn til den indbyrdes fordeling af afgiften.
TIL § 6 Det hidtidige system med oprettelse af skriftlige børsnotaer, som påklæbes børsstempelmærker, foreslås erstattet med udelukkende kontant afregning.
Der gives allerede i vidt omfang tilladelse for vekselerere og pengeinstitutter til at foretage kontant afregning af afgiften en gang om måneden.
Formålet med den foreslåede bestemmelse er at lette afgiftsbetalingen for de afgiftspligtige.
Samtidig åbner forslaget mulighed for en hurtigere og mere sikker kontrol med afgiftens betaling.
Fondshandlere skal efter § 6, stk. 1, beregne og indbetale afgift for de i løbet af en måned foretagne overdragelser.
Da fondshandleres ovedragelser foreslås afgiftsfritaget, er det overdragelser til fondshandeleren, som skal afgiftsberigtiges efter § 6, stk. 1, jf.
§ 5. Den opgørelse, der skal indsendes til statsskattedirektoratet, skal omfatte samtlige handler i den pågældende måned.
Opgørelsen skal altså også indeholde oplysning om ikke-afgiftspligtige overdragelser.
Forslaget om en 4 ugers frist (§ 6, stk. 2) til afregning af afgiften, når der ikke er en fondshandler inddraget i handelen, er begrundet i, at det vil være en lettelse for f.eks. advokater og revisorer at kunne samle klienters handel med aktier m.v. for nogle uger ad gangen.
TIL §§ 7-8 Statsskattedirektoratet kan efter forslagets § 7, stk. 1, pålægge parterne at give oplysninger ud over dem, der er indeholdt i de indsendte opgørelser og anmeldelser.
 Forslagets § 8 svarer i realiteten til børsstempelafgiftslovens § 13.
Efter forslagets § 8 fastsætter statsskattedirektoratet afgiften, hvis der ikke er indsendt behørig meddelelse om en stedfunden handel.
Statsskattedirektoratet kan ændre en parts beregning, hvis denne er ukorrekt.
TIL §§ 9-11 De i kapitel 3 (§§ 9-11) foreslåede straffebestemmelser er udformet efter samme principper som i andre nyere skatte- og afgiftslove.
Der er taget udgangspunkt i de anbefalinger, der findes side 220-221 i betænkning om straffebestemmelser i skatte-, afgifts- og tilskudslovgivningen, betænkning nr. 932, 1981.
TIL § 12 Der henvises til de almindelige bemærkninger, pkt. 20.
TIL § 13 Loven skal efter forslagets § 13, stk. 1, træde i kraft dagen efter bekendtgørelsen i Lovtidende og have virkning fra tidspunktet for påbegyndelsen af første fase af fondsbørsens pilotprojekt, den 1.
 juni 1987.
Det er af væsentlig betydning for fondsbørsreformens succes, at de foreslåede regler om afgiftsfritagelse for fondshandleres salg af aktier m.v. kan træde i kraft så tidligt som muligt.
De erfaringer, der høstes under pilotprojektet påvirkes derved ikke senere af ændrede afgiftsregler.
Der er derimod ikke behov for at lade de nye regler finde anvendelse før pilotprojektets start.
Forslagets § 13, stk. 3, medfører, at fondsbørsvekselerere kan handle under samme afgiftsregler som de øvrige professionelle markedsdeltagere, indtil § 16, stk. 1, i den hidtidige lov om Københavns Fondsbørs ophæves.
Når denne bestemmelse ophæves, bortfalder begrebet fondsbørsvekselerer.
Efter § 49, stk. 2, i lov om Københavns Fondsbørs, jf. lov nr. 316 af 4. juni 1986, fastsætter industriministeren tidspunktet for ophævelse af bl.a. bestemmelserne i § 16, stk. 1, i lov om Københavns Fondsbørs.
TIL § 14 Efter de hidtidige regler er fondshandleres salg af aktier m.v. over egenbeholdningen afgiftspligtig med 1 pct.
De foreslåede regler medfører, at fondshandleres salg af aktier m.v. altid er fritaget for afgift.
Der hviler således en latent afgiftsbyrde på fondshandlernes beholdning af aktier m.v. på det tidspunkt, hvor de nye regler får virkning.
Der henvises til pkt. 14 og 23 i de almindelige bemærkninger.
Formålet med § 14 er at neutralisere overgangen fra det ene sæt afgiftsregler til det andet.
Det foreslås, at fondshandlerne skal betale en afgift svarende til 1 pct. af kursværdien pr. 31. maj 1987 af beholdningen af aktier m.v.
Værdipapirer i pengeinstitutternes puljeordninger holdes uden for afgiftspligten efter § 14. Efter forslagets § 4, stk. 2, er der nemlig almindelig afgiftspligt ved overdragelse af disse værdipapirer.
Afgiftsbetalingen efter § 14 knyttes ikke til overdragelsestidspunktet.
For at give de afgiftspligtige en rimelig frist, foreslås det, at afgiften skal være betalt senest den 30. november 1987.
TIL § 15 Efter forslaget gælder loven ikke for Færøerne og Grønland.
Det betyder, at Færøerne og Grønland i relation til loven betragtes som udland.
BILAG I dette bilag er (markeret med --/ og /-- ) indsat gældende formulering af de bestemmelser, der berøres af lovforslaget Lov om en særlig stempelafgift ved overdragelse af offentlige værdipapirer.
Lov nr. 313 af 20. december 1915 som ændret ved lov nr. 135 af 30 marts 1946, ved lov nr. 150 af 11. april 1984 og ved lov nr. 165 af 21. marts 1986.
I ALMINDELIGE BESTEMMELSER ANGÅENDE STEMPELPLIGTEN § 1. Ved overdragelse af aktier og lignende offentlige værdipapirer gennem køb og bytte skal der betales stempelafgift efter nedenstående regel.
Afgiften betales også ved overdragelse af tegningsret til sådanne papirer og af interimsbeviser for disse.
§ 2. Når værdipapirer af den i § 1 nævnte art overdrages ved køb og bytte, skal der udfærdiges særlig skriftlig opgørelse mellem parterne, undtagen i de i § 4 b) og c) nævnte tilfælde.
Når overdragelsen sker gennem mellemmand, der handler i eget navn, men for en andens regning (kommissionær), skal der såvel mellem kommissionæren og den, for hvis regning han handler, som mellem kommissionæren og trediemand udfærdiges skriftlig opgørelse som ved selvstændig overdragelse.
§ 3. 1) Opgørelsen skal forsynes med stempel i forhold til de overdragne papirers samlede værdi med 2 kr. for hver 200 kr. eller del deraf.
Hvis den ene af parterne er vekselerer, og hvis overdragelsen for hans vedkommende ikke sker for egen regning, men i kommission, nedsættes afgiften til det halve.
Hvad der i denne lov er fastsat for det tilfælde, at en part er vekselerer, gælder også banker, vekselmæglere eller andre, der driver sådan omsætning med offentlige værdipapirer, at de er pligtige til at føre bøger efter lov nr. 98 af 10. maj 1912.
2) Hvis overenskomst om køb eller bytte af offentlige værdipapirer afsluttes i udlandet, og den ene af parterne er bosat i udlandet, svares stempelafgiften med halvdelen af det beløb, hvormed opgørelsen efter den under 1) givne regel ellers skulle stemples.
3) Ved køb beregnes stemplet efter den betingede købesum, ved bytte efter samtlige overdragne papirers værdi på det pågældende tidspunkt.
 § 4. Stempelafgift svares ikke i følgende tilfælde:
a) Når begge parterne er vekselerere, og overdragelsen for begges vedkommende sker i kommission, b) ved den første overdragelse fra udstederen til første erhverver, c) når hos den oprindelige udsteder eller dennes stedfortræder værdipapirer ombyttes med nye af tilsvarende art og værdi uden vederlag ud over i vedtægt eller på anden måde for sådan ombytning fastsat kendelse, d) ved arbitrageforretninger, for så vidt angår salg til udlandet af aktier i danske selskaber, e) når der ved fusion af aktieselskaber eller anpartsselskaber overdrages aktier og lignende værdipapirer fra det ophørende til det fortsættende eller nye selskab.
II OM OPGØRELSEN § 5. Opgørelsen skal udfærdiges senest første søgnedag efter, at købet eller byttet er afsluttet.
Under ganske særlige forhold kan opgørelsens udfærdigelse dog udsættes indtil fjerdedagen efter handelens afslutning.
Den skal indeholde oplysning om parternes navn og bopæl, tid og sted for overdragelsen, dennes genstand og ved køb størrelsen af den betingelse købesum, ved bytte værdien af de overdragne papirer.
Hvis overdragelsen er sket ved kommissionær, skal opgørelsen forsynes med påtegning: »I kommission«; hvis den er sket som led i en arbitrageforretning, skal den forsynes med påtegning:
»Arbitrage«; hvis den er sket ved mellemmand, der ikke selv er part, skal opgørelsen foruden parternes navne tillige indeholde oplysning om mellemmandens navn.
 § 6. 1) Ved køb skal opgørelsen udfærdiges af sælgeren.
Hvis den ene part er vekselerer, den anden ikke, skal opgørelsen dog udfærdiges af vekselereren.
Hvis begge parter er vekselerere, og købet sker i kommission, skal også køberen udfærdige opgørelse, som dog ikke skal stemples.
 Hvis købet sker gennem mellemmand, skal denne udfærdige opgørelsen.
2) Ved bytte skal hver af parterne udfærdige opgørelse med angivelse af værdien af de værdipapirer, den pågældende overdrager.
Hvis ombytningen sker ved vekselerer som kommissionær, påhviler det alene vekselereren at udfærdige opgørelse; denne skal da angive værdien af de papirer, der overdrages ham.
Hvis ombytningen sker gennem mellemmand, skal denne udfærdige særskilt opgørelse for hver af parterne med angivelse af værdien af de papirer, der overdrages af vedkommende part.
3) Hvis den ene af parterne er i udlandet, udfærdiges opgørelsen af den herværende part.
4) Hver opgørelse udfærdiges i to enslydende eksemplarer, af hvilke det ene bliver hos udstederen, medens det andet senest trediedagen efter udfærdigelsen afsendes til den anden part.
Hvis overdragelsen er sket gennem mellemmand skal denne inden nævnte tidsfrist afsende begge eksemplarer af opgørelsen, eet til hver part.
§ 7. Vekselereren skal ved udfærdigelse af opgørelsen benytte sådanne blankethæfter, som af finansministeren foreskrives.
Det eksemplar af opgørelsen, som udfærdigeren selv beholder, skal forblive i det pågældende blankethæfte, og når opgørelsen udfærdiges af begge parter, skal også det eksemplar, der modtages, opbevares.
Når vekselerer som mellemmand afsender begge eksemplarer af opgørelsen, skal han forsyne den til blanketten hørende talon med angivelse af det anvendte stempel.
 Blankethæfterne skal opbevares i 2 år.
III STEMPLING OG AFGIFTENS BERIGTIGELSE § 8. Den, som efter de foregående bestemmelser er pligtig til at udfærdige opgørelse, skal inden 3 dage efter udfærdigelsen forsyne den med det foreskrevne stempel.
 Enhver af parterne er derhos ansvarlig for stempelafgiftens betaling.
 § 9. Stemplingen sker ved, at opgørelsen forsynes med stempelmærker.
Finansministeren fastsætter, til hvilke takster der skal udfærdiges stempelmærker, og træffer nærmere bestemmelse om mærkernes form udstyrelse og forhandling samt om fremgangsmåden ved stemplingen.
Finansministeren bemyndiges til at godtgøre makulerede, men ubrugte stempelmærker med fradrag af 4 pct. af deres beløb, dog mindst 10 øre.
§ 10. Hvis den, til hvem der skal afsendes opgørelse, ikke modtager sådan, skal han inden 14 dage efter, at købets eller byttets afslutning er kommet til hans kundskab, affordre den anden part behørigt stemplet opgørelse.
Hvis opgørelsen ikke derefter modtages inden 14 dage, eller hvis den fremkommer uden at være behørigt stemplet, skal vedkommende part inden andre 14 dage anmelde sagen for tilsynsmyndigheden, jf. § 12.
IV TILSYNSBESTEMMELSER § 11. Banker, vekselmæglere, vekselerere og andre, som driver sådan omsætning med offentlige værdipapirer, at de er pligtige til at føre bøger efter lov nr. 98 af 10. maj 1912, skal inden virksomheden påbegyndes, indgive særlig anmeldelse desangående til finansministeren.
Selskaber og personer, der alt driver sådan virksomhed ved denne lovs ikrafttræden, skal indgive anmeldelse inden 4 uger derefter.
Virksomheder med filialer indgiver særlig anmeldelse for hovedafdelingen og for hver af filialerne.
§ 12. Tilsynet med denne lovs overholdelse føres af finansministeren gennem skattedepartementet.
§ 13. Enhver, der efter bestemmelsen i § 7 er pligtig at benytte blankethæfter, skal efter skattedepartementets bestemmelse:
enten senest inden 4 uger efter, at begæring derom er fremsat, indsende de hæfter, der vedrører de inden begæringens fremsættelse afsluttede forretninger, til tilsynsmyndigheden til undersøgelse, eller med samme tidsfrist udlevere hæfterne til undersøgelse i forretningens lokaler og endvidere give adgang til fornøden undersøgelse i virksomhedens lokaler af forretningens bøger og regnskaber vedrørende omsætningen med aktier og lignende offentlige værdipapirer.
Opfyldelsen af denne pligt kan i fornødent fald fremtvinges ved dagbøder, der pålægges af finansministeren.
Gennemsynet af de indsendte blankethæfter skal foretages hurtigst muligt, og hæfterne skal efter endt undersøgelse straks tilbageleveres indsenderen.
Kun de hæfter, med hensyn til hvilke der er forefundet nogen stempelovertrædelse kan tilbageholdes ud over 4 uger efter indsendelsen.
§ 14. Tilsynsmyndigheden fastsætter stempelafgiften for opgørelser, der ikke findes behørigt stemplede, og ikender bøde for begåede stempelovertrædelser.
Den er til brug ved stempelberegningen berettiget til at afæske parterne enhver oplysning, som er fornøden for beregningen.
§ 15. Hvis nogen anser sig for forurettet ved den af tilsynsmyndigheden trufne afgørelse, kan han inden 4 uger, efter at han har fået underretning om denne, forlange, at spørgsmålet om, hvorvidt stempelforpligtelse eller overtrædelse af denne lovs bestemmelser foreligger, eller om bøde rettelig er ikendt, afgøres ved rettergang under en mod ham efter administrationens foranstaltning anlagt sag.
§ 16. Tilsynsmyndigheden er under ansvar efter straffelovens § 139 pligtig til overfor alle andre end de med tilsynet betroede at hemmeligholde, hvad den gennem tilsynsvirksomheden er blevet vidende om.
§ 17. Antallet af embedsmænd under skattedepartementet forøges med en kontorchef og en fuldmægtig, hvorhos finansministeren bemyndiges til at afholde den med gennemførelsen af denne lov i øvrigt forbundne udgift.
V ORDENS- OG STRAFFEBESTEMMELSER § 18. Den, som uretmæssigt undlader at udfærdige opgørelse eller at forsyne en opgørelse med behørigt stempel, såvel som den, der undlader at indsende en ikke behørigt stemplet opgørelse til tilsynsmyndigheden, hvor pligten dertil påhviler ham, anses med bøde fra 5 til 25 gange det manglende stempelbeløb, dog mindst med 10 kr.
 Hvis opgørelsen ikke skulle have været stemplet, er bøden 10 kr.
§ 19. Den, som ved angivelse i opgørelsen eller i øvrigt til brug ved stempelafgiftens beregning meddeler vitterlig urigtig oplysning angående de forhold, hvorpå stempelafgiftens beregning beror, eller som for at unddrage sig eller andre fra et pådraget stempelansvar fragår besiddelsen af en stempelpligtig opgørelse, anses med bøde fra 100 til 1.000 kr.
§ 20. Hvis nogen i øvrigt gør sig skyldig i overtrædelse af de i denne lovs §§ 5, 6, 7, 10 eller 11 givne bestemmelser, straffes han med bøde fra 10 til 100 kr.
§ 21. De i §§ 18 og 20 foreskrevne bøder ikendes af tilsynsmyndigheden.
Sager angående forseelser efter § 19 skal, for så vidt de ikke med finansministerens samtykke afgøres i mindelighed, behandles efter de for offentlige straffesager givne regler.
§ 22. Med hensyn til stempelafgiftens inddrivelse og bødernes afsoning forholdes der i overensstemmelse med reglerne i lov om stempelafgift af 13. maj 1911 § 44.
Bøderne tilfalder statskassen, men kan, når omstændighederne taler derfor, eftergives eller nedsættes af finansministeren.
VI SÆRLIGE BESTEMMELSER § 23. Den i oktroj for Nationalbanken af 4. juli 1818 § 50, jf. lov nr. 157 af 12. juli 1907, hjemlede fritagelse for stempelafgift kommer ikke til anvendelse med hensyn til opgørelser efter denne lov.
Denne bestemmelse får dog først gyldighed overfor Nationalbanken, når den i henhold til § 16 i lov nr. 157 af 12. juli 1907 er blevet tiltrådt af bankens aktionærforsamling.
§ 24. De personer og institutioner, hvem anmeldelsespligt påhviler i henhold til denne lovs § 11, skal - dog kun indenfor en sådan begrænsning, som fastsættes af finansministeren - til brug ved skatteansættelser for skatteårene 1916-17 og 1917-18 meddele skattemyndighederne de oplysninger vedrørende køb og salg af værdipapirer, der kan tjene til vejledning ved ansættelse af indkomst- og formueskat til staten.
Finansministeren kan, om fornødent, fremtvinge oplysningernes meddelelse ved fastsættelse af en dagbøde.
§ 25. De i § 86 i lov om stempelafgift af 13. maj 1911 nævnte aktier og andelsbeviser skal fremtidig stemples med 1 pct. af deres pålydende beløb.
Det samme gælder de i ovennævnte lov omhandlede interimsbeviser, når de ikke inden den fastsatte frist afløses af behørigt stemplede aktiebreve eller andelsbeviser.
De nævnte dokumenter kan fremtidig i alle tilfælde udstedes til ihændehaveren og transporteres uden stempel.
 § 26. Denne lov, som ikke gælder for Færøerne, træder i kraft den 1.
 januar 1916.
