Nr LSF 177 Forslag til Lov om ændring af lov om radiokommunikation (* 1) Fremsat af kommunikationsministeren (Torben Rechendorff) den 15. januar 1992 Vedtaget ved tredjebehandling den 31. marts 1992 Lov nr. 231 af 08/04/1992 § 1 I lov om radiokommunikation, jf. lovbekendtgørelse nr. 210 af 6. april  

 1976, som ændret ved lov nr. 933 af 19. december 1986, foretages følgende  

 ændringer:
 1. § 1 affattes således:
» § 1. Oprettelse og drift af anlæg for radiokommunikation  

 (radioanlæg) må på dansk territorium kun ske med tilladelse fra  

 kommunikationsministeren.
Dette gælder dog ikke 1) radioanlæg, der benyttes i det nationale forsvars tjeneste, 2) radioanlæg, der alene er bestemt til modtagning af radiofoni eller  

 fjernsyn, 3) radioanlæg, der er indrettet til modtagning af programstof, der sendes  

 via satellit bestemt for direkte modtagning hos almenheden eller med  

 kabelfordeling for øje, og 4) radioanlæg, der alene er indrettet til modtagning på frekvensbånd under  

 30 MHz eller frekvensbånd, der her i landet er anvist for amatørradio.
 Stk. 2. Kommunikationsministeren kan fastsætte bestemmelser om, at  

 andre kategorier af radioanlæg end dem, der er nævnt i stk. 1, nr. 1-4, kan  

 oprettes og drives uden tilladelse.
 Stk. 3. Ved bedømmelse af, om tilladelse efter stk. 1 kan gives,  

 vil der bl.a. blive lagt vægt på:
 1) At anvendelsen af radioanlægget sikrer en effektiv udnyttelse af  

 radiofrekvensspektret.
 2) At anvendelsen af radioanlægget respekterer hensynet til at forhindre  

 uautoriseret modtagning af radiokommunikation, som ikke er bestemt til brug  

 for almenheden.
Stk. 4. Ved radiokommunikation forstås enhver overføring,  

 udsendelse eller modtagning af tegn, signaler, skrift, billeder, lyd eller  

 efterretninger af enhver art ved hjælp af radiobølger.« 2. §§ 3 og 4 affattes således:
 » § 3. Kommunikationsministeren fastsætter nærmere  

 bestemmelser om vilkår for tilladelser til radioanlæg efter § 1, herunder  

 radioanlæg i skibe og luftfartøjer under dansk flag.
 Stk. 2. I vilkår efter stk. 1 kan der bl.a. fastsættes  

 bestemmelser om:
 1) Krav om typegodkendelse eller godkendelse af kvalitetsstyringssystemer.
 2) Frekvensanvendelse, herunder at radioanlægget kun må benytte de  

 frekvenser, som er anvist til formålet.
 3) Krav om, at brugeren af radioanlægget skal have bestået foreskrevne  

 prøver.
 4) Tidsmæssig begrænsning for tilladelser samt om tilbagekaldelse af  

 tilladelser, når forholdene efter kommunikationsministerens skøn gør det  

 nødvendigt.
 § 4. Kommunikationsministeren kan fastsætte bestemmelser om  

 indretning, benyttelse og markedsføring af radioanlæg, herunder dem, der er  

 omhandlet i § 1, stk. 1, nr. 2-4, og § 1, stk. 2. Der kan bl.a. fastsættes  

 bestemmelser om:
 1) Forbud mod eller indskrænkning i adgangen til markedsføring, herunder  

 salg og udlevering af radioanlæg.
2) Påbud om tilbagekaldelse fra markedet, tilbagekøb eller  

 afhjælpning.« 3. Efter § 4 indsættes:
» § 4 a.
Kommunikationsministeren kan fastsætte regler om  

 bl.a. markedsføring, ibrugtagning og anvendelse af radioanlæg, som er  

 omfattet af Rådets direktiv 91/263/EØF om indbyrdes tilnærmelse af  

 medlemsstaternes lovgivning om teleterminaludstyr samt gensidig anerkendelse  

 af udstyrets overensstemmelse.
§ 4 b.
Kommunikationsministeren kan fastsætte regler om gebyrer  

 til dækning af de udgifter, der er forbundet med administrationen af loven.  

 Der kan fastsættes gebyrer for bl.a. udstedelse og ændring af tilladelser,  

 typegodkendelser og andre godkendelser.« 4. I § 5 indsættes som stk. 2:
» Stk. 2. Ud over de i stk. 1 nævnte tilfælde kan  

 kommunikationsministeren, hvis forholdene gør det nødvendigt, bestemme, at  

 brugen af radioanlæg, herunder dem, der er omhandlet i § 1, stk. 1, nr. 2-4,  

 og § 1, stk. 2, skal ophøre.« 5. § 6 affattes således:
» § 6. Kommunikationsministeren fastsætter nærmere  

 bestemmelser om tavshedspligt for brugere af radioanlæg, herunder radioanlæg,  

 der er omhandlet i § 1, stk. 1, nr. 2-4, og § 1, stk. 2.« 6. Efter § 6 indsættes:
» § 6 a.
Kommunikationsministeren fastsætter nærmere regler om  

 tilsyn og kontrol med overholdelsen af loven og de i medfør af denne  

 fastsatte bestemmelser, herunder om 1) adgang til, hvis det skønnes nødvendigt, til enhver tid mod behørig  

 legitimation uden retskendelse at foretage kontrolbesøg og -undersøgelser og 2) adgang til i forbindelse med den kontrol, der er nævnt i nr. 1, at  

 plombere radioanlæg, hvortil der ikke foreligger en tilladelse, eller hvis  

 vilkårene for en tilladelse ikke er overholdt.« 7. § 7, stk. 3, affattes således:
» Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.« 8. Efter § 7 indsættes:
» § 7 a.
I sager om overtrædelse af § 7, stk. 1 eller stk. 2,  

 der ikke skønnes at ville medføre højere straf end bøde på 2000 kr., kan  

 kommunikationsministeren tilkendegive den pågældende, at sagen kan afgøres  

 uden retslig forfølgning, hvis den pågældende erklærer sig rede til at betale  

 en bøde inden en nærmere angiven frist.
 Stk. 2. I sager, der afgøres efter proceduren i stk. 1, kan  

 afgørelsen betinges af, at den pågældende erklærer sig indforstået med  

 konfiskation af det radioanlæg, der er genstand for overtrædelsen.
 Stk. 3. Betales en bøde efter stk. 1 ikke i rette tid, eller  

 misligholdes et vilkår om konfiskation efter stk. 2, overgives sagen til  

 politiet.
Stk. 4. For en tilkendegivelse efter stk. 1 finder bestemmelserne  

 i retsplejeloven om indholdet af anklageskriftet i politisager tilsvarende  

 anvendelse.« 9. Efter § 8 indsættes:
» § 9. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.« § 2 Loven træder i kraft den 1. juli 1992.
§ 3 Loven gælder ikke for Færøerne og Grønland, men kan ved kongelig  

 anordning sættes i kraft for disse landsdele.
Oprindeligt fremsat forslag § 1 I lov om radiokommunikation, jf. lovbekendtgørelse nr. 210 af 6. april  

 1976 som ændret ved lov nr. 933 af 19. december 1986, foretages følgende  

 ændringer:
 1. § 1 affattes således:
» § 1. Oprettelse og drift af anlæg for radiokommunikation  

 (radioanlæg) må på dansk territorium kun ske med tilladelse fra  

 kommunikationsministeren.
Dette gælder dog ikke 1) radioanlæg, der benyttes i det nationale forsvars tjeneste, 2) radioanlæg, der alene er bestemt til modtagning af radiofoni eller  

 fjernsyn, 3) radioanlæg, der er indrettet til modtagning af programstof, der sendes  

 via satellit bestemt for direkte modtagning hos almenheden eller med  

 kabelfordeling for øje, og 4) radioanlæg, der alene er indrettet til modtagning på frekvensbånd under  

 30 MHz eller frekvensbånd, der her i landet er anvist for amatørradio.
 Stk. 2. Kommunikationsministeren kan fastsætte bestemmelser om, at  

 andre kategorier af radioanlæg end dem, der er nævnt i stk. 1, nr. 1-4, kan  

 oprettes og drives uden tilladelse.
 Stk. 3. Ved bedømmelse af, om tilladelse efter stk. 1 kan gives,  

 vil der bl.a. blive lagt vægt på:
 1) At anvendelsen af radioanlægget sikrer en effektiv udnyttelse af  

 radiofrekvensspektret.
 2) At anvendelsen af radioanlægget respekterer hensynet til at forhindre  

 uautoriseret modtagning af radiokommunikation, som ikke er bestemt til brug  

 for almenheden.
 Stk. 4. Ved radiokommunikation forstås enhver overføring,  

 udsendelse eller modtagning af tegn, signaler, skrift, billeder, lyd eller  

 efterretninger af enhver art ved hjælp af radiobølger.«.
 2. §§ 3 og 4 affattes således:
 » § 3. Kommunikationsministeren fastsætter nærmere  

 bestemmelser om vilkår for tilladelser til radioanlæg efter § 1, herunder  

 radioanlæg i skibe og luftfartøjer under dansk flag.
 Stk. 2. I vilkår efter stk. 1 kan der bl.a. fastsættes  

 bestemmelser om:
 1) Krav om typegodkendelse eller godkendelse af kvalitetsstyringssystemer.
 2) Frekvensanvendelse, herunder at radioanlægget kun må benytte de  

 frekvenser, som er anvist til formålet.
 3) Krav om, at brugeren af radioanlægget skal have bestået foreskrevne  

 prøver.
 4) Tidsmæssig begrænsning for tilladelser samt om tilbagekaldelse af  

 tilladelser, når forholdene efter kommunikationsministerens skøn gør det  

 nødvendigt.
 § 4. Kommunikationsministeren kan fastsætte bestemmelser om  

 indretning, benyttelse og markedsføring af radioanlæg, herunder dem, der er  

 omhandlet i § 1, stk. 1, nr. 2-4, og § 1, stk. 2. Der kan bl.a. fastsættes  

 bestemmelser om:
 1) Forbud mod eller indskrænkning i adgangen til markedsføring, herunder  

 salg og udlevering af radioanlæg.
 2) Påbud om tilbagekaldelse fra markedet, tilbagekøb eller  

 afhjælpning.«.
 3. Efter § 4 indsættes:
» § 4 a.
Kommunikationsministeren kan fastsætte regler om  

 bl.a. markedsføring, ibrugtagning og anvendelse af radioanlæg, som er  

 omfattet af Rådets direktiv 91/263/EØF om indbyrdes tilnærmelse af  

 medlemsstaternes lovgivning om teleterminaludstyr samt gensidig anerkendelse  

 af udstyrets overensstemmelse.
§ 4 b.
Kommunikationsministeren kan fastsætte regler om gebyrer  

 til dækning af de udgifter, der er forbundet med administrationen af loven.  

 Der kan fastsættes gebyrer for bl.a. udstedelse og ændring af tilladelser,  

 typegodkendelser og andre godkendelser.«.
 4. I § 5 indsættes som stk. 2:
 » Stk. 2. Udover de i stk. 1 nævnte tilfælde kan  

 kommunikationsministeren, hvis forholdene gør det nødvendigt, bestemme, at  

 brugen af radioanlæg, herunder dem, der er omhandlet i § 1, stk. 1, nr. 2-4,  

 og § 1, stk. 2, skal ophøre.«.
 5. § 6 affattes således:
 » § 6. Kommunikationsministeren fastsætter nærmere  

 bestemmelser om tavshedspligt for brugere af radioanlæg, herunder radioanlæg,  

 der er omhandlet i § 1, stk. 1, nr. 2-4, og § 1 stk. 2.«.
 6. Efter § 6 indsættes:
» § 6 a.
Kommunikationsministeren fastsætter nærmere regler om  

 tilsyn og kontrol med overholdelsen af loven og de i medfør af denne  

 fastsatte bestemmelser, herunder om 1) adgang til, hvis det skønnes nødvendigt, til enhver tid mod behørig  

 legitimation uden retskendelse at foretage kontrolbesøg og -undersøgelser, og 2) adgang til i forbindelse med den kontrol, der er nævnt i nr. 1, at  

 plombere radioanlæg, hvortil der ikke foreligger en tilladelse, eller hvis  

 vilkårene for en tilladelse ikke er overholdt.«.
 7. § 7, stk. 3, affattes således:
» Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.«.
 8. Efter § 7 indsættes:
» § 7 a.
I sager om overtrædelse af § 7, stk. 1 eller stk. 2,  

 der ikke skønnes at ville medføre højere straf end bøde på 2000 kr., kan  

 kommunikationsministeren tilkendegive den pågældende, at sagen kan afgøres  

 uden retslig forfølgning, hvis den pågældende erklærer sig rede til at betale  

 en bøde inden en nærmere angiven frist.
 Stk. 2. I sager, der afgøres efter proceduren i stk. 1, kan  

 afgørelsen betinges af, at den pågældende erklærer sig indforstået med  

 konfiskation af det radioanlæg, der er genstand for overtrædelsen.
 Stk. 3. Betales en bøde efter stk. 1 ikke i rette tid, eller  

 misligholdes et vilkår om konfiskation efter stk. 2, overgives sagen til  

 politiet.
 Stk. 4. For en tilkendegivelse efter stk. 1 finder bestemmelserne  

 i retsplejeloven om indholdet af anklageskriftet i politisager tilsvarende  

 anvendelse.«.
 9. Efter § 8 indsættes:
 » § 9. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.«.
§ 2 Loven træder i kraft den 1. juli 1992.
Bemærkninger til lovforslaget Almindelige bemærkninger I det optrykte bilag til dette lovforslag er forslaget sammenholdt med  

 den gældende lov.
A.
Baggrunden for lovforslaget Formålet med forslaget er for visse former for udstyr, der er omfattet af  

 lov om radiokommunikation, at skabe grundlag for gennemførelse her i landet  

 af Rådets direktiv 91/263/EØF af 29. april 1991 om indbyrdes tilnærmelse af  

 medlemsstaternes lovgivning om teleterminaludstyr samt gensidig anerkendelse  

 af udstyrets overensstemmelse (i det følgende benævnt  

 »terminaldirektivet«).
Terminaldirektivet omfatter teleterminaludstyr, der er bestemt til at  

 blive tilsluttet det offentlige telenet.
I henhold til direktivet vil det  

 sige, at udstyret er bestemt til direkte at blive tilsluttet et  

 termineringspunkt i et offentligt telenet, eller at kunne fungere sammen med  

 et offentligt telenet ved direkte eller indirekte tilslutning til et  

 termineringspunkt i et offentligt telenet med henblik på at sende, behandle  

 eller modtage informationer.
Tilslutningssystemet kan bl.a. være et  

 radiosystem.
Som eksempler på udstyrstyper i radiosystemer, der er omfattet,  

 kan nævnes mobiltelefoner og personsøgemodtagere.
 Ved »offentligt telenet« forstås i terminaldirektivet den  

 offentlige telekommunikationsinfrastruktur, der giver mulighed for at  

 transmittere signaler mellem bestemte nettermineringspunkter ved hjælp af  

 trådforbindelse, radiobølger, optiske medier eller andre elektromagnetiske  

 midler.
 Direktivet indebærer opfyldelsen af en hovedmålsætning inden for  

 telekommunikationspolitikken i EF om fuld gensidig anerkendelse af  

 typegodkendelse af terminaludstyr på grundlag af fælleseuropæiske tekniske  

 forskrifter.
 Terminaldirektivet er udarbejdet efter de retningslinier, der er indeholdt  

 i Rådets resolution af 7. maj 1985 om en ny metode i forbindelse med teknisk  

 harmonisering og standarder (85/C 136/01). Endvidere bygger  

 terminaldirektivet på Rådets afgørelse af 13. december 1990 om modulerne for  

 overensstemmelsesvurdering med henblik på anvendelse i direktiverne om  

 teknisk harmonisering (90/683/EØF). Terminaldirektivet træder i kraft den 6.  

 november 1992. Medlemsstaterne skal senest samme dato have truffet de  

 nødvendige foranstaltninger til terminaldirektivets gennemførelse.
 Med hensyn til det nærmere indhold af terminaldirektivet henvises til  

 bemærkningerne til forslag til lov om teleterminaludstyr, som er fremsat  

 samtidigt med dette lovforslag.
I nærværende lovforslag bestemmes det, at kommunikationsministeren kan  

 fastsætte nærmere regler om bl.a. markedsføring, ibrugtagning og anvendelse  

 af radioanlæg, som er omfattet af terminaldirektivet.
Reglerne vil bl.a.  

 omfatte bestemmelser om typegodkendelse og godkendelse af  

 kvalitetsstyringssystemer.
Tilladelsesforholdene for anlæggene vil fortsat  

 være reguleret af radiokommunikationslovgivningen.
Den gældende administration på området hviler bl.a. på bemyndigelsen til  

 kommunikationsministeren i lovens § 3 til at fastsætte nærmere bestemmelser  

 om vilkår for tilladelser samt om indretning og benyttelse af radioanlæg,  

 hvortil der kræves tilladelse.
I medfør af denne bemyndigelse er der i en  

 række bekendtgørelser fastsat bestemmelser om, at udstyret skal opfylde en  

 række tekniske krav.
Det skal kunne dokumenteres ved indhentelse af  

 typegodkendelse af udstyret, at de tekniske krav er opfyldt.
I bekendtgørelse  

 nr. 521 af 10. oktober 1974 om foranstaltninger til imødegåelse af ulovlig  

 benyttelse af radioanlæg er der fastsat en række bestemmelser om  

 markedsføring af radioanlæg.
 Foruden bestemmelsen om gennemførelse af terminaldirektivet for radioanlæg  

 indeholder lovforslaget en række bestemmelser, som er foranlediget af andre  

 forhold.
 Der søges bl.a. tilvejebragt hjemmel for i videre omfang end hidtil at  

 kunne undtage visse kategorier af radioanlæg fra lovens tilladelseskrav, idet  

 der dog fortsat vil kunne stilles krav til sådanne anlæg for så vidt angår  

 indretning, benyttelse og markedsføring.
Loven vil blive sat i kraft for Færøerne og Grønland ved kongelig  

 anordning med de afvigelser, som de særlige færøske og grønlandske forhold  

 tilsiger.
I forbindelse hermed vil der bl.a. blive tilvejebragt hjemmel til,  

 at tilladelsesudstedelse på Færøerne i henhold til lov om radiokommunikation  

 i et vist omfang kan varetages af Færøernes hjemmestyre.
Ved lov nr. 933 af  

 19. december 1986 om ændring af lov om radiokommunikation blev der på  

 tilsvarende måde tilvejebragt det fornødne grundlag for, at Grønlands  

 hjemmestyre kunne overtage tilladelsesudstedelsen i henhold til lov om  

 radiokommunikation.
Endvidere søges hjemmel for kommunikationsministeren til, hvis forholdene  

 efter kommunikationsministerens skøn gør det nødvendigt, at bestemme, at  

 radioanlæg ikke må anvendes.
Denne bemyndigelse kan bl.a. tænkes anvendt for  

 at sikre, at internationale aftaler eller vedtagelser om frekvensallokering  

 kan opfyldes her i landet.
 Lovforslaget indeholder herudover bestemmelser, der opfylder behov, som er  

 konstateret i forbindelse med administrationen af lov om radiokommunikation.  

 Der søges således tilvejebragt en udtrykkelig hjemmel for  

 kommunikationsministeren til at fastsætte nærmere regler, der giver adgang  

 til, hvis det skønnes nødvendigt, mod behørig legitimation at foretage  

 kontrolbesøg uden retskendelse og i forbindelse hermed at foretage plombering  

 af anlæg, hvortil der ikke foreligger en tilladelse, eller hvis vilkårene for  

 tilladelsen ikke er overholdt.
 Det er også fundet hensigtsmæssigt i selve lovteksten i lov om  

 radiokommunikation at indsætte bestemmelser, som angiver de vigtigste  

 forhold, der vil blive lagt vægt på, ved bedømmelsen af, om en ansøgning om  

 tilladelse kan imødekommes.
 For så vidt angår det nærmere indhold af de foreslåede bestemmelser  

 henvises til bemærkningerne til forslagets enkelte bestemmelser.
B.
Internationale vedtagelser I bemærkningerne til den gældende lov (Folketingstidende 1969, Tillæg A,  

 spalte 458) hedder det bl.a.:
»Administrationen af loven bygger for en stor del på bestemmelser i  

 det internationale radioreglement, der er vedføjet den af Danmark  

 ratificerede internationale telekommunikationskonvention (Montreux, 1965),  

 jf.
Lovtidende C, 1967, side 12. Bestemmelser fra radioreglement og  

 konvention optages i de af ministeren udfærdigede bekendtgørelser i det  

 omfang, de pågældende bestemmelser skal have retsvirkning her i  

 landet.«.
Den i citatet nævnte internationale telekommunikationskonvention og det  

 dertil hørende radioreglement revideres med visse mellemrum.
Det præciseres  

 derfor, at bemærkningerne i citatet gælder den til enhver tid gældende  

 konvention og det til enhver tid gældende radioreglement.
Foruden reglerne i radioreglementet og konventionen vil der ved  

 administrationen af loven fremover i vidt omfang skulle tages hensyn til  

 andre internationale aftaler, anbefalinger m.v.
I det internationale  

 samarbejde på radiokommunikationsområdet indgås der til stadighed nye  

 aftaler, herunder vedtagelse af diverse anbefalinger med henblik på at lette  

 afviklingen af radiokommunikation på tværs af landegrænserne.
Dette arbejde  

 foregår bl.a. i Den Europæiske Post- og Telekommunikationskonference, CEPT,  

 mens det hertil knyttede standardiseringsarbejde varetages af Det Europæiske  

 Institut for Telekommunikationsstandarder, ETSI.
Ved fastsættelse af nærmere regler m.v. vil der herudover i vidt omfang  

 skulle tages hensyn til relevante EF-vedtagelser på området.
Det drejer sig  

 f.eks. om indførelse af fælleseuropæiske radiosystemer såsom DECT (trådløs  

 telefon) og ERMES (personsøgning).
C.
Lovforslagets økonomiske og administrative konsekvenser Lovforslaget har ikke økonomiske eller administrative konsekvenser for  

 stat eller kommuner.
D.
Høring Lovforslaget har været udsendt til høring hos de i Telerådet  

 repræsenterede organisationer m.fl. samt hos relevante ministerier.  

 Lovforslaget har ligeledes været forelagt Grønlands hjemmestyre og Færøernes  

 landsstyre.
Bemærkninger til de enkelte bestemmelser Til § 1 Til nr. 1 ad § 1, stk. 1 I henhold til § 1, stk. 1, i den gældende lov må radioanlæg kun oprettes  

 og drives med tilladelse fra kommunikationsministeren.
Tilladelser kan  

 udstedes som 1) individuelle tilladelser til oprettelse og drift af radioanlæg, eller 2) generelle tilladelser til oprettelse og drift af radioanlæg.
Det vil  

 sige, at den godkendelse, som er udstedt for anlægget, kombineret med en  

 særlig mærkning af anlægget, udgør den tilladelse til oprettelse og drift af  

 radioanlæg, som kræves i lovens § 1.
 Radioanlæg, der benyttes i det nationale forsvars tjeneste, eller anlæg,  

 der alene er indrettet til modtagning af radiospredning, er undtaget fra  

 tilladelseskravet.
Den 26. september 1984 afsagde Højesteret dom, hvorefter radioanlæg til  

 direkte modtagning af programstof, der overføres via  

 kommunikationssatellitter (KMK-modtagere) ikke kan betragtes som radioanlæg,  

 der er indrettet for modtagning af radiospredning.
Der kræves derfor  

 tilladelse i henhold til radiokommunikationslovens § 1 til disse anlæg.
 I 1989 udstedte kommunikationsministeren bekendtgørelse nr. 266 af 28.  

 april 1989 om radioanlæg til modtagning fra kommunikationssatellitter.  

 Bekendtgørelsen omfatter radioanlæg, der er indrettet til direkte modtagning  

 af programstof, der overføres via kommunikationssatellitter.
I henhold til bekendtgørelsen må oprettelse og drift af KMK-modtagere kun  

 ske, hvis der foreligger en tilladelse hertil fra Telestyrelsen.
Tilladelsen  

 forudsætter, at anlægget er typegodkendt eller godkendt som enkeltanlæg.  

 Tilladelse kan gives som en generel tilladelse i forbindelse med  

 typegodkendelsen.
 Den generelle tilladelsesordning anvendes for så vidt angår individuelle  

 KMK-modtagere, mens modtagere i tilknytning til fællesantenneanlæg kun må  

 oprettes og drives, hvis der foreligger en enkelttilladelse hertil.
 EF-kommissionen har imidlertid meddelt den danske stat, at  

 KMK-bekendtgørelsen efter Kommissionens opfattelse strider mod EF-Traktatens  

 bestemmelser om fri bevægelighed for varer og tjenesteydelser.
 Efter forhandling med EF-kommissionen er det herefter besluttet at søge  

 reglerne på området ændret.
Det foreslås derfor, jf. § 1, stk. 1, nr. 3, at tilladelseskravet ophæves  

 for radioanlæg, der er indrettet til modtagning af programstof, der sendes  

 via satellit bestemt for direkte modtagning hos almenheden eller med  

 kabelfordeling for øje.
Der vil dermed være ligestilling mellem programstof,  

 der sendes via DBS-satellit (Direct Broadcast Satellite) og via KMK-satellit  

 (kommunikationssatellit).
For sådanne anlæg vil der i henhold til lovforslagets nr. 2 (§ 4) blive  

 stillet krav om, at der samtidig med påbegyndelse af markedsføring indsendes  

 dokumentation for overholdelse af de tekniske krav til anlæggene.
For anlæg,  

 der indgår i fællesantenneanlæg, opretholdes typegodkendelseskravet.
Med forslaget præciseres det endvidere, at radioanlæg, der alene er  

 indrettet til modtagning på nærmere angivne frekvensbånd, også kan oprettes  

 og drives uden særskilt tilladelse.
Radioanlæg, der alene er indrettet til  

 modtagning på frekvensbånd til amatørradio, vil være omfattet af denne  

 bestemmelse, jf. § 1, stk. 1, nr. 4.
 Med forslaget fastholdes den gældende lovs bestemmelser om, at radioanlæg,  

 der alene er bestemt til modtagning af radiofoni eller fjernsyn, er undtaget  

 fra tilladelseskravet, jf. § 1, stk. 1, nr. 2.
ad § 1, stk. 2 Med ændringsforslaget til lovens § 1, stk. 1, er visse kategorier af  

 radioanlæg udtrykkeligt undtaget fra lovens tilladelseskrav.
Det foreslås  

 imidlertid at give kommunikationsministeren hjemmel til herudover at  

 bestemme, at andre kategorier af radioanlæg kan oprettes og drives uden  

 tilladelse.
Der kan ikke gives en udtømmende oplistning af, hvilke  

 radioanlæg, der kan undtages fra tilladelseskravet. Årsagen hertil er bl.a.,  

 at den teknologiske udvikling kan medføre, at de hensyn, der i dag ligger til  

 grund for kravet om tilladelse, måske senere kan opfyldes på anden måde.
Endvidere vil det stadigt mere omfattende internationale samarbejde,  

 herunder den harmonisering der finder sted på EF-plan, kunne føre til, at  

 kravet om tilladelse kan fraviges.
Eksempelvis kan det være hensigtsmæssigt  

 helt at undtage radioanlæg, for hvilke der udarbejdes fælleseuropæiske,  

 tekniske forskrifter, fra tilladelseskravet.
ad § 1, stk. 3 Det er fundet hensigtsmæssigt i lov om radiokommunikation at give en  

 oplistning, der ganske vist ikke er udtømmende, af de forhold, der vil blive  

 lagt vægt på ved bedømmelsen af, om en ansøgning om tilladelse efter loven  

 kan imødekommes.
Der er imidlertid ikke tale om, at der hermed indføres en  

 ændret praksis på området.
De nævnte særlige forhold fremgår af  

 bemærkningerne til den gældende lov.
Det er fortsat ønsket om optimal udnyttelse af de begrænsede  

 frekvensressourcer, som er den væsentligste årsag til, at der fra statens  

 side finder en regulering sted af brugen af radioanlæg.
Dette forhold er  

 baggrunden for, at det under nr. 1 er anført, at der ved bedømmelsen af  

 ansøgninger om tilladelse særligt vil blive lagt vægt på, at anvendelsen  

 sikrer en effektiv udnyttelse af radiofrekvensspektret.
Dette hensyn til  

 radiofrekvensspektrets begrænsning indebærer bl.a., at der normalt ikke vil  

 blive givet tilladelse i tilfælde, hvor det kommunikationsbehov, ansøgningen  

 vedrører, på rimelig måde kan tilgodeses ved andre kommunikationsformer.
 For så vidt angår oprettelse og drift af radioanlæg, der benyttes til  

 afvikling af kommunikation, som i henhold til statens eneret,  

 telefon-koncessionerne og særrettigheds-tilladelser er forbeholdt særlige  

 selskaber, vil tilladelse alene blive meddelt disse inden for deres  

 respektive område.
 Med hensyn til bestemmelsens nr. 2 om at forhindre uautoriseret modtagning  

 af radiokommunikation bemærkes, at Danmark i henhold til det internationale  

 radioreglement skal sikre, at radiokommunikation, der ikke er bestemt til  

 brug for almenheden, hemmeligholdes.
ad § 1, stk. 4 Bestemmelsen svarer til § 1, stk. 3, i den gældende lov.
Til nr. 2 ad § 3, stk. 1 Indholdet af bestemmelsen svarer delvis til § 3, stk. 1, 1. pkt., i den  

 gældende lov.
Af redaktionelle hensyn foreslås det at udskille forholdet  

 vedrørende indretning og benyttelse af radioanlæg.
Dette forhold behandles  

 således i forslagets ad § 4. Det samme er tilfældet med den gældende lovs §  

 3, stk. 1, 2. pkt.
Forslagets § 3, stk. 1, bestemmer herefter, at  

 kommunikationsministeren fastsætter nærmere bestemmelser om vilkår for  

 tilladelser til radioanlæg efter § 1, herunder radioanlæg i skibe og  

 luftfartøjer under dansk flag.
ad § 3, stk. 2 På baggrund af erfaringerne med administrationen af den gældende lov er  

 det fundet hensigtsmæssigt at angive de væsentligste forhold, der vil kunne  

 gøres til genstand for fastsættelse af vilkår for en tilladelse.
 Der sker ikke hermed nogen ændring af gældende praksis for fastsættelse af  

 de vilkår, som er nævnt i stk. 1, og der vil fortsat kunne fastsættes andre  

 vilkår end dem, der er udtrykkeligt nævnt, til sikring af, at formålet med  

 loven opfyldes.
 De under nr. 1 nævnte vilkår om typegodkendelse eller godkendelse af  

 kvalitetsstyringssystemer kan i et vist omfang være opfyldt ved andre landes  

 udstedelse af typegodkendelser m.v. og ved typegodkendelser udstedt af  

 internationale satellitorganisationer.
 Bestemmelsen i nr. 4, hvorefter en tilladelse bl.a. kan tilbagekaldes, når  

 forholdene efter kommunikationsministerens skøn gør det nødvendigt, skal ses  

 i sammenhæng med bestemmelsen i forslagets nr. 4, ad § 5, stk. 2. Sigtet er  

 bl.a. at kunne tilbagekalde en tilladelse, hvis den forudsætning om  

 frekvensanvendelse, der lå til grund, da tilladelsen blev givet, bortfalder.  

 Der henvises iøvrigt til bemærkningerne til forslagets nr. 4, ad § 5, stk. 2.
ad § 4 Denne bestemmelse indeholder elementer fra den gældende lovs § 3, stk. 1,  

 1. pkt., § 3, stk. 1, 2. pkt., samt § 4. Efter den gældende lovs § 3, stk. 1,  

 1. pkt., kan der fastsættes nærmere bestemmelser om indretning og benyttelse  

 af radioanlæg.
Tilsvarende bestemmelser kan efter § 3, stk. 1, 2. pkt.,  

 fastsættes for radioanlæg til modtagning af radiospredning, som også efter  

 den gældende lov er undtaget fra kravet om tilladelse.
Den gældende lovs § 4  

 bestemmer, at kommunikationsministeren kan forbyde eller fastsætte vilkår for  

 fremstilling, indførsel, salg eller udlevering af radioanlæg, der ikke  

 opfylder kravene i loven m.v.
Med den foreslåede affattelse af § 4 kan kommunikationsministeren  

 fastsætte nærmere bestemmelser om indretning, benyttelse og markedsføring af  

 radioanlæg.
Som det fremgår, vil der ikke længere ske regulering for så vidt  

 angår indførsel af radioanlæg.
Denne ændring har baggrund i EF-rettens  

 principper om varernes frie bevægelighed m.v.
Bestemmelsen gælder såvel for  

 radioanlæg, hvortil der kræves tilladelse efter § 1, som for radioanlæg, der  

 er undtaget fra tilladelseskravet efter § 1, stk. 1, nr. 2-4, og § 1, stk. 2.  

 Det er præciseret, at der bl.a. vil kunne fastsættes bestemmelser om forbud  

 mod eller indskrænkning i adgangen til markedsføring, herunder salg og  

 udlevering af radioanlæg.
Endvidere vil der kunne gives påbud om  

 tilbagekaldelse fra markedet m.v.
 I bekendtgørelse nr. 521 af 10. oktober 1974 om foranstaltninger til  

 imødegåelse af ulovlig benyttelse af radioanlæg findes der bl.a. regler om,  

 at radioanlæg, for hvilke der er fastsat krav om typegodkendelse, kun må  

 sælges, hvis godkendelsen foreligger.
Særligt for så vidt angår satellitmodtagere, der med forslagets nr. 1, ad  

 § 1, stk. 1, nr. 3, fritages fra lovens tilladelseskrav, bemærkes, at det  

 fremover vil blive forlangt, at der ved påbegyndelsen af markedsføringen  

 indsendes dokumentation for kravenes overholdelse.
Der kan være tale om  

 udenlandsk typegodkendelse eller prøvningsrapport fra et autoriseret  

 laboratorium.
Hvis det konstateres, at kravene ikke er overholdt, vil der  

 kunne nedlægges forbud mod markedsføring, og fabrikant eller importør vil  

 kunne pålægges at tilbagekalde allerede solgte anlæg.
For satellitmodtagere i  

 tilknytning til fællesantenneanlæg vil der fortsat kunne stilles krav om  

 typegodkendelse.
 For så vidt angår radioanlæg, der alene er indrettet til modtagning på  

 frekvensbånd under 30 MHz eller frekvensbånd, der her i landet er anvist for  

 amatørradio eller radiospredning, jf. forslagets nr. 1, ad § 1, stk. 1, nr. 2  

 og nr. 4, findes der i dag regler i bekendtgørelse nr. 541 af 4. december  

 1985 med senere ændringer om amatør-radiostationer henholdsvis bekendtgørelse  

 nr. 140 af 13. marts 1974 om indretning og benyttelse af radiomodtagere.
Til nr. 3 ad § 4 a Med den foreslåede bestemmelse gives der kommunikationsministeren  

 bemyndigelse til at fastsætte nærmere regler om bl.a. markedsføring,  

 ibrugtagning og anvendelse af de former for radiokommunikationsudstyr, som er  

 omfattet af bindende, fælleseuropæiske, tekniske forskrifter vedtaget i  

 henhold til direktiv 91/263/EØF, jf. beskrivelsen i de almindelige  

 bemærkninger.
Bestemmelsen i radiokommunikationslovens § 1 om, at der skal  

 indhentes tilladelse til oprettelse og drift af ethvert  

 radiokommunikationsanlæg, vil imidlertid fortsat som udgangspunkt være  

 gældende sideløbende med de regler, der vil blive udstedt i medfør af den  

 foreslåede lov om teleterminaludstyr, jf. dog bemærkningerne til forslagets  

 nr. 1, ad § 1, stk. 2.
ad § 4 b Den hidtil førte gebyrpolitik vil blive videreført.
Det vil sige, at der  

 opkræves engangsgebyrer for typegodkendelser og individuelle  

 frekvensanvisninger og årlige gebyrer for individuelle tilladelser og for  

 frekvensbenyttelse.
For radiotjenester, der er tilsluttet det offentlige  

 telenet, vil der i vidt omfang gælde generelle tilladelsesordninger for de  

 radioanlæg (terminaludstyr), der benyttes i forbindelse med tjenesten.
I  

 tilknytning til disse radiotjenester opkræves der et årligt gebyr, der  

 relaterer sig til forbruget af frekvensspektrum.
Gebyret opkræves hos  

 operatøren af tjenesten.
Denne gebyrform tilgodeser tillige et af de  

 overordnede formål med radiokommunikationsloven, nemlig hensynet til at sikre  

 en effektiv udnyttelse af frekvensspektret, idet operatøren dermed tilskyndes  

 til at anvende så få frekvenser som muligt.
 De fastsatte gebyrer må fra tid til anden forudses justeret, således at de  

 medgående omkostninger ved administration af loven afspejles behørigt.
Til nr. 4 Det foreslås, at kommunikationsministeren kan bestemme, at benyttelse af  

 radioanlæg skal ophøre, hvis forholdene efter kommunikationsministerens skøn  

 gør det nødvendigt.
Efter den gældende lovs § 5 er der en tilsvarende adgang  

 til at forbyde anvendelse af radioanlæg, når hensynet til statens sikkerhed  

 gør det nødvendigt.
 Den foreslåede bestemmelse skal ses i sammenhæng med forslagets nr. 2, ad  

 § 3, stk. 2, nr. 4, jf. ovenfor.
Som led i en øget international harmonisering på  

 radiokommunikationsområdet indføres der i disse år stadigt flere  

 fælleseuropæiske radiosystemer.
I den forbindelse skal der ske en  

 harmonisering af frekvensanvendelsen i de enkelte lande.
En sådan  

 harmonisering sker bl.a. ved direktiver udstedt af EF's Ministerråd.
Den  

 foreslåede bestemmelse vil bl.a. kunne tænkes anvendt for at sikre Danmarks  

 opfyldelse af internationale vedtagelser og aftaler om frekvensanvendelse,  

 herunder EF-vedtagelser.
Bestemmelse om, at radioanlæg ikke længere må  

 anvendes, kan således bl.a. være nødvendig, hvis anlæggene oprindeligt er  

 godkendt til brug i frekvensbånd, hvorom der senere træffes aftale om  

 allokering til brug for andre radiotjenester og -anlæg.
Bestemmelsen kan betragtes som et supplement til forslagets nr. 2, ad § 3,  

 stk. 2, nr. 4, hvorefter der for en tilladelse kan fastsættes vilkår om  

 tilbagekaldelse af tilladelsen, hvormed ovennævnte hensyn i et vist omfang  

 kan tilgodeses.
Forslagets § 3, stk. 2, nr. 4, kan imidlertid vise sig  

 uhensigtsmæssig at anvende i relation til radioanlæg, der er omfattet af  

 generelle tilladelsesordninger.
I disse tilfælde er f.eks. den  

 frekvensmæssige forudsætning først og fremmest knyttet til godkendelsen af  

 radioanlægget. § 5, stk. 2, omfatter derfor alle radioanlæg, herunder dem,  

 der er undtaget fra tilladelseskravet efter § 1, stk. 1, nr. 2-4, og § 1,  

 stk. 2.
Til nr. 5 Bestemmelsen tilsigter ikke nogen ændring i den værende retstilstand.
Det  

 præciseres, at adgangen til at fastsætte bestemmelser om tavshedspligt også  

 omfatter brugere, der benytter radioanlæg, som er undtaget fra  

 tilladelseskravet efter § 1, stk. 1, nr. 2-4, og § 1, stk. 2.
Til nr. 6 Kommunikationsministeren kan efter den gældende lovs § 3, stk. 1,  

 fastsætte nærmere bestemmelser om vilkår for tilladelse samt om indretning og  

 benyttelse af radioanlæg, hvortil der kræves tilladelse efter lovens § 1.
 I bekendtgørelser på radiokommunikationsområdet er der fastsat  

 bestemmelser om, at radioanlæg kan plomberes, hvis der ikke foreligger  

 tilladelse til anlægget eller, hvis vilkårene for en tidligere meddelt  

 tilladelse ikke er opfyldt.
Plombering af et radioanlæg foretages for at hindre brug af anlæg, der  

 ikke foreligger tilladelse til, eller hvor vilkårene for en tilladelse ikke  

 er overholdt.
Bestemmelser om plombering m.v. af radioanlæg har nær  

 sammenhæng med spørgsmålet om adgangen til uden retskendelse at foretage  

 kontrolbesøg.
Regler om sådanne kontrolbesøg er ikke fastsat ved lov, men har  

 hidtil været fastsat i administrative forskrifter og har været knyttet som  

 vilkår for de enkelte tilladelser.
Denne praksis har ikke været anfægtet fra  

 domstolenes side.
 Det er imidlertid fundet hensigtsmæssigt ved denne revision af loven at  

 indsætte en udtrykkelig lovhjemmel til, hvis det skønnes nødvendigt, mod  

 behørig legitimation at foretage kontrolbesøg uden retskendelse og til i  

 forbindelse hermed at foretage plombering i nærmere angivne tilfælde.
Til nr. 7 Den foreslåede bestemmelse hjemler bødestraf for selskaber, staten,  

 kommuner, herunder amter, m.v. efter de almindelige regler herom.
Til nr. 8 Overtrædelse af lovens § 1 og § 2 samt overtrædelse af forskrifter  

 udfærdiget i medfør af loven straffes med bøde, jf. § 7, stk. 1 og 2.
 På de betingelser, der er nævnt i retsplejelovens § 931, stk. 1, herunder  

 særligt at den sigtede erklærer sig skyldig i overtrædelsen, har politiet  

 hidtil haft mulighed for at afgøre disse bødesager udenretligt.
Politiet har ligeledes haft mulighed for efter tilsvarende regler som ved  

 udenretlig opkrævning af bøder at foretage udenretlig konfiskation af  

 radioanlæg, der er benyttet i strid med loven om radiokommunikation.
Dette er  

 sket med hjemmel i § 1, nr. 6, i bekendtgørelse nr. 572 af 30. november 1984  

 om udenretlig vedtagelse af konfiskation i politisager.
Som en administrativ forenkling, hvorved politiets arbejde kan lettes,  

 søges der med dette lovforslag tilvejebragt hjemmel til, at Telestyrelsen kan  

 forestå udenretlig bødevedtagelse samt opkrævningen heraf.
Det er dog en  

 betingelse, at overtrædelsen ikke skønnes at ville medføre højere straf end  

 bøde på 2000 kr.
I forbindelse hermed foreslås i stk. 2, at afgørelse om  

 anvendelse af den udenretlige procedure kan gøres betinget af, at den  

 pågældende erklærer sig indforstået med konfiskation.
Til nr. 9 Som anført i de almindelige bemærkninger vil denne lov blive sat i kraft  

 for Færøerne og Grønland ved kongelig anordning med de afvigelser, som de  

 særlige færøske og grønlandske forhold tilsiger.
 I forbindelse hermed vil der som noget nyt for Færøerne blive tilvejebragt  

 hjemmel til, at tilladelsesudstedelsen på Færøerne i henhold til lov om  

 radiokommunikation i et vist omfang kan varetages af Færøernes hjemmestyre.  

 Dette er i overensstemmelse med en aftale indgået den 30. maj 1988 mellem  

 Generaldirektoratet for P&T og Færøernes landsstyre om de overordnede  

 rammer for varetagelsen af telekommunikationsopgaverne på Færøerne.
Færøernes hjemmestyre vil skulle varetage den daglige forvaltning af  

 tilladelser i henhold til lov om radiokommunikation med de dertil knyttede  

 tilsyns- og kontrolopgaver for så vidt angår radioanlæg, som ikke indgår i  

 det offentlige telenet.
Det er alle slags radioanlæg, som hjemmestyret  

 fremover vil skulle give tilladelse til.
Til radioanlæg, der indgår i det  

 offentlige telenet (dvs. som er del af nettets infrastruktur), skal der dog  

 fortsat indhentes tilladelse hos kommunikationsministeren.
 Tilladelsesudstedelse i henhold til lov om radiokommunikation er så nært  

 forbundet med internationale traktatlige forpligtelser, at rigsmyndighedernes  

 ansvar i denne henseende nødvendiggør, at tilladelsesudstedelse på Færøerne  

 fortsat bevares under kommunikationsministerens ansvarsområde.  

 Instruktionsbeføjelsen forbliver således hos kommunikationsministeren, som  

 tillige vil være ankeinstans for tilladelses- og kontrolfunktionen også for  

 Færøerne.
Rigsmyndighedernes varetagelse af de internationale relationer og  

 forpligtelser på radioforvaltningsområdet berøres ikke.
For radioanlæg, som  

 indgår i det offentlige færøske telenet, er det på grund af disse anlægs  

 omfang og betydning - særligt i international sammenhæng - fundet nødvendigt,  

 at tilladelserne som hidtil udstedes af kommunikationsministeren.
 Endvidere vil der blive tilvejebragt hjemmel til, at Færøernes hjemmestyre  

 efter den nævnte overtagelse af tilladelseskompetencen kan oppebære de  

 gebyrer, som opkræves i forbindelse med udstedelsen af tilladelserne.
 For Grønlands vedkommende vil der blive indsat tilsvarende bestemmelser.  

 Hermed viderføres den retstilstand, der har været gældende siden  

 gennemførelsen af lov nr. 933 af 19. december 1986 om ændring af lov om  

 radiokommunikation, hvor der blev tilvejebragt det fornødne grundlag for, at  

 Grønlands hjemmestyre kunne overtage tilladelsesudstedelsen i henhold til lov  

 om radiokommunikation og oppebære de gebyrer, som opkræves i forbindelse  

 hermed.
Til § 2 Det foreslås, at loven træder i kraft den 1. juli 1992.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1. Oprettelse og drift af anlæg for radiokommunikation  

 (radioanlæg) må på dansk territorium kun ske med tilladelse fra  

 kommunikationsministeren.
Dette gælder dog ikke 1) radioanlæg, der benyttes i det nationale forsvars tjeneste, 2) radioanlæg, der alene er bestemt til modtagning af radiofoni eller  

 fjernsyn, 3) radioanlæg, der er indrettet til modtagning af programstof, der sendes  

 via satellit og er bestemt for direkte modtagning hos almenheden eller med  

 kabelfordeling for øje, og 4) radioanlæg, der alene er indrettet til modtagning på frekvensbånd under  

 30 MHz eller frekvensbånd, der her i landet er anvist for amatørradio.
 Stk. 2. Kommunikationsministeren kan fastsætte bestemmelser om, at  

 andre kategorier af radioanlæg end dem, der er nævnt i stk. 1, nr. 1-4, kan  

 oprettes og drives uden tilladelse.
 Stk. 3. Ved bedømmelse af, om tilladelse efter stk. 1 kan gives,  

 vil der bl.a. blive lagt vægt på:
 1) At anvendelsen af radioanlægget sikrer en effektiv udnyttelse af  

 radiofrekvensspektret.
 2) At anvendelsen af radioanlægget respekterer hensynet til at forhindre  

 uautoriseret modtagning af radiokommunikation, som ikke er bestemt til brug  

 for almenheden.
 Stk. 4. Ved radiokommunikation forstås enhver overføring,  

 udsendelse eller modtagning af tegn, signaler, skrift, billeder, lyd eller  

 efterretninger af enhver art ved hjælp af radiobølger.
§ 1. Oprettelse og drift af anlæg af enhver art for  

 radiokommunikation (radioanlæg) må på dansk territorium kun ske med  

 tilladelse fra ministeren for offentlige arbejder.
Dette gælder dog ikke  

 anlæg, der benyttes i det nationale forsvars tjeneste, eller anlæg, der alene  

 er indrettet til modtagning af radiospredning.
Stk. 2. For radioanlæg i Grønland, som ikke indgår i det  

 offentlige telenet, meddeles tilladelse af Grønlands hjemmestyre.
Ministeren  

 for offentlige arbejder fastsætter regler herom.
 Stk. 3. Ved radiokommunikation forstås enhver overføring,  

 udsendelse eller modtagning af tegn, signaler, skrift, billeder, lyd eller  

 efterretninger af enhver art ved hjælp af radiobølger.
 § 3. Kommunikationsministeren fastsætter nærmere bestemmelser om  

 vilkår for tilladelser til radioanlæg efter § 1, herunder radioanlæg i skibe  

 og luftfartøjer under dansk flag.
 Stk. 2. I vilkår efter stk. 1 kan der bl.a. fastsættes  

 bestemmelser om:
 1) Krav om typegodkendelse eller godkendelse af kvalitetsstyringssystemer.
 2) Frekvensanvendelse, herunder at radioanlægget kun må benytte de  

 frekvenser, som er anvist til formålet.
 3) Krav om, at brugeren af radioanlægget skal have bestået foreskrevne  

 prøver.
 4) Tidsmæssig begrænsning for tilladelser samt om tilbagekaldelse af  

 tilladelser, når forholdene efter kommunikationsministerens skøn gør det  

 nødvendigt.
§ 3. Ministeren for offentlige arbejder fastsætter nærmere  

 bestemmelser om vilkår for tilladelser samt om indretning og benyttelse af  

 radioanlæg, hvortil der kræves tilladelse efter § 1, herunder anlæg i skibe  

 og luftfartøjer under dansk flag.
Endvidere kan ministeren efter forhandling  

 med ministeren for kulturelle anliggender, for Færøerne og Grønland dog  

 henholdsvis landsstyret og hjemmestyret, fastsætte bestemmelser om indretning  

 og benyttelse af modtageanlæg for radiospredning.
 Stk. 2. Ministeren for offentlige arbejder kan fastsætte regler om  

 gebyrer til dækning af de udgifter, som er forbundet med administrationen af  

 §§ 1-6. Gebyrer for tilladelser, der udstedes af Grønlands hjemmestyre efter  

 § 1, stk. 2, tilfalder hjemmestyret.
 § 4. Kommunikationsministeren kan fastsætte bestemmelser om  

 indretning, benyttelse og markedsføring af radioanlæg, herunder dem, der er  

 omhandlet i § 1, stk. 1, nr. 2-4, og § 1, stk. 2. Der kan bl.a. fastsættes  

 bestemmelser om:
 1) Forbud mod eller indskrænkning i adgangen til markedsføring, herunder  

 salg og udlevering af radioanlæg.
 2) Påbud om tilbagekaldelse fra markedet, tilbagekøb eller afhjælpning.
§ 4 a.
Kommunikationsministeren bemyndiges til at fastsætte regler  

 om bl.a. markedsføring, ibrugtagning og anvendelse af radioanlæg, som er  

 omfattet af Rådets direktiv 91/263/EØF om indbyrdes tilnærmelse af  

 medlemsstaternes lovgivning om teleterminaludstyr samt gensidig anerkendelse  

 af udstyrets overensstemmelse.
§ 4 b.
Kommunikationsministeren kan fastsætte regler om gebyrer  

 til dækning af de udgifter, der er forbundet med administrationen af loven.  

 Der kan fastsættes gebyrer for bl.a. udstedelse og ændring af tilladelser,  

 typegodkendelse og andre godkendelser.
 § 4. Ministeren for offentlige arbejder kan forbyde eller  

 fastsætte vilkår for fremstilling, indførsel, salg eller udlevering af  

 radioanlæg, der ikke opfylder kravene i denne lov eller de i medfør heraf  

 udfærdigede forskrifter.
 § 5. Når hensynet til statens sikkerhed gør det nødvendigt, kan  

 ministeren for offentlige arbejder forbyde anvendelsen af radioanlæg bortset  

 fra modtageanlæg, der alene er indrettet til modtagning af radiospredning.  

 Radioanlæg, der omfattes af et sådant forbud, kan forlanges afleveret til  

 offentlig myndighed til deponering.
 Stk. 2. Udover de i stk. 1 nævnte tilfælde kan  

 kommunikationsministeren, hvis forholdene gør det nødvendigt, bestemme, at  

 brugen af radioanlæg, herunder dem, der er omhandlet i § 1, stk. 1, nr. 2-4,  

 og § 1, stk. 2, skal ophøre.
 § 5. Når hensynet til statens sikkerhed gør det nødvendigt, kan  

 ministeren for offentlige arbejder forbyde anvendelsen af radioanlæg bortset  

 fra modtageanlæg, der alene er indrettet til modtagning af radiospredning.  

 Radioanlæg, der omfattes af et sådant forbud, kan forlanges afleveret til  

 offentlig myndighed til deponering.
 § 6. Kommunikationsministeren fastsætter nærmere bestemmelser om  

 tavshedspligt for brugere af radioanlæg, herunder radioanlæg, der er  

 omhandlet i § 1, stk. 1, nr. 2-4, og § 1 stk. 2.
§ 6 a.
Kommunikationsministeren fastsætter nærmere regler om  

 tilsyn og kontrol med overholdelsen af loven og de i medfør af denne  

 fastsatte bestemmelser, herunder om 1) adgang til, hvis det skønnes nødvendigt, til enhver tid mod behørig  

 legitimation uden retskendelse at foretage kontrolbesøg og -undersøgelser, og 2) adgang til i forbindelse med den kontrol, der er omhandlet i nr. 1, at  

 plombere radioanlæg, hvortil der ikke foreligger en tilladelse, eller hvis  

 vilkårene for en tilladelse ikke er overholdt.
 § 6. Ministeren for offentlige arbejder fastsætter nærmere  

 bestemmelser om tavshedspligt for brugere af radioanlæg, hvortil der kræves  

 tilladelse efter § 1.
§ 7. Den, der uden tilladelse opretter eller driver et radioanlæg,  

 til hvis oprettelse eller drift der kræves tilladelse efter § 1, straffes med  

 bøde.
På samme måde straffes overtrædelse af § 2.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
Stk. 3. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
§ 7 a.
I sager om overtrædelse af § 7, stk. 1 eller stk. 2, der  

 ikke skønnes at ville medføre højere straf end bøde på 2000 kr., kan  

 kommunikationsministeren tilkendegive den pågældende, at sagen kan afgøres  

 uden retslig forfølgning, hvis den pågældende erklærer sig rede til at betale  

 en bøde inden en nærmere angiven frist.
 Stk. 2. I sager, der afgøres efter proceduren i stk. 1, kan  

 afgørelsen betinges af, at den pågældende erklærer sig indforstået med  

 konfiskation af det radioanlæg, der er genstand for overtrædelsen.
 Stk. 3. Betales en bøde efter stk. 1 ikke i rette tid, eller  

 misligholdes et vilkår om konfiskation efter stk. 2, overgives sagen til  

 politiet.
 Stk. 4. For en tilkendegivelse efter stk. 1 finder bestemmelserne  

 i retsplejeloven om indholdet af anklageskriftet i politisager tilsvarende  

 anvendelse.
§ 7. Den, der uden tilladelse opretter eller driver et radioanlæg,  

 til hvis oprettelse eller drift der kræves tilladelse efter § 1, straffes med  

 bøde.
På samme måde straffes overtrædelse af § 2.
 Stk. 2. I forskrifter, der udfærdiges i medfør af loven, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Er overtrædelsen begået af et aktieselskab, andelsselskab  

 eller lignende, kan der pålægges selskabet som sådant bødeansvar.
 § 9. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
 (* 1) Loven indeholder bestemmelser, der gennemfører Rådets direktiv nr.  

 91/263/EØF, De Europæiske Fællesskabers Tidende (EF-Tidende) 1991 L 128 s. 1.
