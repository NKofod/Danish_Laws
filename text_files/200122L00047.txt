Fremsat den 9. januar 2002 af  

 beskæftigelsesministeren (Claus Hjort Frederiksen) Forslag til Lov om ændring af lov om ligebehandling  

 af mænd og kvinder med hensyn til beskæftigelse og barselorlov  

 m.v., lov om dagpenge ved sygdom eller fødsel og lov om  

 børnepasningsorlov1) (Udvidelse af barselorloven og ændring  

 af børnepasningsorloven) § 1 I lov om ligebehandling af mænd og kvinder med hensyn til  

 beskæftigelse og barselorlov m.v., jf. lovbekendtgørelse nr. 895  

 af 10. oktober 2001, foretages følgende ændringer:
 1. § 7, stk. 1, affattes således:
»En kvindelig lønmodtager har ret til fravær  

 fra arbejdet på grund af graviditet og barsel fra det tidspunkt, hvor  

 der skønnes at være 4 uger til fødslen.
Efter  

 fødslen har hun pligt til fravær i 2 uger.
Herefter har hun ret  

 til yderligere 12 ugers fravær.
Faderen har ret til fravær i 2  

 uger efter fødslen eller modtagelsen af barnet i hjemmet eller efter  

 aftale med arbejdsgiveren inden for de første 14 uger efter  

 fødslen.
Adoptivforældre har ret til fravær i  

 overensstemmelse med § 14, stk. 1 og 2, i lov om dagpenge ved  

 sygdom eller fødsel.«.
 2. § 7, stk. 2, affattes således:
»Stk. 2. Efter den 14. uge efter fødslen har hver af  

 forældrene ret til fravær fra arbejdet i 32 uger.  

 Beskæftigede lønmodtagere har dog ret til fravær i 38  

 uger, jf. § 13, stk. 4 og § 14, stk. 5, i lov om dagpenge  

 ved sygdom eller fødsel.
For adoptivforældre gælder 1. og  

 2. pkt. efter den 14. uge efter modtagelsen af barnet.«.
 3. § 7, stk. 3, affattes således:
»Stk. 3. Beskæftigede lønmodtagere har ret til at  

 udskyde mindst 8 uger og højst 13 uger af fraværsretten efter  

 stk. 2, 1. pkt.
Retten til at udskyde fraværsretten kan benyttes  

 af den ene af forældrene.
Det udskudte fravær skal, når det  

 udnyttes, holdes i en sammenhængende periode.
Den udskudte  

 fraværsret skal være udnyttet, inden barnet fylder 9  

 år.«.
 4. Efter § 7, stk. 3, indsættes som nyt  

 stykke:
»Stk. 4. Efter aftale med arbejdsgiveren kan en  

 beskæftiget lønmodtager udskyde op til 32 uger af  

 fraværsretten efter stk. 2, 1. pkt.
Den udskudte fraværsret  

 skal være udnyttet, inden barnet fylder 9 år.
Hvis en  

 lønmodtager fratræder, inden den udskudte fraværsret er  

 udnyttet, er retten til fravær betinget af, at lønmodtageren  

 indgår aftale med den nye arbejdsgiver om den udskudte  

 fraværsret.«.
 Stk. 4   6 bliver herefter stk. 5   7.
 5. § 7, stk. 4, som bliver stk. 5, affattes  

 således:
 »Stk. 5. Hvis barnet er indlagt på sygehus, kan retten  

 til fravær efter stk. 1 og 2 udsættes eller forlænges,  

 jf. § 15 i lov om dagpenge ved sygdom eller fødsel.«.
 6. I § 7 a ændres »§ 16 a, stk. 1, 2 og  

 4« til: »§ 16 a, stk. 1 - 3«.
 7. I § 7 a indsættes som nyt stykke:
 »Stk. 2. De tidsrum, hvor retten til dagpenge forlænges  

 efter § 13, stk. 3, i lov om dagpenge ved sygdom eller  

 fødsel, fordi lønmodtageren har genoptaget arbejdet, medregnes  

 ikke ved beregning af de perioder, hvor lønmodtageren har ret til  

 fravær efter § 7.«.
 8. § 10, stk. 1, affattes således:
»En kvindelig lønmodtager skal med 3 måneders  

 varsel underrette arbejdsgiveren om forventet fødselstidspunkt, og om  

 hun agter at udnytte retten til fravær før fødslen, jf.  

 § 7, stk. 1, 1. pkt.
En kvindelig lønmodtager, der udnytter  

 sin ret til fravær i henhold til § 7, stk. 1, 3. pkt., skal  

 inden 8 uger efter fødslen underrette sin arbejdsgiver om,  

 hvornår hun vil genoptage arbejdet.«.
 9. § 10, stk. 2, affattes således:
 »Stk. 2. En mandlig lønmodtager, der udnytter sin ret  

 til fravær ved fødslen eller ved modtagelsen af barnet i  

 hjemmet, jf. § 7, stk. 1, 4. pkt., skal med 4 ugers varsel  

 underrette arbejdsgiveren om forventet tidspunkt for fraværets  

 begyndelse og om længden heraf.«.
 10. § 10, stk. 3, affattes således:
»Stk. 3. En lønmodtager, der ønsker at udnytte  

 sin ret til fravær efter § 7, stk. 2, skal inden 8 uger efter  

 fødslen underrette sin arbejdsgiver om tidspunktet for fraværets  

 begyndelse og om længden heraf.
Endvidere skal lønmodtageren  

 underrette arbejdsgiveren om, hvorvidt retten til at udskyde fravær  

 efter § 7, stk. 3, ønskes udnyttet.«.
 11. § 10, stk. 4, affattes således:
 »Stk. 4. Såfremt fraværsretten efter § 7,  

 stk. 2, afholdes således, at lønmodtagerens fravær  

 falder i flere perioder, skal der i forbindelse med varsel til arbejdsgiveren  

 efter stk. 3, 1. pkt., gives underretning om påbegyndelsen og  

 længden af senere fravær.«.
 12. Efter § 10, stk. 4, indsættes som nye  

 stykker:
 »Stk. 5. Lønmodtageren har ret til at ændre  

 anvendelsen af fraværsretten, hvis nyt varsel afgives inden  

 udløbet af fristen for varsel efter stk. 1   4 og stk. 10.  

 Lønmodtageren har ret til at ændre anvendelsen af  

 fraværsretten, hvis der indtræffer omstændigheder, som  

 gør det urimeligt at opretholde fraværsretten som varslet.
 Stk. 6. Hvis lønmodtageren ikke varsler sit  

 fravær efter stk. 1 - 4 og stk. 10, bortfalder retten til  

 fravær.«.
 Stk. 5 - 7 bliver herefter stk. 7 - 9.
 13. I § 10, stk. 5, som bliver stk. 7,  

 ændres »§ 7, stk. 5« til: »§ 7, stk. 6«.
 14. I § 10, stk. 6, som bliver stk. 8,  

 udgår »kvindelig«, »§ 7, stk. 5« ændres til: »§ 7,  

 stk. 6«, »26« ændres til: »46« og 2. pkt. ophæves.
 15. I § 10, stk. 7, som bliver stk. 9,  

 ændres »§ 7, stk. 5« til: »§ 7, stk. 6«.
 16. Efter § 10, stk. 7, som bliver  

stk. 9, indsættes som nyt stk. 10:
 »Stk. 10. En beskæftiget lønmodtager, der  

 ønsker at udnytte retten til fravær, jf. § 7, stk. 3,  

 skal med 16 ugers varsel underrette arbejdsgiveren om, hvornår  

 fraværet påbegyndes og længden heraf.«.
 17. I § 16, stk. 4, ændres »graviditet,  

 barsel eller adoption« til: »fravær efter § 7, stk. 1   3 og  

 5   7 og i varslingsperioder efter § 10, stk. 10,«.
§ 2 I lov nr. 402 af 31. maj 2000 om børnepasningsorlov, som  

 ændret ved lov nr. 440 af 7. juni 2001 og lov nr. 446 af 7. juni 2001,  

 foretages følgende ændringer:
 1. I § 1 indsættes efter stk. 1, som  

 nyt stk. 2:
 »Stk. 2. Loven gælder ikke for personer i forhold til egne  

 børn, der er født efter den 31. december 2001, og i forhold til  

 adoptivbørn, der er modtaget i hjemmet efter denne dato, og hvor de  

 adoptionsundersøgende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.«.
 Stk. 2 bliver herefter stk. 3.
§ 3 I lov om dagpenge ved sygdom eller fødsel, jf.  

 lovbekendtgørelse nr. 147 af 2. marts 2001, foretages følgende  

 ændringer:
 1. § 13 affattes således:
»§ 13. Barnets moder har ret til dagpenge i de  

 første 14 uger efter fødslen.
Barnets fader har i samme periode  

 ret til dagpenge i 2 sammenhængende uger.
 Stk. 2. Efter udløbet af den 14. uge efter  

 fødslen har forældrene tilsammen ret til dagpenge i 32 uger,  

 indtil barnet er 46 uger.
Stk. 3. Retten til dagpenge i perioden efter stk. 2, kan  

 uanset bestemmelsen i § 16 a, stk. 2, for en beskæftiget  

 lønmodtager og en selvstændig erhvervsdrivende forlænges,  

 når arbejdet genoptages delvist.
Forlængelsen af perioden med ret  

 til dagpenge kan ske med den tid, arbejdet genoptages.
For en  

 beskæftiget lønmodtager er det en betingelse, at der  

 indgås aftale om forlængelse af perioden med arbejdsgiveren.
Hvis  

 lønmodtageren fratræder, inden den forlængede periode er  

 holdt, er retten til dagpenge betinget af, at lønmodtageren  

 indgår aftale med den nye arbejdsgiver om forlængelse af  

 perioden.
Retten til dagpenge under en forlænget periode kan ikke  

 udnyttes, så længe den pågældende er ledig.
Stk. 4. Forældre, der vælger at holde orlov indtil  

 barnet er 1 år, har tilsammen ret til dagpenge i 38 uger efter  

 udløbet af den 14. uge efter fødslen.
Dagpengene  

 nedsættes, således at den samlede dagpengeudbetaling højst  

 kan udgøre det beløb, der ville kunne udbetales for 32 uger.  

 Denne ret gælder for beskæftigede lønmodtagere og  

 selvstændige erhvervsdrivende.
 Stk. 5. Den ene af forældrene har ret til dagpenge,  

 når den pågældende udskyder mindst 8 uger og højst  

 13 uger af den periode, der er nævnt i stk. 2, til en senere  

 afholdelse i en sammenhængende periode inden barnet fylder 9 år.  

 Denne ret til at modtage dagpenge under udskudt orlov gælder for  

 beskæftigede lønmodtagere og selvstændige  

 erhvervsdrivende.
Stk. 6. Forældrene har tilsammen ret til dagpenge, hvis  

 de udskyder op til 32 uger af den periode, der er nævnt i stk. 2, til  

 senere afholdelse, inden barnet fylder 9 år.
Denne ret til at modtage  

 dagpenge under udskudt orlov gælder for beskæftigede  

 lønmodtagere og selvstændige erhvervsdrivende.
For en  

 beskæftiget lønmodtager er det en betingelse, at der  

 indgås aftale herom med arbejdsgiveren.
Hvis lønmodtageren  

 fratræder, inden den udskudte dagpengeret er udnyttet, er retten til  

 dagpenge betinget af, at lønmodtageren indgår aftale med den nye  

 arbejdsgiver om den udskudte orlov.
Denne ret til dagpenge kan ikke udnyttes,  

 så længe den pågældende er ledig.
Stk. 7. Hvis barnet er dødfødt, dør eller  

 bliver bortadopteret inden den 32. uge efter fødslen, har moderen ret  

 til dagpenge i 14 uger efter barnets død eller bortadoption.
I de  

 tilfælde, hvor moderen lider af en graviditetsbetinget sygdom, kan hun  

 modtage dagpenge, dog højst indtil udløbet af 46 uger efter  

 fødslen.
Er barnet dødfødt, har faderen ret til dagpenge  

 i 2 sammenhængende uger efter fødslen.
 Stk. 8. Beskæftigelsesministeren fastsætter  

 nærmere regler om ret til dagpenge efter stk. 3-6.«.
 2. § 14 affattes således:
 »§ 14. Der kan ydes dagpenge ved adoption i  

 indtil 46 uger efter modtagelsen af barnet, jf. dog stk. 4 og 5. Det er  

 en betingelse, at de adoptionsundersøgende myndigheder bestemmer, at  

 den adoptionssøgende eller den ene af de adoptionssøgende  

 ægtefæller i en periode skal være i hjemmet.
 Stk. 2. Dagpenge til adoptionssøgende  

 ægtefæller kan i de første 14 uger efter modtagelsen af  

 barnet kun ydes til en af ægtefællerne ad gangen, bortset fra i 2  

 sammenhængende uger.
 Stk. 3. Efter udløbet af den 14. uge efter modtagelsen  

 af barnet har de adoptionssøgende ægtefæller tilsammen ret  

 til dagpenge i 32 uger, indtil 46 uger efter modtagelsen.
Stk. 4. Retten til dagpenge i perioden efter stk. 3, kan  

 uanset bestemmelsen i § 16 a, stk. 2 og 3, for en beskæftiget  

 lønmodtager og en selvstændig erhvervsdrivende forlænges,  

 når arbejdet genoptages delvist.
Forlængelsen af perioden med ret  

 til dagpenge kan ske med den tid, arbejdet genoptages.
For en  

 beskæftiget lønmodtager er det en betingelse, at der  

 indgås aftale om forlængelse af perioden med arbejdsgiveren.
Hvis  

 lønmodtageren fratræder, inden den forlængede periode er  

 holdt, er retten til dagpenge betinget af, at lønmodtageren  

 indgår aftale med den nye arbejdsgiver om forlængelse af  

 perioden.
Retten til dagpenge under en forlænget periode kan ikke  

 udnyttes, så længe den pågældende er ledig.
Stk. 5. Adoptionssøgende ægtefæller, der  

 vælger at holde orlov indtil 1 år efter modtagelsen af barnet,  

 har tilsammen ret til dagpenge i 38 uger efter udløbet af den 14. uge  

 efter modtagelsen.
Dagpengene nedsættes, således at den samlede  

 dagpengeudbetaling højst kan udgøre det beløb, der ville  

 kunne udbetales for 32 uger.
Denne ret gælder for beskæftigede  

 lønmodtagere og selvstændige erhvervsdrivende.
Stk. 6. Den ene af de adoptionssøgende  

 ægtefæller har ret til dagpenge, når den  

 pågældende udskyder mindst 8 uger og højst 13 uger af den  

 periode, der er nævnt i stk. 3, til en senere afholdelse i en  

 sammenhængende periode inden barnet fylder 9 år.
Denne ret til at  

 modtage dagpenge under udskudt orlov gælder for beskæftigede  

 lønmodtagere og selvstændige erhvervsdrivende.
Stk. 7. Adoptionssøgende ægtefæller har  

 tilsammen ret til dagpenge, hvis de udskyder op til 32 uger af den periode,  

 der er nævnt i stk. 3, til senere afholdelse, inden barnet fylder 9  

 år.
Denne ret til at modtage dagpenge under udskudt orlov gælder  

 for beskæftigede lønmodtagere og selvstændige  

 erhvervsdrivende.
For en beskæftiget lønmodtager er det en  

 betingelse, at der indgås aftale herom med arbejdsgiveren.
Hvis  

 lønmodtageren fratræder, inden den udskudte dagpengeret er  

 udnyttet, er retten til dagpenge betinget af, at lønmodtageren  

 indgår aftale med den nye arbejdsgiver om den udskudte orlov.
Denne ret  

 til dagpenge kan ikke udnyttes, sålænge den  

 pågældende er ledig.
 Stk. 8. Hvis barnet dør inden den 32. uge efter  

 modtagelsen, har en af de adoptionssøgende ægtefæller ret  

 til dagpenge i 14 uger efter barnets død.
 Stk. 9. Beskæftigelsesministeren fastsætter  

 nærmere regler om ret til dagpenge efter stk. 4-7.«.
 3. I § 15, stk. 2, 1. pkt., ændres »26 uger«  

 til: »46 uger«.
 4. I § 15, stk. 2, 3. pkt., ændres  

 »§ 13, stk. 2« til: »§ 13, stk. 1«.
 5. I § 15, stk. 3, ændres »inden 9  

 måneder« til: »inden 60 uger«.
 6. § 16, stk. 2, ophæves.
 Stk. 3 og 4 bliver herefter stk. 2 og 3.
 7. I § 16, stk. 3, der bliver stk. 2,  

 ændres »efter stk. 1 og 2« til: »efter stk. 1«.
 8. § 16 a affattes således:
»§ 16 a.
Genoptages arbejdet inden for de første  

 14 uger efter fødslen, bortfalder retten til dagpenge i resten af  

 denne periode.
Arbejdet kan dog i denne periode genoptages i op til halvdelen  

 af den normale ugentlige arbejdstid med den virkning, at retten til dagpenge  

 kun bortfalder for den tid, hvor arbejdet er genoptaget.
Der ydes nedsatte  

 dagpenge for de dage, hvor arbejdet er genoptaget delvist.
Stk. 2. Efter de første 14 uger efter fødslen  

 kan en lønmodtager genoptage arbejdet i op til 29 ½ time af den  

 normale ugentlige arbejdstid med den virkning, at retten til dagpenge kun  

 bortfalder for den tid, arbejdet er genoptaget.
En selvstændig  

 erhvervsdrivende kan i samme periode genoptage arbejdet i op til halvdelen af  

 den normale ugentlige arbejdstid med den virkning, at retten til dagpenge kun  

 bortfalder for den tid, hvor arbejdet er genoptaget.
Der ydes nedsatte  

 dagpenge for de dage, hvor arbejdet er genoptaget delvist.
 Stk. 3. Adoptionssøgende efter § 14, stk. 1,  

 kan i hele dagpengeperioden genoptage arbejdet efter reglerne i  

 stk. 2.
 Stk. 4. Beskæftigelsesministeren fastsætter  

 nærmere regler om ret til dagpenge efter stk. 1-3.«.
§ 4 Stk. 1. Loven træder i kraft dagen efter  

 bekendtgørelse i Lovtidende.
Loven har virkning fra 1. januar  

 2002.
 Stk. 2. Lov om børnepasningsorlov ophæves den 1.  

 juni 2011.
§ 5 Stk. 1. Forældre i forhold til egne børn, der er  

 født efter den 31. december 2001, men inden lovens ikrafttræden,  

 er fortsat omfattet af de hidtil gældende regler i lov om  

 børnepasningsorlov, lov om ligebehandling af mænd og kvinder med  

 hensyn til beskæftigelse og barselorlov m.v. og lov om dagpenge ved  

 sygdom eller fødsel.
Endvidere er forældre i forhold til  

 adoptivbørn, der er modtaget efter den 31. december 2001, men inden  

 lovens ikrafttræden, fortsat omfattet af de hidtil gældende  

 regler i lov om børnepasningsorlov, lov om ligebehandling af  

 mænd og kvinder med hensyn til beskæftigelse og barselorlov m.v.  

 og lov om dagpenge ved sygdom eller fødsel.
Stk. 2. Forældre efter stk. 1, 1. pkt., kan dog  

 inden den 1. maj 2002 i stedet vælge begge at blive omfattet af denne  

 lov ved at give skriftlig meddelelse herom til AF.
Tilsvarende gælder  

 for forældre efter stk. 1, 2. pkt., hvor de  

 adoptionsundersøgende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.
 Stk. 3. Forældre, der overgår til den udvidede  

 barselorlov efter stk. 2, får modregnet afholdt  

 børnepasningsorlov forholdsmæssigt i forældreorloven.
Stk. 4. Forældre, der er omfattet af stk. 3, kan i  

 forlængelse af afholdt eller i stedet for bevilget  

 børnepasningsorlov forbruge af forældreorlov efter § 1, nr.  

 2 og § 3, nr. 1 (§ 13, stk. 2) i denne lov, hvis det ikke er  

 muligt at vende tilbage til arbejdspladsen.
Forbrug af orlov efter 1. pkt.  

 kan ikke ske ud over 32 uger.
 Stk. 5. Beskæftigelsesministeren fastsætter  

 nærmere regler om overgang fra børnepasningsorlov til  

 barselorlov og modregning af perioder med børnepasningsorlov.
 Stk. 6. For børn født før den 1. januar  

 2002, finder de hidtil gældende regler om barselorlov i lov om  

 ligebehandling af mænd og kvinder med hensyn til beskæftigelse og  

 barselorlov m.v. samt lov om dagpenge ved sygdom eller fødsel fortsat  

 anvendelse.
Bemærkninger til lovforslaget Almindelige bemærkninger Med lovforslaget ønsker regeringen at forbedre  

 vilkårene for børnefamilierne.
Forældre skal have mulighed  

 for mere tid til at give børnene den nødvendige omsorg og  

 nærhed.
Især de mindste børn har efter regeringens  

 opfattelse brug for en større del af deres opvækst i  

 hjemmet.
Regeringen vil derfor skabe bedre rammer for, at  

 børnefamilierne kan kombinere et arbejdsliv med et ordentligt  

 familieliv på en fleksibel og hensigtsmæssig måde.
Det  

 indebærer også en øget fleksibilitet for de familier, der  

 ønsker at vende tilbage til arbejdetsmarkedet efter en kortere  

 periode, og først ønsker at udnytte adgangen til orlov på  

 et senere tidspunkt i barnets liv.
Barselorloven forlænges derfor og  

 gøres samtidig mere fleksibel.
Inden for få begrænsninger  

 får børnefamilierne mulighed for at bruge og »spare op« af  

 barselorloven, så det passer bedst muligt ind i familie- og  

 arbejdsliv.
Forlængelsen af barselorloven De gældende regler for moderens ret til 4 ugers  

graviditetsorlov før fødslen, moderens pligt til 2 ugers  

 orlov efter fødslen samt moderens ret til yderligere 12 ugers  

barselorlov efter fødslen ændres ikke.
Faderens ret til 2  

 ugers orlov i forbindelse med fødslen (fædreorlov)  

 opretholdes også.
 Efter den 14. uge efter fødslen har  

 forældrene efter de gældende regler ret til 10 ugers fravær  

 med fulde dagpenge, som de frit kan dele imellem sig.
Med de nye regler får hver af forældrene efter  

 den 14. uge efter fødslen en individuel ret til fravær  

 (forældreorlov) fra arbejdspladsen i 32 uger.
Det  

 indebærer bl.a., at forældrene kan holde orlov sammen eller i  

 forlængelse af hinanden.
Hvis forældrene udnytter deres  

 fraværsret fuldt ud og lægger moderens barselorlov og den  

 individuelle forældreorlov i forlængelse af hinanden, kan barnet  

 blive 78 uger eller 1 ½ år, før fraværsretten til orlov er  

 opbrugt.
Forældrene har efter den 14. uge efter  

 fødslen ret til fulde dagpenge i tilsammen 32 uger, som de kan  

 fordele, som de vil.
Forældrene kan dele dagpengeretten eller moderen  

 eller faderen kan bruge alle dagpengene til sin forældreorlov.
Hvis  

 forældrene vil bruge dagpengene over en periode på 38 uger, for  

 at barnet kan blive 1 år, før det skal passes uden for hjemmet,  

 nedsættes dagpengene så de svarer til fulde dagpenge i 32 uger.
I  

 alt har forældrene tilsammen ret til dagpenge i 52 uger.
Familierne får en ret til at vælge at  

 udskyde mellem 8 og 13 uger af barselorloven til afholdelse på et  

 senere tidspunkt, indtil barnet fylder 9 år.
De uger, der udskydes,  

 skal når de afholdes holdes i en sammenhængende periode.
 Det er også muligt efter aftale med  

 arbejdsgiveren at udskyde op til 32 ugers orlov til afholdelse på et  

 senere tidspunkt.
Øgede muligheder for fleksibilitet under barselorloven Det følger af lov om ligebehandling af mænd  

 og kvinder med hensyn til beskæftigelse og barselorlov m.v., at barnets  

 mor har pligt til fravær i de to første uger efter  

 fødslen.
Herefter og indtil udløbet af 14 uger efter  

 fødslen, kan arbejdet efter den gældende lovgivning genoptages i  

 mindre omfang med den virkning, at retten til dagpenge kun bortfalder for de  

 dage, hvor arbejdet er genoptaget.
Den Sociale Ankestyrelse har i en konkret  

 sag udtalt, at genoptagelse af arbejdet »i mindre omfang« kan udgøre  

 op til halvdelen af arbejdets normale omfang forud for barselorloven.
Der er ret til nedsatte dagpenge for de dage, hvor  

 arbejdet er genoptaget delvist.
I modsætning til moderen kan faderen i  

 de første to uger af 14 ugers perioden genoptage arbejdet.
Efter lovforslaget er mulighederne for at genoptage  

 arbejdet i de første 14 uger efter fødslen reelt de  

 samme som efter de gældende regler om genoptagelse.
Moderen kan ikke  

 genoptage arbejdet i de første to uger efter fødslen.
I den  

 resterende del af de første 14 uger efter fødslen og i faderens  

 2 uger kan arbejdet genoptages i op til halvdelen af den normale ugentlige  

 arbejdstid med den virkning, at der ydes nedsatte dagpenge for de dage, hvor  

 arbejdet er genoptaget delvist.
Efter de første 14 uger efter fødslen, kan  

 lønmodtagere genoptage arbejdet i op til 29 ½ time af den normale  

 ugentlige arbejdstid med den virkning, at der ydes nedsatte dagpenge for den  

 tid, arbejdet er genoptaget.
For selvstændige erhvervsdrivende er ret  

 til nedsatte dagpenge betinget af, at arbejdet genoptages i op til halvdelen  

 af den normale ugentlige arbejdstid.
Ændring af børnepasningsorloven Som en konsekvens af den forlængede barselorlov  

 foreslås det, at muligheden for børnepasningsorlov ophæves  

 samtidig med udvidelsen af barselorloven med virkning fra den 1. januar 2002.  

 For forældre i forhold til børn født før den 1.  

 januar 2002, foreslås det, at de eksisterende regler om  

 børnepasningsorlov bevares.
Det indebærer, at  

 børnepasningsorlov er fuldt udfaset i 2011, hvorfor den foreslås  

 ophævet med virkning fra den 1. juni 2011.
I dag har begge forældre mulighed for at opnå  

 op til 52 ugers børnepasningsorlov pr. barn med en orlovsydelse  

 på 60 pct. af den maksimale dagpengesats.
Det har imidlertid vist sig,  

 at børnepasningsorloven ikke udnyttes i fuldt omfang.
Tal fra marts  

 2000 viser, at den gennemsnitlige varighed af børnepasningsorloven er  

 26 uger blandt de personer, der benytter børnepasningsorloven.
Det er  

 især mændene, der ikke benytter sig af muligheden.
Det er  

 regeringens opfattelse, at dette hænger sammen med  

 børnefamiliernes økonomiske vilkår.
Udvidelsen af  

 barselorloven med 20 uger svarer stort set til den gennemsnitlige varighed af  

 børnepasningsorloven.
Hertil kommer, at afholdelse af barselorlov kan  

 ske på fulde dagpenge i stedet for 60 pct. af dagpengene.
Som følge af udskydelsen af vedtagelsen af FL 2002  

 vil forældre, der får børn efter den 1. januar 2002 men  

 før lovens ikrafttræden, kunne have indrettet sig i tillid til  

 de eksisterende regler om børnepasningsorlov eller have forventninger  

 om at udnytte retten til børnepasningsorlov på et senere  

 tidspunkt.
Det foreslås derfor, at de forældre, der føder  

 børn eller modtager adoptivbørn efter den 31. december 2001,  

 men inden lovens ikrafttræden, får mulighed for at overgå  

 til den udvidede barselorlov.
Ophævelsen af børnepasningsorloven betyder,  

 at den særlige godkendelsesprocedure, hvor man som ansøger skal  

 på AF-kontoret, til kommunen og til en eventuel arbejdsgiver,  

 bortfalder.
For de lønmodtagere, der ville have benyttet  

 børnepasningsorloven, betyder det en administrativ og praktisk  

 lettelse.
Varslingsreglerne i ligebehandlingsloven Ligebehandlingslovens § 10 omhandler  

 lønmodtagerens forpligtelser til at varsle en udnyttelse af retten til  

 fravær efter ligebehandlingslovens § 7. Bestemmelsen  

 fastslår det minimumskrav på varsling af retsbaseret  

 fravær, som arbejdsgiveren har i forhold til sine ansatte.
Det er  

 selvsagt muligt for lønmodtageren og arbejdsgiveren sammen at aftale  

 andre vilkår omkring varsling, herunder i forbindelse med aftalt  

 udskydelse af fraværsretten og delvis genoptagelse af arbejdet.
Varslerne er fastsat således, at arbejdsgiveren  

 får en rimelig mulighed for at tilrettelægge arbejdet i  

 fraværsperioden og disponere med hensyn til ansættelse og  

 opsigelse af vikarer.
Varslingsfristerne giver samtidig en eventuel vikar  

 mulighed for at overskue sin beskæftigelsessituation.
De hidtidige regler om varsling har ikke fuldt ud taget  

 hensyn til den fleksible tilrettelæggelse af fraværet, som er  

 mulig efter ligebehandlingslovens § 7, og som med udvidelsen af  

 barselorloven bliver mere påtrængende.
Derudover har  

 ligebehandlingslovens § 10 fx heller ikke taget stilling til  

 retsvirkningerne af manglende eller ufuldstændig varsling.
 Det foreslås derfor, at en række af disse  

 forhold præciseres.
Økonomiske konsekvenser for det offentlige og for  

 erhvervslivet Økonomiske konsekvenser for staten Den forbedrede barselorlov vil give forældrene mere  

 fleksibilitet og en højere ydelse i en længere periode, hvilket  

 formentlig vil betyde en højere udnyttelsesgrad end i dag og dermed en  

 påvirkning af arbejdskraftsudbudet.
I forslaget er der dog efter  

 regeringens opfattelse taget hensyn til, at udvidelsen skal ske på en  

 afbalanceret måde set i forhold til arbejdskraftsudbudet og  

 økonomien.
Det skønnes, at lovforslaget vil medføre en  

 stigning i antallet af personer med barselorlovsydelse med ca. 21.500  

 helårspersoner og en reduktion i antal personer med  

 børnepasningsorlovsydelse med ca. 19.500 helårspersoner.  

 Arbejdskraftsudbudet skønnes hermed at blive reduceret med ca. 2.000  

 helårspersoner.
Den samlede udgift til overførsler  

 skønnes at stige med 1,3 mia. kr. - en merudgift på 3,1 mia. kr.  

 til barselsdagpenge og en besparelse på 1,8 mia. kr. på  

 børepasningsorlovsydelse.
Som følge af udskydelse af FL 2002 sker der en lidt  

 senere udfasning af børnepasningsorloven for de forældre, der  

 efter de foreslåede overgangsregler forbliver på de eksisterende  

 regler.
Det er vurderingen, at der er tale om et begrænset antal  

 forældre, der ikke vil vælge at overgå til den udvidede  

 barselorlov.
For dem, der forbliver på de eksisterende regler,  

 anslås ingen merudgift.
Der bevares alene mulighed for en længere  

 orlovsperiode til en lavere sats.
For dem, der overgår til de nye  

 regler, er der ingen yderligere merudgift, da eventuelt afholdt  

 børnepasningsorlov modregnes i barselorloven efter de nye regler.
Økonomiske konsekvenser for kommunerne Det vurderes, at forlængelsen af barselorloven og  

 afskaffelsen af børnepasningsorloven vil frigøre omkring 900  

 dagtilbudspladser i 2002. Det svarer til en besparelse på kommunale  

 dagtilbud på ca. 54 mio. kr.
På langt sigt vurderes besparelsen  

 at stige til omtrent 150 mio. kr. årligt svarende til 2.500 frigjorte  

 dagtilbudspladser.
Med lovforslaget bliver det muligt for  

 børnefamilierne at udskyde en del af barselorloven til senere brug,  

 inden barnet fylder 9 år.
Kommunerne, der administrerer udbetalingen af  

 dagpenge, skal derfor kunne gemme dagpengesagerne i en længere periode,  

 end man gør i dag (5 år). Samtidig skal kommunerne sikre  

 regnskab med de udskudte rettigheder - fx i tilfælde, hvor den/de  

 berettigede er flyttet fra én kommune til en anden.
For kommunerne vil  

 der muligvis blive en meromkostning i forbindelse med denne omstilling og  

 yderligere administration.
Økonomiske konsekvenser for erhvervslivet Begrænsningen af arbejdskraftsudbudet som  

 følge af den forlængede barselorlov vil være en ulempe for  

 erhvervslivet, idet det kan øge de aktuelle problemer med at få  

 tilstrækkeligt med kvalificeret arbejdskraft.
Administrative konsekvenser for det offentlige og for  

 erhvervslivet For så vidt angår de administrative  

 konsekvenser for kommunerne, henvises til det ovenfor nævnte om  

 økonomiske konsekvenser.
Der antages ikke at blive nævneværdige  

 administrative konsekvenser af lovforslaget for erhvervslivet.
De  

 retsbaserede dele af den udvidede barselorlov understøttes i  

 lovforslaget af, at varslingsreglerne justeres og gøres mere klare.  

 For så vidt angår den aftalemæssige fleksibilitet, der  

 ligger i den udvidede barselorlov, vil der her selvsagt være store  

 muligheder for, at en arbejdsgiver kan påvirke fleksibiliteten,  

 så der i størst muligt omfang tages hensyn til virksomhedens  

 behov.
Ligestillingsmæssige konsekvenser Kvinders stilling i forbindelse med barsel har altid  

 været en vigtig krumtap for kvinders muligheder på  

 arbejdsmarkedet.
Der er et beskyttelseshensyn i forhold til både  

 moderen og barnet i forbindelse med selve fødslen.
Derfor er de  

 gældende regler om en særlig beskyttelsesperiode for moderen  

 på 14 uger opretholdt.
Derudover er der et hensyn til kvinders muligheder  

 herunder betydningen af fravær - på arbejdsmarkedet.
For  

 regeringen er det afgørende, at en udvidelse af barselorloven giver  

 både kvinder og mænd mulighed for i fællesskab at tage del  

 i omsorgen for barnet efter fødslen.
Med lovforslaget gives både moderen og faderen en  

 individuel ret til fravær (forældreorlov). Samtidig gøres  

 orloven mere fleksibel.
Skal mænd i højere grad gøres  

 interesseret i at holde barselorlov, viser alle undersøgelser og  

 praktiske erfaringer fra de øvrige nordiske lande, at barselorloven  

 skal udformes så fleksibelt som muligt.
Kombinationen af en individuel  

 ret og fleksibilitet, når orloven afholdes, kan øge fædres  

 interesse i orloven.
Den øgede fleksibilitet kan medvirke til, at  

 forældrene kan udnytte afspadsering og ferierettigheder på en  

 bedre måde end efter de gældende regler, med den virkning, at  

 fædrene reelt har mulighed for at tage en del af orloven i  

 forlængelse af moderens orlov.
Under orlov på grund af graviditet, barsel og  

 forældreorlov ydes barselsdagpenge på fuld sats i 52 uger.
Efter  

 de hidtidige regler har forældrene alene haft krav på fulde  

 dagpenge i 32 uger og derefter alene 60 pct. af  

 arbejdsløshedsdagpengene under børnepasningsorlov.
Det er  

 velkendt, at fædres interesse for forældreorlov stiger, når  

 den økonomiske kompensation stiger.
Samtidig er den samlede  

 orlovsperiode forlænget så meget, at der bliver bedre muligheder  

 for, at fædre kan benytte sig af den resterende orlov.
Forholdet til EU-retten Lovforslaget gennemfører Rådets direktiv  

 96/34/EF af 3. juni 1996 om den rammeaftale vedrørende  

 forældreorlov, der er indgået af UNICE, CEEP og EFS (EF-Tidende  

 1996 nr.
L 145, s. 4 ) (forældreorlovsdirektivet), der hidtil har  

 været gennemført i lov om børnepasningsorlov.
Forældreorlovsdirektivet stiller krav om, at hver  

 forælder skal have en individuel ret til forældreorlov i  

 forbindelse med et barns fødsel, for at den pågældende kan  

 passe dette barn i mindst 3 måneder, indtil barnet har nået en  

 nærmere fastsat alder, der kan være op til 8 år, og som  

 fastlægges af medlemsstaterne og/eller arbejdsmarkedets parter.
For at  

 fremme lige muligheder for og ligebehandling af mænd og kvinder  

 bør retten til forældreorlov i princippet ikke kunne overdrages.  

 Der stilles ikke i direktivet krav om, at der skal være en  

 økonomisk kompensation under orloven.
 Med lovforslaget indføres der en individuel  

 fraværsret på 32 uger til hver af forældrene.  

 Fraværsretten kan ikke overdrages.
Lovovervågning Lovforslaget vil blive omfattet af forsøget med  

 lovovervågning.
Det er hensigten, man vil følge op på den  

 faktiske udvikling i antallet af helårspersoner på henholdsvis  

 barselorlov og børnepasningsorlov samt den kønsmæssige  

 fordeling heraf.
 Opfølgningen vil ske første gang med  

 virkning for 2. halvår 2002.
Høring Lovforslaget er samtidig med fremsættelsen sendt i  

 høring i Kommunernes Landsforening, Amtsrådsforeningen,  

 Frederiksberg kommune, Københavns kommune, Landsorganisationen i  

 Danmark, Dansk Arbejdsgiverforening, Akademikernes Centralorganisation,  

 Funktionærernes og Tjenestemændenes Fællesråd,  

 Sammenslutningen af Landbrugets Arbejdsgiverforeninger, Ledernes  

 Hovedorganisation, Finanssektorens Arbejdsgiverforening, Kommunale  

 Tjenestemænd og Overenskomstansatte og Centralorganisationernes  

 Fællesudvalg.
 Lovforslaget er endvidere sendt i testpanel til vurdering  

 af de administrative konsekvenser af lovforslaget for erhvervslivet.
Vurdering af konsekvenser af lovforslaget Positive konsekvenser / mindreudgifter (hvis ja, angiv omfang) Negative konsekvenser / merudgifter (hvis ja, angiv omfang) Økonomiske konsekvenser for stat, kommuner og  

 amtskommuner 54 mio. kr. (første år) på kommunale  

 dagtilbud. 150 mio. kr. årligt på sigt.
 Nettoudgift på 1,3 mia. kr.
Administrative konsekvenser for stat, kommuner og  

 amtskommuner Ingen Evt. øget kommunal administration ved den fleksible  

 barselorlov.
Økonomiske konsekvenser for erhvervslivet Ingen Konsekvenser ved reduceret arbejdskraftsudbud.
Administrative konsekvenser for erhvervslivet Ingen Ingen Administrative konsekvenser for borgerne Lettelser i forbindelse med ansøgning om  

 orlov.
Ingen Forholdet til EU-retten Lovforslaget gennemfører Rådets direktiv  

 96/34/EF af 3. juni 1996.
Bemærkninger til lovforslagets  

 enkelte bestemmelser Til § 1 Til nr. 1 (§ 7, stk. 1) Bestemmelsen svarer til de gældende regler, idet der  

 alene sker en række sproglige præciseringer af moderens ret til 4  

 ugers fravær før fødslen (graviditetsorlov), 14 ugers  

 fravær efter fødslen (barselorlov) og faderens ret til 2 ugers  

 fravær i umiddelbar tilknytning til fødslen eller hjemkomst fra  

 hospitalet eller inden for de første 14 uger af moderens  

 barselorlov.
 Faderens 2 uger skal, som efter de gældende regler,  

 holdes i sammenhæng; dvs. at perioden skal holdes samlet, uanset  

 på hvilket tidspunkt i 14 ugers perioden, de holdes.
 Mulighederne for at genoptage arbejde i de første  

 14 uger efter fødslen, herunder for faderen, følger de  

 gældende regler, jf. bemærkningerne til § 3, nr. 8.
Til nr. 2 (§ 7, stk. 2) Med bestemmelsen fastslås det, at hver af  

 forældrene - efter den 14. uge efter fødslen - har en ret til 32  

 ugers fravær (forældreorlov). Retten til fravær kan  

 udnyttes efter den 14. uge efter fødslen.
For adoptivforældre  

 kan retten udnyttes efter den 14. uge efter modtagelsen af barnet.  

 Modtagelsen skal forstås bredt.
Der er tale om en individuel rettighed, hvilket bl.a.  

 indebærer, at forældrene kan holde orlov sammen eller i  

 forlængelse af hinanden.
Forældrene har således sammenlagt  

 ret til fravær i halvandet år, hvis fraværet holdes i  

 forlængelse af hinanden.
Fraværsretten kan ikke overdrages mellem  

 forældrene.
Forældrene har ret til fulde dagpenge i tilsammen 32  

 uger, som de kan fordele, som de vil indtil barnet er 46 uger.
Der henvises  

 til bemærkningerne til § 3, nr. 1 (§ 13, stk. 2) og  

 § 3, nr. 2 (§ 14, stk. 3). Vælger forældrene at  

 udstrække dagpengeretten til 38 uger, jf. § 3, nr. 1 (§ 13, stk. 4),  

 udstrækkes fraværsretten tilsvarende.
Udstrækningen af  

 dagpengeretten til 38 uger betyder derefter, at forældrene hver har 38  

 ugers fraværsret.
I perioden efter den 14. uge efter fødslen er  

 mulighederne for at genoptage arbejdet delvist gjort mere fleksible.
Der  

 henvises til bemærkningerne til § 3, nr. 8.
Til nr. 3 (§ 7, stk. 3) Det foreslås, at beskæftigede  

 lønmodtagere, får ret til at udskyde mellem 8 og 13 uger  

 af fraværsretten efter § 7, stk. 2 (32 ugers  

 forældreorlov), til samlet afholdelse på et senere tidspunkt.  

 Retten til udskydelse kan kun udnyttes af én af forældrene, og  

 kan kun ske én gang.
Udskydelsen kan udnyttes uden aftale med  

 arbejdsgiveren, der alene har krav på varsel efter  

 ligebehandlingslovens § 10, jf. i øvrigt bemærkningerne til  

 § 1, nr. 10 og 16.
Den udskudte fraværsret bortfalder, hvis den ikke er  

 benyttet inden barnet fylder 9 år.
Der gives barselsdagpenge i de  

 udskudte uger, hvis beskæftigelseskravet i kapitel 2 i lov om dagpenge  

 ved sygdom eller fødsel er opfyldt på det tidspunkt, hvor  

 orloven holdes, jf. nærmere under bemærkningerne til § 3,  

 nr. 1 (§ 13, stk. 5).
De forældreorlovsuger, som udskydes, skal, når  

 de afholdes, holdes samlet.
Ugerne kan i øvrigt afholdes i  

 overensstemmelse med de almindelige regler for genoptagelse af arbejdet under  

 forældreorloven.
Hvis lønmodtageren skifter arbejdsgiver, inden  

 fraværsretten er udnyttet, gælder retten til fravær fortsat  

 over for den nye arbejdsgiver.
Registrering af retten til fravær med  

 dagpengeret sker i kommunerne.
Har lønmodtageren udskudt en  

 fraværsret uden dagpengeret, må lønmodtageren sikre sig  

 dokumentation fra arbejdsgiveren herpå.
 Hvis lønmodtageren bliver ledig, inden  

 fraværsretten er udnyttet, kan det udskudte fravær benyttes,  

 når den pågældende er i beskæftigelse igen.
Til nr. 4 (§ 7, stk. 4) Det foreslås, at en beskæftiget  

 lønmodtager skal kunne aftale med sin arbejdsgiver, at op til  

 32 uger af forældreorloven skal kunne udskydes til afholdelse senere.  

 Har en lønmodtager udnyttet retten til udskydelse efter § 7,  

 stk. 3, fragår en sådan periode i de 32 uger, som kan  

 udskydes efter aftale med arbejdsgiveren.
Den udskudte orlov bortfalder, hvis den ikke er benyttet  

 inden barnet fylder 9 år.
Orloven skal ikke holdes i sammenhæng,  

 men kan holdes i flere omgange.
Genoptages arbejdet delvist, gælder de  

 almindelige regler herfor, jf. § 16 a, stk. 2, i lov om dagpenge  

 ved sygdom eller fødsel.
Hvis lønmodtageren skifter arbejdsgiver, inden  

 fraværsretten er udnyttet, skal lønmodtageren indgå en ny  

 aftale med den nye arbejdsgiver, før retten kan udnyttes.
Indgås  

 en sådan aftale ikke, står fraværsretten og »venter«.  

 Skifter lønmodtageren arbejde igen, og indgås der aftale med  

 denne arbejdsgiver, »genopstår« fraværsretten igen.
Kan der ikke  

 indgås en ny aftale, inden barnet bliver 9 år, bortfalder retten  

 til fravær.
 Som ved den retsbaserede udskudte fraværsret uden  

 dagpengeret, må lønmodtageren sikre sig dokumentation fra  

 arbejdsgiveren på, at lønmodtageren har en udskudt  

 fraværsret.
 Hvis lønmodtageren bliver ledig, inden den udskudte  

 fraværsret er udnyttet, kan det udskudte fravær benyttes,  

 når den pågældende er i beskæftigelse igen.
Til nr. 5 Der er tale om en justering af bestemmelsen, så det  

 fremgår, at reglerne om udsættelse eller forlængelse af  

 fraværsretten ved barnets indlæggelse følger reglerne i  

 lov om dagpenge ved sygdom eller fødsel.
Til nr. 6 Der er tale om konsekvensrettelser som følge af  

 ændringerne i § 3, nr. 8.
Til nr. 7 Med bestemmelsen fastsættes det, at i  

 tilfælde, hvor dagpengeretten kan forlænges efter aftale med  

 arbejdsgiveren, jf. lovforslagets § 3, nr. 1 (§ 13, stk. 3),  

 forlænges fraværsretten tilsvarende.
Til nr. 8 (§ 10, stk. 1) Det foreslås, at en kvindelig lønmodtager 3  

 måneder før forventet fødsel skal underrette  

 arbejdsgiveren om det forventede fødselstidspunkt, og om hun agter at  

 udnytte sin ret til fravær, når der skønnes at være  

 4 uger til fødslen.
Det forekommer rimeligt, at arbejdsgiveren  

 får mindst 3 måneders varsel til at tilrettelægge  

 arbejdsgangene i forbindelse med, at en medarbejder skal på  

 barselorlov.
Dette varsel svarer til, hvad der gælder i  

 funktionærloven samt på en lang række  

 overenskomstområder.
Da den kvindelige lønmodtager er forpligtet til at  

 afholde 2 ugers barselorlov efter fødslen, skal denne ikke varsles.  

 Hvis man ikke har ytret sig om at komme tilbage efter fødslen, har man  

 krav på at komme tilbage efter 2 uger, fordi der kun er 2 ugers tvungen  

 barselorlov.
I forhold til afholdelse af de øvrige 12 uger efter  

 fødslen, skal kvinden - som efter de gældende regler - inden 8  

 uger efter fødslen underrette arbejdsgiveren om, hvordan hun vil  

 afholde disse uger.
Til nr. 9 (§ 10, stk. 2) Bestemmelsen svarer til de gældende regler.
Der er  

 alene foretaget sproglige justeringer.
Til nr. 10 (§ 10, stk. 3) Bestemmelsen svarer i store træk til de  

 gældende regler.
Både moderen og faderen skal senest 8 uger efter  

 fødslen varsle arbejdsgiveren om, hvordan fraværsretten vil  

 blive udnyttet, herunder hvornår arbejdet genoptages.
 Ønsker forældrene at udskyde en del af  

 fraværsretten efter reglerne i § 7, stk. 3 (den retsbaserede  

 udskydelse), skal dette også varsles overfor arbejdsgiveren senest 8  

 uger efter fødslen af den af forældrene, der ønsker at  

 udnytte udskydelsen.
 Tidspunktet for afholdelse af den udskudte  

 fraværsret skal varsles 16 uger før afholdelsen, jf. nedenfor  

 under § 10, stk. 10.
Til nr. 11 (§ 10, stk. 4) Bestemmelsen svarer i det store hele til de gældende  

 regler.
Der er alene foretaget en række konsekvensændringer i  

 bestemmelsen.
Til nr. 12 § 10, stk. 5 Det foreslås, at det indskrives i loven, at man kan  

 ændre en varslet orlov, hvis dette sker inden for varslingsfristen.
Det foreslås endvidere, at det lovfæstes, at  

 en lønmodtager har ret til at ændre anvendelsen af  

 fraværsretten, hvis der indtræffer omstændigheder, som  

 gør det urimeligt at opretholde fraværsretten som varslet.
Det  

 samme gælder, hvis varslet ikke har fundet sted.
Efter gældende  

 praksis har der fx været tale om situationer, hvor barnet har  

 været dødfødt, eller hvor faderens eller moderens sygdom  

 har det gjort det nødvendigt at ændre tilrettelæggelsen af  

 fraværet.
§ 10, stk. 6 Det foreslås, at det i loven fastslås, hvilke  

 retsvirkninger manglende varsel har.
Den usikkerhed, der hidtil har  

 været om retsvirkningerne af manglende varsling, vil dermed være  

 fjernet.
 Manglende (eller ufuldstændigt) varsel betyder, at  

 retten til fravær efter lovens § 7, stk. 1 - 3 bortfalder.  

 Dette berører ikke moderens pligt til fravær i 2 uger efter  

 fødslen, jf. lovens § 7, stk. 1, 2. pkt., idet denne pligt  

 til fravær ikke skal varsles overfor arbejdsgiveren.
Til nr. 13 og 15 Der er tale om konsekvensændringer som følge  

 af, at der i § 7 indsættes et nyt stk. 4.
Til nr. 14 Der er tale om konsekvensændringer, dels som  

 følge af den udvidede barselorlov, dels som følge af, at der i  

 § 7 indsættes et nyt stk. 4.
 Bestemmelsen skal i øvrigt læses i  

 sammenhæng med ligebehandlingslovens § 7, stk. 5 (tidligere  

 stk. 4) og § 15 i lov om dagpenge ved sygdom eller  

 fødsel.
Til nr. 16 Det foreslås, at der i forhold til retten til  

 at udskyde en del af forældreorloven til senere brug, gælder et  

 varsel på 16 uger i forhold til arbejdsgiverne.
Det betyder, at en  

 lønmodtager 16 uger forud for afholdelsen af en udskudt barselorlov  

 skal meddele dette til arbejdsgiveren.
Lønmodtageren skal i  

 forbindelse med det almindelige 8 ugers varsel i § 10, stk. 3,  

 varsle, at retten til udskydelse ønskes benyttet.
Til nr. 17 Efter den gældende regel i § 16, stk. 4,  

 påhviler det arbejdsgiveren at godtgøre, at en afskedigelse af  

 en mand eller kvinde under graviditet, barsel eller adoption ikke skyldes  

 disse forhold (omvendt bevisbyrde). Det foreslås, at det gøres  

 klart, at dette også gælder i perioder efter § 7,  

 stk. 3, hvor forældreorloven er udskudt (den retsbaserede  

 udskydelse) og i 16 ugers varslet forud herfor, jf. § 10,  

 stk. 10.
 I bestemmelsen ændres ordvalget »graviditet, barsel  

 eller adoption« til en henvisning til bestemmelserne i § 7. Derved  

 sikres, at fravær efter § 7, stk. 2, (forældreorlov) og  

 udskudt orlov efter § 7, stk. 3, er omfattet af beskyttelsen.
I perioder, hvor forældreorloven er udskudt efter  

 aftale med arbejdsgiveren, jf. § 7, stk. 4, herunder perioder, hvor  

 dagpengeretten er forlænget efter aftale med arbejdsgiveren efter  

 § 13, stk. 3, i lov om dagpenge ved sygdom eller fødsel,  

 gælder ligebehandlingslovens almindelige regel om delt bevisbyrde, jf.  

 § 16 a, i tilfælde af afskedigelse.
Dette skyldes primært,  

 at den udstrækning af den særlige beskyttelse, der ligger i  

 omvendt bevisbyrde, vil være vanskelig at håndtere i situationer,  

 hvor orloven vil kunne holdes i mindre dele over længere perioder.  

 Hertil kommer en formodning for, at når en udskydelse er aftalt med  

 arbejdsgiveren, vil risikoen for afskedigelse alt andet lige være  

 mindre.
Til § 2 Til nr. 1 Efter de gældende regler har personer med egne  

 børn i alderen 0 - 8 år mulighed for børnepasningsorlov.  

 Det foreslås, at muligheden for at tage børnepasningsorlov  

 ophæves samtidig med udvidelsen af barselorloven med virkning fra den  

 1. januar 2002.
 Retten til børnepasningsorlov bevares i  

 følgende situationer:
 For egne børn født før den 1. januar 2002.
 For adoptivbørn født og modtaget i hjemmet før  

 den 1. januar 2002.
 For stedbørns- og familieadoptioner, hvor barnet er  

 født før 1. januar 2002, men modtaget i hjemmet efter den 31.  

 december 2001.
Hertil kommer, at der i § 5, stk. 1 - 4, er  

 fastsat overgangsregler for personer i forhold til børn, der er  

 født efter den 31. december 2001, men inden lovens ikrafttræden,  

 og i forhold til adoptivbørn, der er modtaget i hjemmet efter denne  

 dato, men inden lovens ikrafttræden.
Disse personer vil tillige  

 være omfattet af de eksisterende regler, men med mulighed for at  

 vælge at overgå til de nye regler.
Der henvises til  

 bemærkningerne til § 5.
Udvidelsen af barselorloven med 20 uger på 100 pct.  

 af dagpengene modsvarer tilnærmelsesvis den gennemsnitlige udnyttelse  

 af børnepasningsorloven på 26 uger, hvor ydelsen er 60 pct. af  

 dagpengene.
Som følge af de forskellige ydelsesniveauer er der samlet  

 set tale om en økonomisk forbedring for den enkelte familie.
Til § 3 Til nr. 1 I overensstemmelse med forslaget i lovforslagets § 1  

 om at udvide retten til fravær efter lov om ligebehandling af  

 mænd og kvinder med hensyn til beskæftigelse og barselorlov m.v.,  

 foreslås det at forlænge perioden med ret til dagpenge ved barsel  

 og at indlægge større fleksibilitet i forældrenes ret til  

 at modtage dagpenge.
§ 13, stk. 1 I bestemmelsens stk. 1 foreslås det, at  

 de gældende regler om ret til dagpenge i de første 14 uger efter  

 fødslen videreføres, således at barnets moder har ret til  

 dagpenge i de første 14 uger efter fødslen, og at barnets fader  

 i samme periode har ret til dagpenge i 2 uger.
Faderens 2 uger kan holdes i  

 umiddelbar tilknytning til fødslen eller på et senere tidspunkt  

 inden for de første 14 uger efter fødslen.
Faderens 2 uger skal  

 holdes i sammenhæng.
§ 13, stk. 2 Med bestemmelsen i stk. 2 foreslås det,  

 at forældrene efter den 14. uge efter fødslen tilsammen har ret  

 til dagpenge i 32 uger.
For at sikre fleksibilitet i familiens  

 tilrettelæggelse af orloven er retten til dagpenge i de 32 uger til fri  

 fordeling mellem forældrene.
Det betyder, at forældrene kan  

 vælge at dele dagpengeperioden mellem sig, at enten moderen eller  

 faderen kan vælge at udnytte hele dagpengeperioden, eller at  

 forældrene kan vælge at holde dagpengeperioden samtidig.
 Opstår der uenighed mellem forældrene om, hvem  

 af de dagpengeberettigede, der skal have udbetalt barselsdagpengene,  

 udbetales de efter samme retningslinier, som der er fastsat efter  

 sygedagpengebekendtgørelsens § 51, stk. 2.
§ 13, stk. 3 Med bestemmelsen i stk. 3 foreslås det  

 som en aftalebaseret ret, at forældrene   når der er tale om  

 beskæftigede lønmodtagere og selvstændige erhvervsdrivende  

   kan vælge at forlænge dagpengeperioden på 32 uger.
Dette  

 forudsætter, at arbejdet i de 32 uger, eller i dele heraf, genoptages  

 delvist.
Hvis lønmodtageren fratræder, inden den  

 forlængede periode er holdt, foreslås det, at retten til dagpenge  

 er betinget af, at lønmodtageren indgår aftale med den nye  

 arbejdsgiver om forlængelse af perioden.
Hvis den  

 pågældende bliver ledig, kan retten til at modtage dagpenge under  

 en forlænget periode ikke udnyttes, så længe den  

 pågældende er ledig.
§ 13, stk. 4 Efter bestemmelsen i stk. 4 har  

 forældrene en ret til   i stedet for at modtage dagpenge i 32 uger i  

 træk   at forlænge perioden, således at de tilsammen  

 modtager dagpenge i 38 uger i træk efter udløbet af den 14. uge  

 efter barnets fødsel.
Med denne regel om ekstra 6 uger sikres det, at  

 forældrene har mulighed for at modtage dagpenge i 52 uger i træk,  

 indtil barnet fylder 1 år.
Hvis forældrene vælger at  

 modtage dagpenge i 38 uger, foretages der en nedsættelse af den samlede  

 dagpengeudbetaling, således at beløbet for de 38 uger  

 højst kan udgøre det beløb, der ville kunne udbetales  

 for 32 uger.
Det foreslås, at retten til at modtage dagpenge i 38  

 uger alene skal gælde for beskæftigede lønmodtagere og  

 selvstændige erhvervsdrivende.
I modsætning hertil skal ledige  

 personer ikke kunne benytte denne ret, idet det anses for væsentligt,  

 at ledige hurtigst muligt kommer tilbage i kontakt med arbejdsmarkedet.
§ 13, stk. 5 I bestemmelsen i stk. 5 fastlægges, at  

 en af forældrene har ret til at modtage dagpenge, hvis en del af  

 orloven udskydes til en senere periode.
Det foreslås, at en af  

 forældrene har ret til dagpenge, hvis den pågældende   ud  

 af de 32 uger der ligger efter den 14. uge efter fødslen   udskyder  

 mindst 8 uger og højst 13 uger til afholdelse på et senere  

 tidspunkt.
De udskudte uger skal holdes i en sammenhængende periode  

 inden barnet fylder 9 år.
Det er desuden en betingelse, at den af  

 forældrene, der udskyder orlov, i overensstemmelse med dagpengelovens  

 § 17 opfylder lovens beskæftigelseskrav på det tidspunkt,  

 hvor den udskudte orlov holdes.
Retten til dagpenge under den udskudte orlov  

 opretholdes uanset skift af arbejdsgiver.
 Det foreslås, at retten til at modtage dagpenge  

 under udskudt orlov alene skal gælde for beskæftigede  

 lønmodtagere og selvstændige erhvervsdrivende.
 Hvis den pågældende bliver ledig efter at have  

 udskudt en orlovsperiode, kan retten til dagpenge under orlov først  

 udnyttes, når personen igen er i beskæftigelse.
§ 13, stk. 6 I bestemmelsens stk. 6 foreslås det som  

 en aftalebaseret ret, at der kan udbetales dagpenge til en beskæftiget  

 lønmodtager og en selvstændig erhvervsdrivende, der vælger  

 at udskyde op til 32 uger af orloven til senere afholdelse inden barnet  

 fylder 9 år.
Der stilles ikke krav om, at de udskudte uger med dagpenge  

 skal holdes i en sammenhængende periode.
Forældrene har tilsammen  

 ret til dagpenge i denne udskudte orlov.
Denne ret til dagpenge er for en beskæftiget  

 lønmodtager betinget af, at der indgås en aftale med  

 arbejdsgiveren om udskydelse af orloven.
Fratræder lønmodtageren  

 inden den udskudte dagpengeret er blevet udnyttet, foreslås retten til  

 den udskudte orlov gjort betinget af, at lønmodtageren indgår  

 aftale med den nye arbejdsgiver om den udskudte orlov.
Desuden foreslås  

 det, at retten til dagpenge falder bort, sålænge den  

 pågældende er ledig.
 Skifter den pågældende til en ny arbejdsgiver,  

 kan dagpengeretten tilsvarende først udnyttes, når der er  

 indgået en aftale med den pågældende arbejdsgiver om den  

 udskudte orlov.
Med henblik på at orientere dagpengemodtageren om  

 risikoen for at miste retten til dagpenge under udskudt orlov  

 planlægges der udarbejdet en pjece, der indeholder information om de  

 regler, der gælder ved udskydelse af orlovsperioder.
Denne pjece vil  

 kunne udleveres af den praktiserende læge eller jordemoderen i  

 forbindelse med gennemførelse af graviditetsundersøgelse.  

 Pjecen kan også udleveres af kommunen, hvis den pågældende  

 er i kontakt med denne.
Endelig kan pjecen - ved adoption - udleveres af de  

 adoptionsbevilgende myndigheder.
§ 13, stk. 7 I bestemmelsens stk. 7 foreslås det  

 præciseret i loven, hvilke rettigheder til dagpenge forældrene  

 har, hvis barnet er dødfødt eller dør eller  

 bortadopteres kort tid efter fødslen.
Retten til dagpenge i disse  

 situationer har hidtil været reguleret ved administrativ praksis.
Hvis barnet er dødfødt eller dør  

 eller bortadopteres inden den 32. uge efter fødslen, foreslås  

 det, at moderen har ret til dagpenge i 14 uger efter barnets død eller  

 bortadoption.
Baggrunden for, at 32. uge er valgt som skæringstidspunkt  

 er, at moderen inden for den almindelige barselorlovsperiode på 46 uger  

 kan være sikret dagpengeret i 14 uger efter barnets død eller  

 bortadoption.
Det foreslås endvidere, at dagpengeperioden kan  

 forlænges for moderen   dog længst indtil udløbet af den  

 46. uge efter fødslen   hvis hun lider af en graviditetsbetinget  

 sygdom.
Hvis barnet er dødfødt, har faderen ret til dagpenge i  

 2 sammenhængende uger efter barnets fødsel.
§ 13, stk. 8 Der foreslås indsat en bemyndigelse til  

 beskæftigelsesministeren til at fastsætte nærmere regler om  

 ret til dagpenge i forbindelse med aftalebaseret og retsbaseret  

 forlængelse af orlovsperioden og i forbindelse med retsbaseret og  

 aftalebaseret udskydelse af orloven.
Til nr. 2 § 14, stk. 1 Det foreslås i bestemmelsens stk. 1, at  

 der på tilsvarende måde som ved ret til dagpenge i forbindelse  

 med fødsel kan udbetales dagpenge ved adoption i indtil 46 uger efter  

 modtagelsen af barnet.
Det er uændret en betingelse for dagpengeretten,  

 at de adoptionsbevilligende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.
§ 14, stk. 2 og 3 Efter bestemmelsens stk. 2 og 3 kan  

 dagpenge til adoptionssøgende ægtefæller i de  

 første 14 uger efter barnets modtagelse kun ydes til en af  

 ægtefællerne ad gangen, dog således at  

 ægtefællerne i denne periode har ret til samtidig at modtage  

 dagpenge i 2 sammenhængende uger.
Efter udløbet af den 14. uge  

 efter modtagelsen af barnet har ægtefællerne tilsammen ret til at  

 modtage dagpenge i 32 uger.
§ 14, stk. 4 - 7 For så vidt angår bestemmelserne i  

stk. 4-7 henvises til bemærkningerne ovenfor til forslagets  

 § 3, nr. 1, om de tilsvarende bestemmelser om forlængelse af  

 dagpengeperioden og om ret til dagpenge under udskudt orlov i forbindelse med  

 dagpenge ved fødsel.
§ 14, stk. 8 I bestemmelsens stk. 8 foreslås det  

 fastsat i loven, at den ene af de adoptionssøgende  

 ægtefæller har ret til dagpenge i 14 uger efter barnets  

 død, hvis barnet dør inden den 32. uge efter modtagelsen i  

 hjemmet.
For så vidt angår skæringstidspunktet på 32.  

 uge henvises til bemærkningerne til § 13, stk. 7.
§ 14, stk. 9 Der foreslås indsat en bemyndigelse til  

 beskæftigelsesministeren til at fastsætte nærmere regler om  

 ret til dagpenge i forbindelse med aftalebaseret og retsbaseret  

 forlængelse af orlovsperioden og i forbindelse med retsbaseret og  

 aftalebaseret udskydelse af orloven.
Til nr. 3 Efter de gældende regler forlænges den  

 periode, hvor der er ret til dagpenge, hvis barnet i de første 26 uger  

 efter fødslen eller modtagelsen indlægges på sygehus.  

 Forlængelsen svarer til indlæggelsesperioden, dog højst 3  

 måneder.
Det er en forudsætning, at dagpengemodtageren ikke  

 genoptager arbejdet.
Det foreslås, at dagpengeperioden kan  

 forlænges i hele den foreslåede ordinære periode på  

 46 uger efter fødslen eller modtagelsen.
Til nr. 4 Ændringen er en konsekvensændring som  

 følge af, at bestemmelsen om faderens ret til dagpenge i to uger  

 indenfor de første 14 uger efter fødslen placeres i § 13,  

 stk. 1, i stedet for i § 13, stk. 2.
Til nr. 5 Efter gældende regler er det en betingelse for at  

 udsætte retten til dagpenge ved barnets indlæggelse på  

 sygehus, at den pågældende ophører med arbejdet ved  

 udskrivelsen, og at udskrivelsen finder sted inden 9 måneder fra  

 fødslen eller modtagelsen (dvs. 3 måneder efter barselsperiode).  

 Det foreslås, at der tilsvarende lægges 3 måneder til den  

 foreslåede periode på 46 uger, således at udskrivelsen  

 fremover skal finde sted inden 60 uger fra fødslen eller  

 modtagelsen.
Til nr. 6 Det foreslås at ophæve bestemmelsen om, at  

 dagpengemodtageren kan deltage i fritidsundervisning, når hensynet til  

 barnet ikke taler imod det, eller varetage borgerligt ombud.
Ophævelsen  

 medfører ikke ændringer i adgangen til at deltage i de  

 nævnte aktiviteter.
 Der er ikke behov for at opretholde en sådan  

 bestemmelse, idet dagpengeloven alene regulerer, i hvilket omfang  

 dagpengemodtageren kan genoptage arbejdet i dagpengeperioden.
Til nr. 7 Ændringen er en konsekvensændring som  

 følge af, at den gældende bestemmelse i § 16, stk. 2,  

 om dagpengeret under deltagelse i fritidsundervisning eller varetagelse af  

 borgerligt ombud, ophæves.
Til nr. 8 Det følger af lov om ligebehandling af mænd  

 og kvinder med hensyn til beskæftigelse og barselorlov m.v., at barnets  

 mor har pligt til fravær i de to første uger efter  

 fødslen.
Herefter og indtil udløbet af 14 uger efter  

 fødslen, kan arbejdet efter den gældende lovgivning genoptages i  

 mindre omfang med den virkning, at retten til dagpenge kun bortfalder for de  

 dage, hvor arbejdet er genoptaget.
Den Sociale Ankestyrelse har i en konkret  

 sag udtalt, at genoptagelse af arbejdet »i mindre omfang« kan udgøre  

 op til halvdelen af arbejdets normale omfang forud for barselorloven.
I  

 lovforslaget foreslås det at præcisere denne praksis.
Hvis arbejdet genoptages i op til 29 ½ time af den normale  

 ugentlige arbejdstid medfører det bortfald af dagpengeretten for den  

 tid, hvor arbejdet er genoptaget.
Der er ret til nedsatte dagpenge for de  

 dage, hvor arbejdet er genoptaget delvist.
I modsætning til moderen,  

 kan faderen i de første 2 uger af 14 ugers perioden genoptage  

 arbejdet.
Hvis arbejdet genoptages i perioden efter de første  

 14 uger efter fødslen, mistes dagpengeretten for de dage, hvor  

 arbejdet er genoptaget, hvorimod der kan ydes nedsatte dagpenge for de dage,  

 hvor arbejdet er genoptaget delvist.
Udbetaling af nedsatte dagpenge for en  

 lønmodtager er betinget af, at arbejdet genoptages i op til 29 ½ time  

 af den normale ugentlige arbejdstid.
Udbetaling af nedsatte dagpenge for en  

 selvstændig erhvervsdrivende er betinget af, at arbejdet genoptages i  

 op til halvdelen af den normale ugentlige arbejdstid.
Disse regler om  

 genoptagelse af arbejdet gælder, når der er tale om at afholde  

 orloven indenfor 52 uger efter barnets fødsel, når der er tale  

 om rets- eller aftalebaseret udskudt orlov og ved afholdelse af aftalebaseret  

 forlængelse.
 Mindstekravet til omfanget af det ugentlige fravær  

 svarer for lønmodtagere til den gældende mindsteudbetalingsregel  

 på arbejdsløshedsforsikringsområdet, mens det for  

 selvstændige erhvervsdrivende svarer til den gældende regel  

 på sygedagpengeområdet.
 For så vidt angår adoptionssøgendes  

 adgang til at genoptage arbejdet foreslås det, at der   i hele  

 dagpengeperioden   gælder de samme regler som ved genoptagelse af  

 arbejdet efter udløbet af den 14. uge efter fødslen.
Den tidligere bestemmelse om moderens begrænsede  

 adgang til i 14 ugers perioden at deltage i fagpolitisk arbejde eller i  

 undervisning med erhvervsmæssigt sigte ophæves, således at  

 der nu er ubegrænset adgang hertil.
Da der nu er indført vide  

 muligheder for at genoptage arbejdet også i 14 ugers perioden, er denne  

 bestemmelse ikke længere tidssvarende.
Til § 4 Til stk. 1 Det foreslås, at loven træder i kraft dagen  

 efter bekendtgørelse i Lovtidende.
Loven har dog virkning fra 1.  

 januar 2002.
Til stk. 2 Da børnepasningsorlov kan anvendes til egne  

 børn i alderen 0 - 8 år, og lov om børnepasningsorlov  

 forslås fortsat at gælde for børn født før  

 1. januar 2002, herunder adoptivbørn modtaget i hjemmet før  

 denne dato, indebærer det, at der sker en udfasning af  

 børnepasningsorloven indtil disse fylder 9 år.
Der er fastsat overgangsregler for de personer, der  

 får børn eller modtager adoptivbørn i hjemmet i perioden  

 fra den 1. januar 2002 til lovens ikrafttræden.
Disse personer er  

 fortsat omfattet af de eksisterende regler om barsel- og  

 børnepasningsorlov, medmindre de vælger at overgå til den  

 udvidede barselorlov mod modregning af afholdt børnepasningsorlov.  

 Overgangsbestemmelserne betyder, at udfasningen udskydes med op til 4  

 måneder.
 Lov om børnepasningsorlov ophæves derfor den  

 1. juni 2011.
Til § 5 Til stk. 1, 2 og 3 Som følge af, at lovforslaget træder i kraft  

 dagen efter bekendtgørelse i Lovtidende   når det er vedtaget  

 men har virkning tilbage fra den 1. januar 2002, foreslås det, at  

 forældre, der får børn mellem den 1. januar 2002 og lovens  

 ikrafttræden, som udgangspunkt er omfattet af de eksisterende barsel-  

 og børnepasningsorlovsordninger.
Tilsvarende gælder for  

 forældre til adoptivbørn, der er modtaget i hjemmet i denne  

 periode, hvis de adoptionsundersøgende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.
I det omfang disse forældre ønsker at blive  

 omfattet af den udvidede barselorlov, foreslås det, at de kan  

 vælge begge at overgå samlet til den udvidede barselorlov mod  

 modregning af eventuelt afholdt børnepasningsorlov.
For gruppen af  

 adoptivforældre, der modtager adoptivbørn i hjemmet efter den  

 31. december 2001 men inden lovens ikrafttræden, foreslås det, at  

 forældrene kan vælge at overgå til den udvidede  

 barselorlov, hvis de adoptionsundersøgende myndigheder bestemmer, at  

 den adoptionssøgende eller den ene af de adoptionssøgende  

 ægtefæller i en periode skal være i hjemmet.
Det er den  

 gruppe af adoptanter, som efter de gældende og de nye  

 barselorlovsregler kan få barselorlov.
Det foreslås, at forældrene senest den 1. maj  

 2002 skal meddele AF, om de ønsker at overgå til den nye  

 udvidede barselorlov.
Foretager forældrene sig ikke noget,  

 fortsætter de med barsel- og evt. børnepasningsorlov efter  

 hidtil gældende regler.
 Det foreslås, at modregningen foretages  

 forholdsmæssigt, så forældrene kompenseres for, at ydelsen  

 under børnepasningsorlov er 60 pct. af den maksimale dagpengesats,  

 hvorimod barselorlovsydelsen svarer til den maksimale dagpengesats.
Til stk. 4 Efter de nye barselorlovsregler, kan forældre -  

 bortset fra faderens 2 uger i forbindelse med fødslen - først  

 holde orlov samtidig, når moderen har afholdt de 14 ugers orlov  

 umiddelbart efter fødslen.
 Hvis faderen inden for barnets første 14 uger har  

 fået bevilget eller er påbegyndt afholdelse af  

 børnepasningsorlov, vil faderen muligvis ved overgang til de nye  

 regler ikke kunne vende tilbage til sin arbejdsplads, fx fordi arbejdsgiveren  

 har ansat erstatningsarbejdskraft, men han kan heller ikke begynde at  

 forbruge af forældreorloven.
Det foreslås derfor, at hvis forældrene  

 vælger at overgå til de nye regler, bliver der i disse  

 situationer adgang til at forbruge »forlods« af forældreorloven efter  

 de nye barselorlovsregler.
Forældrene kan ikke bruge mere end 32 ugers  

 barselorlov.
Til stk. 5 Det foreslås, at beskæftigelsesministeren  

 bemyndiges til at fastsætte nærmere regler i forhold til de  

 personer, der får mulighed for at vælge at overgå til den  

 udvidede barselorlov.
Det skyldes, at der i forhold til disse personer blandt  

 andet skal foretages modregning af afholdt børnepasningsorlov.
Der vil også skulle ske en registrering af afholdt  

 børnepasningsorlov, der er konverteret til forbrug af  

 forældreorlov for de personer, der vælger at overgå til den  

 udvidede barselorlov.
Desuden kan der fx være behov for at  

 fastsætte regler, der nærmere regulerer, hvad der gælder,  

 hvis forældrene ikke kan blive enige om, hvilket regelsæt de  

 ønsker at være omfattet af.
Til stk. 6 For børn, der er født til og med den 31.  

 december 2001, finder de hidtil gældende regler om barselorlov i  

 ligebehandlingsloven og lov om dagpenge ved sygdom og fødsel fortsat  

 anvendelse.
Bilag Lovforslaget sammenholdt med gældende  

 lovgivning Gældende formulering Lovforslaget § 1 I lov om ligebehandling af mænd og kvinder med hensyn til  

 beskæftigelse og barselorlov m.v., jf. lovbekendtgørelse nr. 895  

 af 10. oktober 2001, foretages følgende ændringer:
 1. § 7, stk. 1, affattes således:
§ 7. En kvindelig lønmodtager har ret til fravær  

 fra arbejdet på grund af graviditet og barsel fra det tidspunkt, hvor  

 der skønnes at være 4 uger til fødslen.
Efter  

 fødslen har forældrene ret til fravær fra arbejdet i  

 tilsammen indtil 26 uger.
Heraf kan indtil 10 uger udnyttes af faderen efter  

 den 14. uge efter fødslen.
Fraværsretten kan kun udnyttes af en  

 af forældrene ad gangen.
I yderligere indtil 2 uger efter den 24. uge  

 efter fødslen kan fraværsretten alene udnyttes af faderen.
»En kvindelig lønmodtager har ret til fravær  

 fra arbejdet på grund af graviditet og barsel fra det tidspunkt, hvor  

 der skønnes at være 4 uger til fødslen.
Efter  

 fødslen har hun pligt til fravær i 2 uger.
Herefter har hun ret  

 til yderligere 12 ugers fravær.
Faderen har ret til fravær i 2  

 uger efter fødslen eller modtagelsen af barnet i hjemmet eller efter  

 aftale med arbejdsgiveren inden for de første 14 uger efter  

 fødslen.
Adoptivforældre har ret til fravær i  

 overensstemmelse med § 14, stk. 1 og 2, i lov om dagpenge ved  

 sygdom eller fødsel.«.
 2. § 7, stk. 2, affattes således:
 Stk. 2. Barnets mor har pligt til fravær i 2 uger efter  

 fødslen.
»Stk. 2. Efter den 14. uge efter fødslen har hver af  

 forældrene ret til fravær fra arbejdet i 32 uger.  

 Beskæftigede lønmodtagere har dog ret til fravær i 38  

 uger, jf. § 13, stk. 4 og § 14, stk. 5, i lov om dagpenge  

 ved sygdom eller fødsel.
For adoptivforældre gælder 1. og  

 2. pkt. efter den 14. uge efter modtagelsen af barnet.«.
 3. § 7, stk. 3, affattes således:
 Stk. 3. Barnets far har ret til fravær i indtil 2 uger  

 efter fødslen eller modtagelsen i hjemmet eller efter aftale med  

 arbejdsgiveren inden for de første 14 uger efter fødslen.  

 Retten er uafhængig af fraværsretten efter stk. 1.
»Stk. 3. Beskæftigede lønmodtagere har ret til at  

 udskyde mindst 8 uger og højst 13 uger af fraværsretten efter  

 stk. 2, 1. pkt.
Retten til at udskyde fraværsretten kan benyttes  

 af den ene af forældrene.
Det udskudte fravær skal, når det  

 udnyttes, holdes i en sammenhængende periode.
Den udskudte  

 fraværsret skal være udnyttet, inden barnet fylder 9  

 år.«.
 4. Efter § 7, stk. 3, indsættes som nyt  

 stykke:
»Stk. 4. Efter aftale med arbejdsgiveren kan en  

 beskæftiget lønmodtager udskyde op til 32 uger af  

 fraværsretten efter stk. 2, 1. pkt.
Den udskudte fraværsret  

 skal være udnyttet, inden barnet fylder 9 år.
Hvis en  

 lønmodtager fratræder, inden den udskudte fraværsret er  

 udnyttet, er retten til fravær betinget af, at lønmodtageren  

 indgår aftale med den nye arbejdsgiver om den udskudte  

 fraværsret.«.
 Stk. 4   6 bliver herefter stk. 5   7.
 5. § 7, stk. 4, som bliver stk. 5,  

affattes således:
 Stk. 4. Hvis barnet er indlagt på sygehus, kan retten  

 til fravær efter stk. 3 udsættes, jf. § 10,  

 stk. 6.
- - - »Stk. 5. Hvis barnet er indlagt på sygehus, kan retten  

 til fravær efter stk. 1 og 2 udsættes eller forlænges,  

 jf. § 15 i lov om dagpenge ved sygdom eller fødsel.«.
 6. I § 7 a ændres »§ 16 a, stk. 1, 2 og  

 4« til: »§ 16 a, stk. 1 - 3«.
§ 7 a.
De tidsrum, hvor retten til dagpenge nedsættes  

 eller bortfalder efter § 16 a, stk. 1, 2 og 4, i lov om dagpenge  

 ved sygdom eller fødsel, fordi lønmodtageren har genoptaget  

 arbejdet, medregnes ved beregningen af de perioder, hvor lønmodtageren  

 har ret til fravær efter § 7.
 7. I § 7 a indsættes som nyt stykke:
 »Stk. 2. De tidsrum, hvor retten til dagpenge forlænges  

 efter § 13, stk. 3, i lov om dagpenge ved sygdom eller  

 fødsel, fordi lønmodtageren har genoptaget arbejdet, medregnes  

 ikke ved beregning af de perioder, hvor lønmodtageren har ret til  

 fravær efter § 7.«.
 8. § 10, stk. 1, affattes således:
 § 10. En kvindelig lønmodtager, der udnytter sin ret  

 til fravær i henhold til § 7, stk. 1, skal inden 8 uger efter  

 fødslen underrette sin arbejdsgiver om, hvornår hun vil  

 genoptage arbejdet.
»En kvindelig lønmodtager skal med 3 måneders  

 varsel underrette arbejdsgiveren om forventet fødselstidspunkt, og om  

 hun agter at udnytte retten til fravær før fødslen, jf.  

 § 7, stk. 1, 1. pkt.
En kvindelig lønmodtager, der udnytter  

 sin ret til fravær i henhold til § 7, stk. 1, 3. pkt., skal  

 inden 8 uger efter fødslen underrette sin arbejdsgiver om,  

 hvornår hun vil genoptage arbejdet.«.
 9. § 10, stk. 2, affattes  

 således:
 Stk. 2. En mandlig lønmodtager, der udnytter sin ret  

 til fravær ved fødslen eller modtagelsen i hjemmet i henhold til  

 § 7, stk. 3, skal med 4 ugers varsel underrette arbejdsgiveren om,  

 hvornår han påregner at begynde fraværet og om  

 længden af fraværet.
 »Stk. 2. En mandlig lønmodtager, der udnytter sin ret  

 til fravær ved fødslen eller ved modtagelsen af barnet i  

 hjemmet, jf. § 7, stk. 1, 4. pkt., skal med 4 ugers varsel  

 underrette arbejdsgiveren om forventet tidspunkt for fraværets  

 begyndelse og om længden heraf.«.
 10. § 10, stk. 3, affattes således:
Stk. 3. En mandlig lønmodtager, der udnytter sin ret  

 til fravær efter § 7, stk. 1, 3. pkt., skal senest 8 uger  

 efter fødslen underrette arbejdsgiveren om tidspunktet for  

 fraværets påbegyndelse og længden heraf.
En mandlig  

 lønmodtager, der udnytter sin ret til fravær efter § 7,  

 stk. 1, 5. pkt., skal senest 14 uger efter fødslen underrette  

 arbejdsgiveren om tidspunktet for fraværets påbegyndelse og  

 længden heraf.
»Stk. 3. En lønmodtager, der ønsker at udnytte  

 sin ret til fravær efter § 7, stk. 2, skal inden 8 uger efter  

 fødslen underrette sin arbejdsgiver om tidspunktet for fraværets  

 begyndelse og om længden heraf.
Endvidere skal lønmodtageren  

 underrette arbejdsgiveren om, hvorvidt retten til at udskyde fravær  

 efter § 7, stk. 3, ønskes udnyttet.«.
 11. § 10, stk. 4, affattes således:
 Stk. 4. Såfremt fraværsretten efter den 14. uge  

 efter fødslen deles mellem forældrene, således at den  

 kvindelige lønmodtagers fravær falder i flere perioder, skal hun  

 i forbindelse med varsel til arbejdsgiveren efter stk. 1 give  

 underretning om påbegyndelsen og længden af senere  

 fravær.
 »Stk. 4. Såfremt fraværsretten efter § 7,  

 stk. 2, afholdes således, at lønmodtagerens fravær  

 falder i flere perioder, skal der i forbindelse med varsel til arbejdsgiveren  

 efter stk. 3, 1. pkt., gives underretning om påbegyndelsen og  

 længden af senere fravær.«.
 12. Efter § 10, stk. 4, indsættes som nye  

 stykker:
 »Stk. 5. Lønmodtageren har ret til at ændre  

 anvendelsen af fraværsretten, hvis nyt varsel afgives inden  

 udløbet af fristen for varsel efter stk. 1   4 og stk. 10.  

 Lønmodtageren har ret til at ændre anvendelsen af  

 fraværsretten, hvis der indtræffer omstændigheder, som  

 gør det urimeligt at opretholde fraværsretten som varslet.
 Stk. 6. Hvis lønmodtageren ikke varsler sit  

 fravær efter stk. 1 - 4 og stk. 10, bortfalder retten til  

 fravær.«.
 Stk. 5 - 7 bliver herefter stk. 7 - 9.
 Stk. 5. Ved fravær i henhold til § 7, stk. 5,  

 skal adoptionssøgende, hvis orlovens længde og placering ikke er  

 fastlagt ved barnets modtagelse, iagttage de i stk. 1-4 nævnte  

 frister.
 13. I § 10, stk. 5, som bliver stk. 7,  

 ændres »§ 7, stk. 5« til: »§ 7, stk. 6«.
Stk. 6. En kvindelig lønmodtager, der udnytter sin ret  

 til fravær efter § 7, stk. 5, fordi barnet er indlagt  

 på sygehus inden for de første 26 uger efter fødslen  

 eller modtagelsen i hjemmet, skal uden ugrundet ophold underrette sin  

 arbejdsgiver om indlæggelsen.
Samtidig skal en mandlig  

 lønmodtager underrette sin arbejdsgiver herom.
Forældrene skal  

 uden ugrundet ophold underrette deres arbejdsgivere om, hvornår barnet  

 er modtaget i hjemmet efter indlæggelsen.
Hvis barnet er modtaget,  

 inden der er afgivet varsel efter stk. 1-4, forlænges fristen  

 herfor med den tid, barnet har været indlagt.
I modsat fald bortfalder  

 de afgivne varsler, og der skal varsles på ny inden 2 uger efter  

 modtagelsen.
 14. I § 10, stk. 6, som bliver stk. 8,  

 udgår »kvindelig«, »§ 7, stk. 5« ændres til: »§ 7,  

 stk. 6«, »26« ændres til: »46« og 2. pkt. ophæves.
 Stk. 7. En lønmodtager, der udnytter sin ret til  

 fravær efter § 7, stk. 5, fordi lønmodtageren  

 indtræder i den anden af forældrenes ret til dagpenge, skal uden  

 ugrundet ophold underrette sin arbejdsgiver herom og om længden af  

 fraværet.
 15. I § 10, stk. 7, som bliver stk. 9,  

 ændres »§ 7, stk. 5« til: »§ 7, stk. 6«.
 16. Efter § 10, stk. 7, som bliver  

stk. 9, indsættes som nyt stk. 10:
 »Stk. 10. En beskæftiget lønmodtager, der  

 ønsker at udnytte retten til fravær, jf. § 7, stk. 3,  

 skal med 16 ugers varsel underrette arbejdsgiveren om, hvornår  

 fraværet påbegyndes og længden heraf.«.
- - - Stk. 4. Såfremt en afskedigelse finder sted under  

 graviditet, barsel eller adoption, påhviler det arbejdsgiveren at  

 godtgøre, at afskedigelsen ikke er begrundet i disse forhold.
 17. I § 16, stk. 4, ændres »graviditet,  

 barsel eller adoption« til: »fravær efter § 7, stk. 1   3 og  

 5   7 og i varslingsperioder efter § 10, stk. 10,«.
§ 2 I lov nr. 402 af 31. maj 2000 om børnepasningsorlov, som  

 ændret ved lov nr. 440 af 7. juni 2001 og lov nr. 446 af 7. juni 2001,  

 foretages følgende ændringer:
 § 1. Loven har til formål at tilgodese  

 arbejdsmarkedspolitiske og social- og familiepolitiske behov ved at skabe  

 økonomisk grundlag for, at personer med tilknytning til  

 arbejdsmarkedet kan opnå orlov til børnepasning.
 Stk. 2. Loven gælder ikke for indkaldte  

 værnepligtige.
 1. I § 1 indsættes efter stk. 1, som  

 nyt stk. 2:
 »Stk. 2. Loven gælder ikke for personer i forhold til  

 egne børn, der er født efter den 31. december 2001, og i  

 forhold til adoptivbørn, der er modtaget i hjemmet efter denne dato,  

 og hvor de adoptionsundersøgende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.«.
 Stk. 2 bliver herefter stk. 3.
§ 3 I lov om dagpenge ved sygdom eller fødsel, jf.  

 lovbekendtgørelse nr. 147 af 2. marts 2001, foretages følgende  

 ændringer:
 1. § 13 affattes således:
 § 13. Der kan ydes dagpenge i indtil 26 uger efter  

 fødslen.
»§ 13. Barnets moder har ret til dagpenge i de første  

 14 uger efter fødslen.
Barnets fader har i samme periode ret til  

 dagpenge i 2 sammenhængende uger.
Stk. 2. Moderen har ret til dagpenge i de første 14  

 uger efter fødslen.
Faderen har i samme periode ret til dagpenge i 2  

 uger.
 Stk. 2. Efter udløbet af den 14. uge efter  

 fødslen har forældrene tilsammen ret til dagpenge i 32 uger,  

 indtil barnet er 46 uger.
Stk. 3. Herudover har forældrene tilsammen ret til  

 dagpenge i yderligere 10 uger efter udløbet af den 14. uge efter  

 fødslen.
Dagpenge kan kun ydes til en af forældrene ad  

 gangen.
Stk. 3. Retten til dagpenge i perioden efter stk. 2, kan  

 uanset bestemmelsen i § 16 a, stk. 2, for en beskæftiget  

 lønmodtager og en selvstændig erhvervsdrivende forlænges,  

 når arbejdet genoptages delvist.
Forlængelsen af perioden med ret  

 til dagpenge kan ske med den tid, arbejdet genoptages.
For en  

 beskæftiget lønmodtager er det en betingelse, at der  

 indgås aftale om forlængelse af perioden med arbejdsgiveren.
Hvis  

 lønmodtageren fratræder, inden den forlængede periode er  

 holdt, er retten til dagpenge betinget af, at lønmodtageren  

 indgår aftale med den nye arbejdsgiver om forlængelse af  

 perioden.
Retten til dagpenge under en forlænget periode kan ikke  

 udnyttes, så længe den pågældende er ledig.
 Stk. 4. Efter udløbet af den 24. uge efter  

 fødslen har faderen yderligere ret til dagpenge i 2 uger.
Stk. 4. Forældre, der vælger at holde orlov indtil  

 barnet er 1 år, har tilsammen ret til dagpenge i 38 uger efter  

 udløbet af den 14. uge efter fødslen.
Dagpengene  

 nedsættes, således at den samlede dagpengeudbetaling højst  

 kan udgøre det beløb, der ville kunne udbetales for 32 uger.  

 Denne ret gælder for beskæftigede lønmodtagere og  

 selvstændige erhvervsdrivende.
 Stk. 5. Den ene af forældrene har ret til dagpenge,  

 når den pågældende udskyder mindst 8 uger og højst  

 13 uger af den periode, der er nævnt i stk. 2, til en senere  

 afholdelse i en sammenhængende periode inden barnet fylder 9 år.  

 Denne ret til at modtage dagpenge under udskudt orlov gælder for  

 beskæftigede lønmodtagere og selvstændige  

 erhvervsdrivende.
Stk. 6. Forældrene har tilsammen ret til dagpenge, hvis  

 de udskyder op til 32 uger af den periode, der er nævnt i stk. 2, til  

 senere afholdelse, inden barnet fylder 9 år.
Denne ret til at modtage  

 dagpenge under udskudt orlov gælder for beskæftigede  

 lønmodtagere og selvstændige erhvervsdrivende.
For en  

 beskæftiget lønmodtager er det en betingelse, at der  

 indgås aftale herom med arbejdsgiveren.
Hvis lønmodtageren  

 fratræder, inden den udskudte dagpengeret er udnyttet, er retten til  

 dagpenge betinget af, at lønmodtageren indgår aftale med den nye  

 arbejdsgiver om den udskudte orlov.
Denne ret til dagpenge kan ikke udnyttes,  

 sålænge den pågældende er ledig.
Stk. 7. Hvis barnet er dødfødt, dør eller  

 bliver bortadopteret inden den 32. uge efter fødslen, har moderen ret  

 til dagpenge i 14 uger efter barnets død eller bortadoption.
I de  

 tilfælde, hvor moderen lider af en graviditetsbetinget sygdom, kan hun  

 modtage dagpenge, dog højst indtil udløbet af 46 uger efter  

 fødslen.
Er barnet dødfødt, har faderen ret til dagpenge  

 i 2 sammenhængende uger efter fødslen.
 Stk. 8. Beskæftigelsesministeren fastsætter  

 nærmere regler om ret til dagpenge efter stk. 3-6.«.
 2. § 14 affattes således:
 § 14. Der kan ydes dagpenge ved adoption i indtil 26 uger  

 efter modtagelsen af barnet, når de adoptionsundersøgende  

 myndigheder bestemmer, at den adoptionssøgende eller den ene af de  

 adoptionssøgende ægtefæller i en periode skal være i  

 hjemmet.
 »§ 14. Der kan ydes dagpenge ved adoption i indtil 46 uger  

 efter modtagelsen af barnet, jf. dog stk. 4 og 5. Det er en betingelse,  

 at de adoptionsundersøgende myndigheder bestemmer, at den  

 adoptionssøgende eller den ene af de adoptionssøgende  

 ægtefæller i en periode skal være i hjemmet.
Stk. 2. Dagpenge til adoptionssøgende  

 ægtefæller kan kun ydes til en af ægtefællerne ad  

 gangen, bortset fra i 2 uger inden for de første 24 uger.
Efter  

 udløbet af den 24. uge efter modtagelsen af barnet kan kun den  

 mandlige adoptionssøgende modtage dagpenge i 2 uger.
 Stk. 2. Dagpenge til adoptionssøgende  

 ægtefæller kan i de første 14 uger efter modtagelsen af  

 barnet kun ydes til en af ægtefællerne ad gangen, bortset fra i 2  

 sammenhængende uger.
 Stk. 3. Efter udløbet af den 14. uge efter modtagelsen  

 af barnet har de adoptionssøgende ægtefæller tilsammen ret  

 til dagpenge i 32 uger, indtil 46 uger efter modtagelsen.
Stk. 4. Retten til dagpenge i perioden efter stk. 3, kan  

 uanset bestemmelsen i § 16 a, stk. 2 og 3, for en beskæftiget  

 lønmodtager og en selvstændig erhvervsdrivende forlænges,  

 når arbejdet genoptages delvist.
Forlængelsen af perioden med ret  

 til dagpenge kan ske med den tid, arbejdet genoptages.
For en  

 beskæftiget lønmodtager er det en betingelse, at der  

 indgås aftale om forlængelse af perioden med arbejdsgiveren.
Hvis  

 lønmodtageren fratræder, inden den forlængede periode er  

 holdt, er retten til dagpenge betinget af, at lønmodtageren  

 indgår aftale med den nye arbejdsgiver om forlængelse af  

 perioden.
Retten til dagpenge under en forlænget periode kan ikke  

 udnyttes, så længe den pågældende er ledig.
Stk. 5. Adoptionssøgende ægtefæller, der  

 vælger at holde orlov indtil 1 år efter modtagelsen af barnet,  

 har tilsammen ret til dagpenge i 38 uger efter udløbet af den 14. uge  

 efter modtagelsen.
Dagpengene nedsættes, således at den samlede  

 dagpengeudbetaling højst kan udgøre det beløb, der ville  

 kunne udbetales for 32 uger.
Denne ret gælder for beskæftigede  

 lønmodtagere og selvstændige erhvervsdrivende.
Stk. 6. Den ene af de adoptionssøgende  

 ægtefæller har ret til dagpenge, når den  

 pågældende udskyder mindst 8 uger og højst 13 uger af den  

 periode, der er nævnt i stk. 3, til en senere afholdelse i en  

 sammenhængende periode inden barnet fylder 9 år.
Denne ret til at  

 modtage dagpenge under udskudt orlov gælder for beskæftigede  

 lønmodtagere og selvstændige erhvervsdrivende.
Stk. 7. Adoptionssøgende ægtefæller har  

 tilsammen ret til dagpenge, hvis de udskyder op til 32 uger af den periode,  

 der er nævnt i stk. 3, til senere afholdelse, inden barnet fylder 9  

 år.
Denne ret til at modtage dagpenge under udskudt orlov gælder  

 for beskæftigede lønmodtagere og selvstændigt  

 erhvervsdrivende.
For en beskæftiget lønmodtager er det en  

 betingelse, at der indgås aftale herom med arbejdsgiveren.
Hvis  

 lønmodtageren fratræder, inden den udskudte dagpengeret er  

 udnyttet, er retten til dagpenge betinget af, at lønmodtageren  

 indgår aftale med den nye arbejdsgiver om den udskudte orlov.
Denne ret  

 til dagpenge kan ikke udnyttes, sålænge den  

 pågældende er ledig.
 Stk. 8. Hvis barnet dør inden den 32. uge efter  

 modtagelsen, har en af de adoptionssøgende ægtefæller ret  

 til dagpenge i 14 uger efter barnets død.
 Stk. 9. Beskæftigelsesministeren fastsætter  

 nærmere regler om ret til dagpenge efter stk. 4-7.«.
§ 15. - - - Stk. 2. Såfremt dagpengemodtageren ikke genoptager  

 arbejdet, forlænges den periode, hvor der er ret til dagpenge, med  

 indlæggelsesperioden, hvis indlæggelsen finder sted under de  

 første 26 uger efter fødslen eller modtagelsen.  

 Dagpengeperioden kan dog højst forlænges i 3 måneder.  

 Retten til at forlænge dagpengeperioden gælder ikke faderens ret  

 til dagpenge i 2 uger efter § 13, stk. 2, eller de  

 adoptionssøgendes ret til samtidig at modtage dagpenge, jf. § 14,  

 stk. 2.
 3. I § 15, stk. 2, 1. pkt., ændres »26 uger«  

 til: »46 uger«.
 4. I § 15, stk. 2, 3. pkt., ændres  

 »§ 13, stk. 2« til: »§ 13, stk. 1«.
Stk. 3. Hvis dagpengemodtageren fortsætter eller  

 genoptager arbejdet ved indlæggelsen, udsættes retten til  

 dagpenge for den resterende periode.
Det er en betingelse, at den  

 pågældende ophører med arbejdet ved udskrivelsen, og at  

 udskrivelsen finder sted inden 9 måneder fra fødslen eller  

 modtagelsen.
 5. I § 15, stk. 3, ændres »inden 9  

 måneder« til: »inden 60 uger«.
§ 16. - - - Stk. 2. Den sikrede kan uden at miste retten til dagpenge  

 deltage i fritidsundervisning, når hensynet til barnet ikke taler imod  

 dette, eller varetage borgerligt ombud.
 6. § 16, stk. 2, ophæves.
 Stk. 3 og 4 bliver herefter stk. 2 og 3.
 Stk. 3. Socialministeren fastsætter nærmere regler  

 om ret til dagpenge efter stk. 1 og 2.
- - - 7. I § 16, stk. 3, der bliver stk. 2,  

 ændres »efter stk. 1 og 2« til: »efter stk. 1«.
 8. § 16 a affattes således:
§ 16 a.
Genoptagelse af arbejdet efter fødslen  

 medfører, at retten til dagpenge bortfalder i resten af  

 orlovsperioden.
Genoptages arbejdet i mindre omfang efter de to første  

 uger efter fødslen, bortfalder retten til dagpenge dog kun for de  

 dage, hvor arbejdet er genoptaget.
Faderen kan også i de to  

 første uger efter fødslen genoptage arbejdet i mindre omfang  

 med den virkning, at retten til dagpenge kun bortfalder for de dage, hvor  

 arbejdet er genoptaget.
Der ydes nedsatte dagpenge for de dage, hvor arbejdet  

 er genoptaget delvis.
»§ 16 a.
Genoptages arbejdet inden for de første  

 14 uger efter fødslen, bortfalder retten til dagpenge i resten af  

 denne periode.
Arbejdet kan dog i denne periode genoptages i op til halvdelen  

 af den normale ugentlige arbejdstid med den virkning, at retten til dagpenge  

 kun bortfalder for den tid, hvor arbejdet er genoptaget.
Der ydes nedsatte  

 dagpenge for de dage, hvor arbejdet er genoptaget delvist.
Stk. 2. Ved deltagelse af begrænset varighed i  

 fagpolitisk arbejde eller i undervisning og lignende med  

 erhvervsmæssigt formål i de første 14 uger af  

 barselperioden bortfalder retten til dagpenge kun for de dage, der anvendes  

 dertil.
Ved deltagelse af under 1 dags varighed ydes nedsatte dagpenge.
Stk. 2. Efter de første 14 uger efter fødslen  

 kan en lønmodtager genoptage arbejdet i op til 29 ½ time af den  

 normale ugentlige arbejdstid med den virkning, at retten til dagpenge kun  

 bortfalder for den tid, arbejdet er genoptaget.
En selvstændig  

 erhvervsdrivende kan i samme periode genoptage arbejdet i op til halvdelen af  

 den normale ugentlige arbejdstid, med den virkning, at retten til dagpenge  

 kun bortfalder for den tid, hvor arbejdet er genoptaget.
Der ydes nedsatte  

 dagpenge for de dage, hvor arbejdet er genoptaget delvist.
Stk. 3. For adoptionssøgende, der er berettiget til  

 dagpenge efter § 14, medfører genoptagelse af arbejdet efter  

 modtagelsen af barnet, at retten til dagpenge bortfalder for de dage, hvor  

 arbejdet er genoptaget.
Der ydes nedsatte dagpenge for de dage, hvor arbejdet  

 er genoptaget delvis.
Det samme gælder ved deltagelse i fagpolitisk  

 arbejde eller undervisning og lignende med erhvervsmæssigt  

 formål.
 Stk. 3. Adoptionssøgende efter § 14, stk. 1,  

 kan i hele dagpengeperioden genoptage arbejdet efter reglerne i  

 stk. 2.
 Stk. 4. Socialministeren fastsætter nærmere regler  

 om ret til dagpenge efter stk. 1-3.
 Stk. 4. Beskæftigelsesministeren fastsætter  

 nærmere regler om ret til dagpenge efter stk. 1-3.«.
