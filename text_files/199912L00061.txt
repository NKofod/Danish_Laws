Fremsat den 27. oktober 1999 af trafikministeren (Sonja  

 Mikkelsen) Forslag til Lov om ændring af lov om Post  

 Danmark § 1 I lov nr. 88 af 8. februar 1995 om Post Danmark som ændret ved lov  

 nr. 1125 af 20. december 1995 foretages følgende ændringer:
 1. I § 3, stk. 8, 1. pkt., ændres  

 »§ 10« til: »§ 13«.
 2. § 3, stk. 8, 2. pkt., affattes  

 således:
»Sådanne oplysninger meddeles til  

 Konkurrencerådets medlemmer i den udstrækning udøvelse af  

 rådets beføjelser efter konkurrenceloven gør det  

 nødvendigt, jf. konkurrencelovens § 13, stk. 5, 2. pkt.« 3. § 5, stk. 1, affattes således:
»Aktieselskabslovens kapitel 9 om selskabets ledelse,  

 kapitel 16 om erstatning m.v. og kapitel 19 om anmeldelse og registrering  

 m.m., herunder de særlige regler for statslige aktieselskaber, finder  

 anvendelse for Post Danmark med de ændringer, der følger af  

 denne lov.« 4. § 6, stk. 8, affattes således:
»Stk. 8. For statstjenestemænd i Post Danmark betaler  

 virksomheden de af finansministeren fastsatte bidrag m.v. til dækning  

 af statens pensionsudgifter.« 5. § 8, stk. 1, affattes således:
»De for aktieselskaber gældende regler i  

 årsregnskabsloven, herunder de bestemmelser, der gælder for  

 statslige aktieselskaber, finder anvendelse for Post Danmark med de  

 ændringer, der følger af denne lov.« 6. § 8, stk. 2, 2. pkt., ophæves.
 7. § 11, stk. 1 - 4, ophæves.
 Stk. 5 og 6 bliver herefter stk. 1 og 2.
 8. Efter § 11 indsættes:
»§ 11 a.
I relation til § 17 a i lov om  

 Arbejdsmarkedets Tillægspension sidestilles Post Danmark med private  

 arbejdsgivere.« 9. I § 12 indsættes efter stk. 2 som nyt  

 stykke:
»Stk. 3. Personhenførbare oplysninger, som leveres til  

 modtagerdatabasen fra andre offentlige registre, må kun anvendes i  

 forbindelse med befordring af forsendelser, der omfattes af den  

 landsdækkende befordringspligt.
Post Danmark kan dog anvende  

 oplysningerne i forbindelse med befordring af andre forsendelser, når  

 hensynet til kvaliteten og en effektiv tilrettelæggelse af  

 postbefordringen nødvendiggør en driftsmæssig  

 sammenblanding af disse forsendelser og befordringspligtige  

 forsendelser.« Stk. 3 bliver herefter stk. 4.
 10. § 13, stk. 1, affattes således:
»Trafikministeren fører tilsyn med, at Post Danmark  

 overholder bestemmelserne i denne lov.« 11. § 14 affattes således:
 »§ 14. Medmindre højere straf er  

 forskyldt efter den øvrige lovgivning, straffes med bøde  

 bestyrelsesmedlemmer, direktører, vurderingsmænd og revisorer  

 samt deres suppleanter, såfremt de ubeføjet røber, hvad  

 de under udøvelsen af deres hverv for Post Danmark har fået  

 kundskab om.
 Stk. 2. Overtrædelse af de i § 5, stk. 1,  

 omhandlede bestemmelser i aktieselskabslovens kapitel 9, 16 og 19 straffes  

 efter reglerne i aktieselskabslovens kapitel 20.
 Stk. 3. Overtrædelse af de i § 8 omhandlede  

 bestemmelser i årsregnskabsloven straffes efter reglerne i  

 årsregnskabslovens kapitel 10.
Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« 12. Efter § 14 indsættes:
»§ 14 a.
Undlader Post Danmarks bestyrelse  

 eller direktion at efterkomme de pligter, der efter de i § 5 omhandlede  

 bestemmelser i aktieselskabsloven eller regler fastsat i medfør heraf  

 påhviler dem i forhold til Erhvervs- og Selskabsstyrelsen, kan  

 styrelsen som tvangsmiddel pålægge de pågældende  

 daglige eller ugentlige bøder.« § 2 Loven træder i kraft den 1. januar 2000.
Bemærkninger til lovforslaget Almindelige bemærkninger.
 1. Baggrunden for lovforslaget.
I forbindelse med vedtagelsen af lov om Post Danmark, lov  

 nr. 88 af 8. februar 1995, (Folketingstidende 1994-95: 1004, 1303, 2691,  

 2750; A 839; B 242, 249) som ændret ved lov nr. 1125 af 20. december  

 1995 (Folketingstidende 1995-96: 1721, 1921, 2139, 2352; A 2781; B 267) og  

 vedtagelsen af lov om postvirksomhed, lov nr. 89 af 8. februar 1995,  

 (Folketingstidende 1994-95: 1004, 1303, 2691, 2751; A 861; B 242),  

 fremgår det af den bagvedliggende aftale af 21. november 1994  

 indgået af partierne bag loven i forbindelse med oprettelsen af Post  

 Danmark, at vilkårene i aftalen skulle tages op til nærmere  

 vurdering efter 3 år.
Formålet med denne tidsfrist var, at  

 erfaringerne med den nye virksomhedsmodel herefter kunne gøres op og  

 yderligere udvikling af modellen overvejes.
Som fastsat i den politiske aftale blev  

 drøftelserne mellem partierne bag loven (Socialdemokratiet, Det  

 Radikale Venstre, Centrum Demokraterne, Venstre, Det Konservative Folkeparti,  

 og med tilslutning fra Socialistisk Folkeparti) om vilkårene for Post  

 Danmark indledt i slutningen af januar 1998. På det tidspunkt havde  

 Post Danmark eksisteret i næsten 3 år.
Dette lovforslag skal ses  

 som et led i udmøntningen af disse drøftelser.
På  

 nuværende tidspunkt ses der kun at være behov for ændringer  

 i lov om Post Danmark, hvorimod lov om postvirksomhed forbliver  

 uændret.
Såfremt Post Danmarks organisationsform og ejerforhold  

 skal ændres, forudsætter dette enighed mellem aftaleparterne  

 herom.
 Revisionen af vilkårene for Post Danmark kan deles  

 op i to dele, lovgivningsmæssige ændringer og ændringer,  

 der fastsættes administrativt.
Lovforslaget lægger op til, at Post Danmark-modellen  

 videreføres med enkelte justeringer.
Virksomheden sikres på  

 linie med private arbejdsgivere og DSB mulighed for refusion af ATP, og  

 virksomheden sidestilles endvidere med DSB for så vidt angår  

 bidrag m.v. til dækning af statens pensionsudgifter.
Desuden  

 fastlægges det ved lov, at de særlige regler for statslige  

 aktieselskaber, der er fastsat i årsregnskabsloven og i de for Post  

 Danmark gældende kapitler i aktieselskabsloven, også gælder  

 for Post Danmark.
Af lovgivningsmæssige ændringer, der har en  

 økonomisk relevans, kan nævnes, at det foreslås, at Post  

 Danmark i fremtiden modtager refusion efter ATP-loven på linie med,  

 hvad der gælder for private arbejdsgivere og DSB.
Dette vil  

 ifølge Post Danmarks egne beregninger give Post Danmark en  

 kompensation på ca. 19 mio. kr. årligt.
Desuden må den i  

 lovforslaget foreslåede ændring vedrørende betaling af  

 utilregnelighedspension, ud fra en gennemsnitsbetragtning baseret på  

 hidtidige erfaringer, forventes at udgøre en årlig udgift for  

 Post Danmark på ca. 10-12 mio. kr.
 Med hensyn til administrative ændringer af  

 økonomisk betydning, skal det nævnes, at trafikministeren efter  

 drøftelse med finansministeren og med hjemmel i lovens § 7 har  

 fastsat en ny udbyttemodel for Post Danmark med virkning fra  

 regnskabsåret 1999. Udbyttemodellen er tilrettelagt således, at  

 Post Danmark betaler 50 % af resultatet efter skat, dog mindst 5 % af  

 egenkapitalen, og således at der kun kan betales udbytte af det  

 årlige resultat.
Endvidere er der sket ændringer for så vidt  

 angår pensionsindbetalingerne, idet Finansministeriet fra 1. januar  

 1999 på aktuarmæssigt grundlag har forhøjet det  

 pensionsbidrag, som Post Danmark betaler til staten for de ansatte  

 statstjenestemænd, jf. lovens § 6, stk. 8, fra 15 % af den  

 pensionsgivende løn til 22 %. Ændring af generelle regler  

 på arbejdsmarkedet har dog bevirket en vis lempelse, således at  

 pensionsbidraget fra 1. juli 1999 udgør 20 % af den pensionsgivende  

 løn.
Der etableres en efterreguleringsordning i tilfælde af, at  

 der viser sig væsentlige afvigelser fra det forudsatte  

 afgangsmønster.
 2. Lovforslagets indhold.
Formålet med lovforslaget er yderligere at tilpasse  

 vilkårene for Post Danmark til de almindelige vilkår, der i  

 øvrigt gælder for erhvervsvirksomheder.
Post Danmark bliver  

 således også sidestillet med DSB for så vidt angår  

 ATP-bidrag og betaling af utilregnelighedspensioner (afskedigelser begrundet  

 i en af tjenestemanden utilregnelig årsag, bortset fra sygdom).  

 Endvidere gives Post Danmark adgang til en mere effektiv udnyttelse af  

 virksomhedens produktionsapparat med henblik på en højnelse af  

 kvaliteten i postbefordringen.
Desuden er der foretaget lovtekniske  

 justeringer og konsekvensrettelser, bl.a. som følge af ny  

 konkurrencelov.
 2.1. Vedrørende utilregnelighedspensioner.
En forvaltningsretlig betragtning om ensartethed i  

 relation til de selvstændige offentlige virksomheder samt den  

 betragtning, at økonomisk ansvar og kompetence bør  

 følges ad, taler for, at Post Danmark sidestilles med DSB i forhold  

 til ledelsesbesluttede utilregnelighedsafskedigelser, således at der  

 indføres refusion til staten af de ekstra pensionsudgifter, der  

 følger heraf.
Ved utilregnelighedspension menes afskedigelser  

 begrundet i en af tjenestemanden utilregnelig årsag, bortset fra  

 sygdom, det vil sige stillingsnedlæggelse/opgavebortfald, uegnethed,  

 samarbejdsvanskeligheder og lignende.
 Med de lovbemærkninger, der er knyttet til den  

 gældende formulering af § 6, stk. 8, i lov om Post Danmark er  

 der ikke grundlag for, at pålægge Post Danmark at refundere  

 staten for utilregnelighedspensioner, heller ikke med den begrundelse, at  

 dette gælder for den selvstændige offentlige virksomhed DSB.  

 Hertil kræves lovhjemmel, hvilket tilvejebringes ved den  

 foreslåede ændring af § 6, stk. 8, idet bestemmelsen  

 herefter vil få samme ordlyd som bestemmelsen i § 14, stk. 4,  

 i lov nr. 485 af 1. juli 1998 om den selvstændige offentlige virksomhed  

 DSB og om DSB S-tog A/S.
 2.2. Kompensation for ATP-bidrag.
 I forbindelse med vedtagelsen af lov om Post Danmark i  

 1995 blev der såvel i den politiske aftale som i bemærkningerne  

 lagt vægt på, at Post Danmark skulle drives på  

 forretningsmæssige vilkår og i økonomisk,  

 skattemæssig og regnskabsmæssig henseende så vidt muligt  

 sidestilles med private virksomheder.
Dette har dog i to væsentlige tilfælde ikke  

 holdt stik, idet Post Danmark ikke på linie med private virksomheder  

 har haft adgang til refusion af sygedagpenge efter dagpengelovens § 25,  

 jf. lovbekendtgørelse nr. 632 af 22. juli 1997 som senest ændret  

 ved § 1 i lov nr. 393 af 2. juni 1999, (Hovedlovens behandling  

 fremgår af Folketingstidende 1989-90: 392, 545, 3284, 3971; A 983; B  

 171, 327), og heller ikke haft adgang til kompensation for ATP-bidrag efter  

 ATP-lovens § 17 a, jf. lovbekendtgørelse nr. 752 af 20. oktober  

 1998 som ændret senest ved § 1 i lov nr. 288 af 12. maj 1999,  

 (Hovedlovens behandling fremgår af Folketingstidende 1963-64: 1820,  

 1989: 3315; A 573; B 269, 375). Årsagen hertil er, at Post Danmark ikke  

 i henhold til de ovennævnte love af myndighederne har været  

 betragtet som en privat arbejdsgiver.
Der foreslås en ændring i  

 lov om Post Danmark, således at Post Danmark fremover sidestilles med  

 private arbejdsgivere i relation til ATP-loven.
For så vidt angår  

 spørgsmålet om Post Danmarks mulighed for refusion af  

 sygedagpenge, er der, med baggrund i Finanslovsaftalen for 1999, kapitel  

 1.3., ved lov nr. 393 af 2. juni 1999 om ændring af lov om dagpenge ved  

 sygdom eller fødsel, gennemført en ændring af  

 sygedagpengeloven, hvorved offentlige arbejdsgivere får refusion  

 på linie med private arbejdsgivere med virkning fra den 1. januar  

 2000.
 Det skal endvidere nævnes, at i lov nr. 485 af 1.  

 juli 1998 om den selvstændige offentlige virksomhed DSB og om DSB S-tog  

 A/S er DSB sidestillet med private arbejdsgivere i forhold til  

 ovennævnte love.
 2.3. Om Post Danmarks modtagerdatabase.
Post Danmark har med hjemmel i § 12 i lov om Post  

 Danmark, oprettet en landsdækkende adressedatabase (modtagerdatabase)  

 over postmodtagere.
Hensigten bag vedtagelsen af bestemmelsen i 1995 var den,  

 at Post Danmark, ved oprettelsen af en modtagerdatabase, hvortil der var  

 knyttet en løbende ajourføring af data fra andre offentlige  

 registre (specielt CPR s personregister), fik det bedste udgangspunkt for til  

 enhver tid at være i besiddelse af korrekte adresser på alle  

 modtagere af post i Danmark.
Post Danmark fik således bl.a. mulighed  

 for at modtage oplysninger på basis af udtræk fra CPR om  

 personnummer, navn og adresse m.v. for alle personer, der navngives  

 (nyfødte) og førstegangsindrejser   og dermed registreres med  

 bopæl i Danmark, om personer registreret i CPR, der dør eller  

 får slettet personnummer, samt om personnummerændringer.
Der blev  

 hermed givet Post Danmark mulighed for at højne kvaliteten og  

 effektiviteten i postbefordringen, bl.a. gennem rationalisering af  

 arbejdsgangene og forbedrede muligheder for maskinel sortering af post samt  

 forbedring i kvaliteten af postomdelingen gennem forbedret  

 rutetilrettelæggelse.
 Det følger af registerforskrifterne for  

 modtagerdatabasen (senest revideret 16. marts 1999), som er udfærdiget  

 i samarbejde med Registertilsynet og Indenrigsministeriets CPR-kontor og  

 godkendt af trafikministeren, at højnelsen af kvaliteten og  

 effektiviteten af postbefordringen planlægges gennemført ved  

 bl.a. en større kvalitet i adressering ved kontrol og  

 ajourføring af eksisterende adresselister og adresseregistre,  

 højere kvalitet i postomdelingen, korrekt omadressering i forbindelse  

 med flytning, standardisering af navne- og adresseoplysninger i Post Danmark,  

 maskinel sortering og sætning af posten i omdelingsorden, forbedring af  

 adresseanvendelsen i forbindelse med hybrid postservice, hvor elektronisk  

 kommunikation kombineres med almindelig post samt mulighed for maskinelt at  

 opdele de enkelte modtagere i omdelingsgrupper.
Det understreges dog samtidig i registerforskrifterne,  

 på baggrund af lovbemærkningernes ordlyd, jf. også  

 nedenfor, at personhenførbare oplysninger, som leveres til  

 modtagerdatabasen fra CPR s personregister, dvs. navn, stilling, personens  

 adresse samt CPR-nummer, kun må anvendes i forbindelse med ydelser, der  

 relaterer sig til den landsdækkende befordringspligt, og at  

 personhenførbare oplysninger således ikke må anvendes i  

 markedsføringsøjemed.
Oplysninger, som stammer fra andre  

 offentlige myndigheders registre, må ligeledes kun anvendes i  

 forbindelse med ydelser, der relaterer sig til den landsdækkende  

 befordringspligt, medmindre de er offentlige tilgængelige.
Oplysninger  

 fra CPR-registeret og Det Centrale Erhvervsregister må i øvrigt  

 kun anvendes i overensstemmelse med de regler, som Indenrigsministeriet  

 henholdsvis Danmarks Statistik fastsætter herom.
I bemærkningerne til § 12 (Folketingstidende  

 1994-95: A 839) er det anført, at det ikke vil være tilladt at  

 benytte modtagerdatabasen i forbindelse med udøvelse af tjenester, der  

 ikke relaterer sig til den landsdækkende befordringspligt.
Post  

 Danmarks befordringspligt er med hjemmel i lov om postvirksomhed (lov nr. 89  

 af 8. februar 1995) fastsat i bekendtgørelse nr. 81 af 7. februar 1999  

 om Post Danmarks befordringspligt og eneret m.v.
Heraf fremgår det, at  

 befordringspligten omfatter adresserede breve op til 2 kg, andre adresserede  

 forsendelser med et ensartet, trykt indhold op til 2 kg, dag-, uge- og  

 månedsblade op til 2 kg, adresserede pakker op til 20 kg, og  

 blindeforsendelser op til 7 kg.
Adresserede breve og pakker skal kunne sendes  

 rekommanderet (anbefalede breve og pakker) eller med angiven værdi  

 (værdiforsendelser). Desuden gælder der visse formatmæssige  

 minimums- og maksimumsgrænser for befordringspligtige forsendelser.
Årsagen til, at der ved lovens vedtagelse i 1995  

 blev fastsat den begrænsning, at det kun var tilladt at benytte  

 modtagerdatabasens oplysninger i forbindelse med tjenester, der relaterer sig  

 til den landsdækkende befordringspligt, havde baggrund i, at Post  

 Danmark ikke skulle have adgang til en videre anvendelse, end målet  

 tilsigtede, bl.a. af konkurrencemæssige hensyn.
Målet var - og er  

 fortsat   at Post Danmark gives mulighed for at opfylde den  

 landsdækkende befordringspligt på en tilfredsstillende  

 måde.
Det skal i den sammenhæng bemærkes, at Post Danmark,  

 som den eneste postvirksomhed, er pålagt en befordringspligt med  

 tilhørende strenge service- og kvalitetskrav.
Det skal ligeledes  

 understreges, at Post Danmark betaler for CPR-oplysningerne, jf. også  

 bemærkningerne til nr. 9. Der er således ikke tale om, at der  

 ydes en økonomisk støtte til Post Danmark.
At oplysninger fra modtagerdatabasen ikke må  

 anvendes uden for det befordringspligtige område, giver Post Danmark et  

 uforudset og rent praktisk problem i forbindelse med en planlagt udvikling af  

 logistiksystemet.
For eksempel er ekspresbreve og »tunge pakker« (over 20 kg  

 ) ikke omfattet af befordringspligten, hvorfor modtagerdatabasens  

 personoplysninger i dag ikke må anvendes på disse forsendelser.  

 Da disse forsendelser samtidig ud fra en produktionsteknisk og dermed  

 også driftsøkonomisk betragtning nødvendigvis vil blive  

 sammenblandet med de befordringspligtige forsendelser (f.eks. ved sortering  

 og omdeling), opstår der det problem, at personoplysninger fra  

 modtagerdatabasen ikke kan bruges generelt i produktionssystemet, fordi  

 oplysningerne ellers ville blive brugt i forbindelse med også  

 ikke-befordringspligtige forsendelser.
En eventuel produktionsmæssig  

 opsplitning af forsendelserne i ikke-befordringspligtige og  

 befordringspligtige ville blive alt for bekostelig og irrationel.
 Det foreslås derfor, at der ved en ændring af  

 § 12 gives adgang til, at modtagerdatabasens data kan anvendes i  

 forbindelse med også ikke-befordringspligtige forsendelser ved disses  

 normale gennemløb i produktionssystemet (modtagelse, sortering,  

 omadressering, transport og omdeling). Personhenførbare oplysninger  

 fra CPR må fortsat ikke anvendes i  

 markedsføringsøjemed.
 Det vil således heller ikke efter lovændringen  

 være tilladt at anvende modtagerdatabasens personoplysninger i  

 forbindelse med særskilte tjenester eller områder som f.eks. salg  

 af adresser (Postens Mailhouse) og kurérforsendelser (JetPost).
Det kan endvidere nævnes, at private virksomheder  

 også har mulighed for at trække på CPR-registeret   idet de  

 vil kunne modtage navne- og adresseoplysninger på personer, der  

 enkeltvis forud er identificeret over for CPR.
Oplysning om personnummer vil  

 dog ikke kunne fås fra CPR.
Såfremt private skal have adgang til  

 personoplysninger fra CPR på samme måde som Post Danmark har i  

 dag, skal der først ske en ændring af folkeregistreringsloven.  

 Som nævnt betaler Post Danmark for modtagelsen af  

 CPR-oplysningerne.
Sammenfattende kan det siges, at der ved den  

 foreslåede ændring af § 12 ikke er tilsigtet nogen  

 ændring i formålet med eller karakteren af oplysningerne i  

 modtagerdatabasen. Ændringen drejer sig alene om, at modtagerdatabasens  

 data fremover også må anvendes på ikke-befordringspligtige  

 forsendelser i det omfang, at disse ud fra en produktionsteknisk og  

 økonomisk betragtning nødvendigvis vil være sammenblandet  

 med befordringspligtige forsendelser.
Omvendt kan det siges, at det  

 forudsatte mål med modtagerdatabasen ved lovens vedtagelse i 1995 ikke  

 vil kunne opnås fuldt ud, hvis ikke nævnte ændring  

 vedtages.
Modtagerdatabasens oplysninger vil da ikke kunne anvendes i store  

 dele af systemet   uanset at der i langt overvejende grad er tale om  

 behandling af befordringspligtige forsendelser, idet ca. 80 % af Post  

 Danmarks omsætning kan henføres til det befordringspligtige  

 område.
 2.4. Øvrige ændringer.
 I lovforslaget er der endvidere indarbejdet justeringer og  

 konsekvensrettelser som følge af nye love.
Der er således i lovforslaget taget højde for  

 den nye konkurrencelov (lov nr. 384 af 10. juni 1997), som trådte i  

 kraft pr. 1. januar 1998. Herefter er det ikke længere  

 nødvendigt med henvisningen til konkurrencelovens bestemmelser i  

 § 11, stk. 4, i lov om Post Danmark, idet konkurrenceloven nu som  

 udgangspunkt også gælder for offentlig virksomhed.
Det skal dog  

 samtidig understreges, at konkurrencelovens bestemmelse i § 2,  

 stk. 2, om offentlig regulering finder anvendelse, idet Post Danmark har  

 fået overdraget statens brevmonopol og samtidig er pålagt en  

 befordringspligt, der i øvrigt rækker ud over monopolet, jf.  

 bestemmelserne i lov om postvirksomhed i § 3, § 10 og § 11 med  

 tilhørende bekendtgørelser.
Det vil fortsat være  

 trafikministeren, der, efter høring af Konkurrencestyrelsen,  

 fastsætter regnskabsreglement og konkurrenceretlige retningslinier i  

 medfør af § 11, nr. 5, i lov om postvirksomhed.
Efter vedtagelsen af lov om Post Danmark i februar 1995  

 blev der ved lov nr. 365 af 14. juni 1995 om ændring af lov om  

 aktieselskaber og lov om visse selskabers aflæggelse af  

 årsregnskab m.v. (statslige aktieselskaber), (Folketingstidende  

 1994-95: 2262, 2593, 6438, 6620; A 1562; B 631) samt ved lov nr. 377 af 22.  

 maj 1996 (Folketingstidende 1995-96: 3446, 3768, 6163, 6562; A 3942; B 710)  

 indført særlige regler for statslige aktieselskaber i  

 aktieselskabsloven og årsregnskabsloven.
Bestemmelserne afspejler de  

 regler, der i visse sammenhænge gælder for børsnoterede  

 selskaber.
I lov om Post Danmark er der for så vidt taget højde  

 for de kommende regler for statslige aktieselskaber, idet der netop henvises  

 til de relevante regler for børsnoterede selskaber i lovens § 5  

 og § 8. De bestemmelser, der mangler i lov om Post Danmark i forhold til  

 de lovfæstede regler for statslige aktieselskaber, er medtaget i  

 vedtægterne for Post Danmark.
Når nu reglerne for statslige  

 aktieselskaber er lovfæstet, bør det dog følge direkte af  

 lov om Post Danmark, at bestemmelserne om statslige aktieselskaber i  

 årsregnskabsloven samt i de for Post Danmark gældende kapitler i  

 aktieselskabsloven finder anvendelse for Post Danmark.
 Desuden vil der som følge af ændringer i 5.  

 kapitel i straffeloven (ved lov nr. 474 af 12. juni 1996) vedrørende  

 selskabers strafansvar m.v. skulle ske konsekvensrettelser i kapitel 3 i lov  

 om Post Danmark.
 Såfremt »Forslag til lov om behandling af  

 personoplysninger« bliver vedtaget inden nærværende lovforslag,  

 vil der skulle ske konsekvensrettelser i § 12, idet der her henvises til  

 »lov om offentlige myndigheders registre«.
 3. Økonomiske og administrative konsekvenser for det  

 offentlige.
Kompensation til Post Danmark for ATP-bidrag vil betyde en  

 udgift for staten på ca. 19 mio. kr. årligt og vil medføre  

 et administrativt merarbejde.
Merarbejdet vurderes dog som marginalt, da der  

 er tale om rent ekspeditionsmæssige sager, og da alle private  

 arbejdsgivere i forvejen er omfattet af reglerne.
 Post Danmarks udgifter i forbindelse med  

 utilregnelighedspension vil skønsmæssigt anslået  

 udgøre ca. 10-12 mio. kr. årligt, hvilket modsvares af en  

 tilsvarende besparelse for staten.
 Lovforslaget indebærer således, at Post  

 Danmarks overskud alt andet lige stiger med et beløb på ca. 7-9  

 mio. kr., hvilket indebærer en forhøjelse af statens  

 skatteindtægter, ligesom det vil kunne påvirke udbyttet til  

 staten.
 4. Økonomiske og administrative konsekvenser for  

 erhvervslivet.
Lovforslaget har ingen økonomiske og administrative  

 konsekvenser for erhvervslivet.
Lovforslagets vedtagelse vil dog neutralisere  

 den konkurrencemæssige ulighed, der er fremkommet ved, at Post Danmark  

 ikke har kunnet få refunderet ATP-bidrag på linie med private  

 virksomheder.
 5. Miljømæssige konsekvenser.
 Lovforslagets vedtagelse har ingen  

 miljømæssige virkninger.
 6. Administrative konsekvenser for borgerne.
 Lovforslagets vedtagelse har ingen administrative  

 konsekvenser for borgerne.
 7. Forholdet til EU-retten.
 Lovforslaget indeholder ikke EU-retlige aspekter.
 8. Høring.
 Lovforslaget har været sendt til høring hos  

 følgende: Erhvervsministeriet, Indenrigsministeriet,  

 Arbejdsministeriet, Socialministeriet, Kommunernes Landsforening,  

 Amtsrådsforeningen, Forbrugerrådet, samt forskellige  

 brancheorganisationer m.v.
Vurdering af konsekvenser af lovforslaget Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ja.
Mindreudgifter på ca. 10-12 mio. kr. for staten som  

 følge af, at Post Danmark forpligtes til at refundere staten  

 utilregnelighedspensioner indtil det forudsatte  

 alderspensioneringstidspunkt Ja.
Merudgifter for staten på ca. 19 mio. kr. grundet  

 krav om refusion af ATP-bidrag til Post Danmark Administrative konsekvenser for stat, kommuner og  

 amtskommuner Ja.
Mindre administrative konsekvenser som følge af  

 ekstra sagsbehandling ved krav om refusion af ATP-bidrag Økonomiske konsekvenser for erhvervslivet Ja.
Etablering af mere normale konkurrencevilkår i  

 sektoren (refusion af ATP) Administrative konsekvenser for erhvervslivet Ingen Miljømæssige konsekvenser Ingen Administrative konsekvenser for borgerne Ingen Forholdet til EU-retten Lovforslaget indeholder ikke EU-retlige aspekter Bemærkninger til de enkelte  

 bestemmelser.
Til § 1 Til nr. 1 og nr. 2.
Der er tale om konsekvensrettelser grundet ny  

 konkurrencelov, lov nr. 384 af 10. juni 1997, (Folketingstidende 1996-97:  

 4917, 7850, 8290; A 3641; B 1145, 1450). I det væsentlige adskiller den  

 nye lov sig fra den tidligere konkurrencelov ved at være baseret  

 på et forbudsprincip mod tidligere et kontrolprincip.
Endvidere  

 gælder konkurrenceloven nu som udgangspunkt også for offentlige  

 virksomheder.
Loven administreres af et råd (Konkurrencerådet) og  

 en styrelse (Konkurrencestyrelsen).
§ 3, stk. 8, i lov om Post Danmark har   uanset  

 den nye konkurrencelov - fortsat en selvstændig betydning, hvorfor  

 bestemmelsen bliver konsekvensrettet   og ikke udgår som det er  

 tilfældet med § 11, stk. 4, se også  

 bemærkningerne til nr. 7. Det er vigtigt at understrege, at den  

 samarbejdsaftale, som er indgået mellem Post Danmark og BG Bank A/S  

 (efter fusionen mellem GiroBank A/S og Bikuben A/S) om benyttelsen af Post  

 Danmarks filialnet, skal betragtes på linie med samarbejdsaftaler  

 indgået imellem private aftaleparter set i relation til  

 konkurrencelovens bestemmelser om aktindsigt og offentliggørelse.  

 Hensigten med bestemmelsen er fortsat, at BG Bank A/S   ligesom det tidligere  

 var tilfældet for GiroBank A/S   ikke i højere grad, end hvad  

 der gælder for andre pengeinstitutter, skal tåle kalkulationer  

 gjort tilgængelige for konkurrenter.
I modsat fald ville der kunne  

 opstå en utilsigtet forskel i konkurrencesituationen.
 Til nr. 3.
Der er tale om rettelser som følge af de  

 særlige regler for statslige aktieselskaber, der blev indsat i  

 aktieselskabsloven og årsregnskabsloven - 1. fase blev  

 gennemført ved lov nr. 365 af 14. juni 1995 og 2. fase ved lov nr. 377  

 af 22. maj 1996. I stedet for henvisningen til reglerne for  

 børsnoterede selskaber foreslås det, at der henvises til de  

 særlige regler om statslige aktieselskaber.
Hermed vil Post Danmark  

 blive direkte omfattet af de bestemmelser om statslige aktieselskaber, der er  

 medtaget i de for Post Danmark gældende kapitler i  

 aktieselskabsloven.
Desuden er det af lovtekniske grunde fundet  

 hensigtsmæssigt, at det allerede af § 5, stk. 1,  

 fremgår, at reglerne i aktieselskabslovens kapitel 19 om anmeldelse og  

 registrering finder anvendelse for Post Danmark.
Herved bliver lovens  

 § 11, stk. 1   2, overflødig, jf. også lovforslagets  

 nr. 7.
 Ved formuleringen »med de ændringer, der  

 følger af denne lov« menes f.eks. § 5, stk. 2, og § 13,  

 stk. 2, i lov om Post Danmark.
 Bestemmelsen svarer herefter til den bestemmelse, der  

 gælder for den selvstændige offentlige virksomhed DSB.
 Til nr. 4.
Med den foreslåede affattelse af § 6,  

 stk. 8, ændres ordlyden af bestemmelsen, så den svarer til  

 den bestemmelse, der er gældende for DSB.
De statstjenestemænd,  

 der er ansat i Post Danmark, har pensionsret efter  

 tjenestemandspensionsloven, og staten har pensionsforpligtelsen over for  

 tjenestemændene.
Efter tjenestemandslovens § 31, stk. 2, skal  

 der forud for hver uansøgt afsked indhentes udtalelse fra  

 finansministeren om tjenestemandens krav på pension.
Dette gælder  

 også ved afsked som følge af arbejdsmangel, nedlæggelse af  

 stillinger eller lignende, hvor tjenestemænd i medfør af  

 tjenestemandslovens § 32 har krav på rådighedsløn  

 eller ventepenge og efterfølgende pension.
I disse tilfælde skal  

 hele udgiften til rådighedsløn eller ventepenge afholdes af Post  

 Danmark.
Tilsvarende afholder Post Danmark eventuelle udgifter til  

 efterindtægt af løn.
Post Danmark skal løbende indbetale  

 et pensionsbidrag til staten for de ansatte tjenestemænd.  

 Pensionsbidraget er fastsat på baggrund af en aktuarmæssig  

 opgørelse af pensionsforpligtelsen ved forudsatte afgangsaldre med en  

 løbende efterregulering for afvigelser i afgangsmønstret i  

 forhold til det forudsatte.
Efter den foreslåede ændring refunderer Post  

 Danmark staten   indtil det forudsatte alderspensioneringstidspunkt   de  

 løbende pensionsudbetalinger til tjenestemænd, som Post Danmark  

 afskediger begrundet i en af tjenestemanden utilregnelig årsag, bortset  

 fra sygdom (dvs. stillingsnedlæggelse/opgavebortfald, uegnethed,  

 samarbejdsvanskeligheder og lignende). Retningslinjer for administrationen  

 på området for tjenestemandspension vil også gælde  

 for Post Danmark.
Sådanne retningslinjer kan eventuelt suppleres med de  

 nødvendige tilpasninger, som følger af finansministerens rolle  

 som pensionsgiver for tjenestemænd i Post Danmark.
 Det skal desuden nævnes, at en af Post Danmark  

 ønsket afskedigelse af en tjenestemand forinden skal godkendes af  

 trafikministeren.
 Til nr. 5.
Der er tale om konsekvensrettelser som følge af  

 indarbejdelsen af særlige regler for statslige aktieselskaber i  

 årsregnskabsloven, se i øvrigt bemærkningerne til nr. 3  

 ovenfor.
Ved formuleringen »med de ændringer, der følger af  

 denne lov« menes f.eks. § 8, stk. 2 og stk. 3, i lov om Post  

 Danmark.
 Til nr. 6.
 Henvisningerne kan ophæves, idet Post Danmark nu  

 følger de regler i årsregnskabsloven, der gælder for  

 statslige aktieselskaber, jf. lovforslagets nr. 5.
 Til nr. 7.
 Til stk. 1-3.
Som følge af, at en henvisning til reglerne i  

 aktieselskabslovens kapitel 19 om registrering og anmeldelse m.m.  

 foreslås indført i § 5, stk. 1, jf. også  

 bemærkningerne til nr. 3, bliver bestemmelserne i § 11,  

 stk. 1 - 2, overflødige.
Stk. 3 erstattes af den nye  

 bestemmelse i § 14 a, jf. også bemærkningerne til nr. 12.  

 Der vil herefter ikke være særregler for Post Danmark for  

 så vidt angår anmeldelse og registrering, men i stedet en  

 henvisning til de regler, der også gælder for statslige  

 aktieselskaber.
Da Post Danmark er anmeldt og registreret, vil  

 ændringen i praksis alene vedrøre retsgrundlaget for  

 ændringer i registreringen, meddelelser om ændringer i selskabets  

 forhold m.v.
 Til stk. 4.
Med ikrafttræden af den nye konkurrencelov pr. 1.  

 januar 1998 er § 11, stk. 4, blevet overflødig, idet den  

 nugældende konkurrencelov som udgangspunkt også gælder for  

 offentlige virksomheder.
Dog er det i konkurrencelovens § 2,  

 stk. 2, fastsat, at reglerne i kapitel 2 (forbud mod visse  

 konkurrencebegrænsende aftaler) og kapitel 3 (misbrug af dominerende  

 stilling) ikke gælder, hvis en konkurrencebegrænsning er en  

 direkte eller nødvendig følge af offentlig regulering.
Det er  

 netop tilfældet for så vidt angår Post Danmarks  

 eneretsområde, der i henhold til § 3 i lov om postvirksomhed samt  

 bekendtgørelse nr. 81 af 7. februar 1999 om Post Danmarks  

 befordringspligt og eneret m.v. omfatter indenlandske adresserede breve og  

 adresserede breve fra udlandet til Danmark, som vejer til og med 250 gram.  

 For så vidt angår den øvrige del af det koncessionerede  

 område, dvs. det befordringspligtige område, gælder  

 konkurrenceloven med de begrænsninger, der følger af  

 bestemmelser fastsat i medfør af § 11, nr. 5, i lov om  

 postvirksomhed, jf. også bekendtgørelse nr. 84 af 7. februar  

 1999 om koncession for Post Danmark med tilhørende konkurrenceretlige  

 retningslinier.
 Til nr. 8.
 I forbindelse med vedtagelsen af lov om Post Danmark blev  

 der såvel i den politiske aftale som i bemærkningerne  

 (Folketingstidende 1994-95; A 839) lagt vægt på, at Post Danmark  

 skulle drives på forretningsmæssige vilkår og i  

 økonomisk, skattemæssig og regnskabsmæssig henseende  

 så vidt muligt sidestilles med private virksomheder.
Dette har dog i to væsentlige tilfælde ikke  

 holdt stik, idet Post Danmark ikke kan få refunderet sygedagpenge  

 (efter dagpengelovens § 25) og få kompensation for ATP-bidrag  

 (efter ATP-lovens § 17 a) på linie med private virksomheder.
Post  

 Danmark fik således i marts 1996 afslag fra Den Sociale Ankestyrelse,  

 dagpengeudvalget, på refusion efter sygedagpengeloven og i juni 1997  

 afslag fra ATP s Ankenævn på kompensation efter ATP-loven.
Begge  

 instanser begrundede afslagene med, at Post Danmark ikke i henhold til de  

 ovennævnte love var at betragte som en privat arbejdsgiver.
 Spørgsmålet om dagpenge er nu løst,  

 idet offentlige arbejdsgivere og private arbejdsgivere efter en ændring  

 af dagpengeloven (lov nr. 393 af 2. juni 1999 om ændring af lov om  

 dagpenge ved sygdom eller fødsel) med virkning fra 1. januar 2000 er  

 blevet ligestillet for så vidt angår refusion efter  

 dagpengeloven.
For så vidt angår kompensation af ATP-bidrag  

 følger det af ATP-loven (lovbekendtgørelse nr. 752 af 20.  

 oktober 1998 som ændret senest ved § 1 i lov nr. 288 af 12. maj  

 1999), at der som kompensation for arbejdsgiveres bidrag til Arbejdsmarkedets  

 Tillægspension ydes et beløb til arbejdsgivere, der er  

 registreret efter merværdiafgiftsloven eller lov om afgift af  

 lønsum m.v.
Denne mulighed for kompensation gælder dog ikke for  

 offentlige arbejdsgivere.
Eftersom Post Danmark opfylder betingelserne om  

 momsregistrering og registrering i henhold til lov om lønsumsafgift  

 m.v., bør Post Danmark sidestilles med private arbejdsgivere.
 Det er på denne baggrund, at det foreslås, at  

 Post Danmark - som det er tilfældet med den offentlige virksomhed DSB -  

 sidestilles med private arbejdsgivere også i relation til ATP-loven.  

 Den foreslåede § 11 a svarer til § 17, stk. 2, i lov om  

 den selvstændige offentlige virksomhed DSB og om DSB S-tog A/S.
 Til nr. 9.
Post Danmark har med hjemmel i § 12, stk. 1, i  

 lov om Post Danmark, oprettet en modtagerdatabase, der er en  

 landsdækkende adressedatabase over postmodtagere.
Det fremgår  

 § 12, stk. 3, at lov om offentlige myndigheders registre finder  

 anvendelse for modtagerdatabasens nærmere oprettelse og drift.
I forbindelse med udviklingen af Post Danmarks  

 logistikapparat står Post Danmark foran betydelige udvidelser i  

 anvendelsen af modtagerdatabasen i produktionen.
Data fra modtagerdatabasen  

 vil således blive anvendt i centrale dele af  

 produktionstilrettelæggelsen m.m.
I den forbindelse er det af  

 afgørende betydning for opbygningen af et rationelt og velfungerende  

 samlet logistiksystem, at alle forsendelser kan håndteres i ét  

 og samme produktionsapparat.
I bemærkningerne til § 12 (Folketingstidende  

 1994-95, tillæg A, side 854) er det imidlertid anført, at det  

 ikke vil være tilladt at benytte modtagerdatabasen i forbindelse med  

 udøvelse af tjenester, der ikke relaterer sig til den  

 landsdækkende befordringspligt.
Efter bemærkningernes ordlyd  

 må oplysninger fra modtagerdatabasen således kun bruges ved  

 behandlingen af befordringspligtige forsendelser.
Begrænsningerne i  

 anvendelsen af data fra modtagerdatabasen kan henføres til, at Post  

 Danmark fra CPR-kontoret modtager en række såkaldte  

 personhenførbare oplysninger (bl.a. navn, personens adresse og  

 CPR-nummer), som andre virksomheder normalt ikke har adgang til.
Det skal  

 nævnes, at CPR-numre anvendes alene som nøgle til  

 dataoverførsel og er ikke synlige for brugerne af systemet.
 Oplysninger fra CPR s Boligregister og Vejregister samt  

 oplysninger, som Post Danmark selv indsamler, kan allerede i dag anvendes  

 også uden for det befordringspligtige (koncessionerede) område.  

 Dette vil også gælde fremover.
At Post Danmark ikke må benytte modtagerdatabasens  

 oplysninger uden for det befordringspligtige område, jf. dog det  

 ovenfor beskrevne om CPR s Boligregister og Vejregister m.v., giver Post  

 Danmark et uforudset og rent praktisk problem i forbindelse med den tidligere  

 omtalte udvikling i logistiksystemet.
Oplysningerne fra modtagerdatabasen vil  

 således - grundet lovbemærkningernes ordlyd - generelt ikke kunne  

 bruges ved forsendelsernes gennemløb i produktionsapparatet, eftersom  

 befordringspligtige og ikke-befordringspligtige forsendelser ikke kan holdes  

 adskilt i produktionsapparatet.
En eventuel todeling ville blive alt for  

 bekostelig og irrationel.
 Det foreslås derfor, at der ved en ændring af  

 § 12 ved indføjelse af det nye stk. 3 gives adgang til, at  

 modtagerdatabasens data kan anvendes i forbindelse med også  

 ikke-befordringspligtige forsendelser ved disses normale gennemløb i  

 produktionssystemet (modtagelse, sortering, omadressering, transport og  

 omdeling). Personhenførbare oplysninger fra CPR må fortsat ikke  

 anvendes i markedsføringsøjemed.
 Det vil således heller ikke efter lovændringen  

 være tilladt at anvende modtagerdatabasens personoplysninger i  

 forbindelse med særskilte tjenester eller områder som f.eks. salg  

 af adresser (Postens Mailhouse) og kurérforsendelser (JetPost).
 Sammenfattende kan det siges, at der ved den  

 foreslåede ændring af § 12 ikke er tilsigtet nogen  

 ændring i formålet med eller karakteren af oplysningerne i  

 modtagerdatabasen. Ændringen drejer sig alene om, at modtagerdatabasens  

 data fremover også må anvendes på ikke-befordringspligtige  

 forsendelser i det omfang, at disse ud fra en produktionsteknisk og  

 økonomisk betragtning nødvendigvis vil være sammenblandet  

 med befordringspligtige forsendelser.
 Registertilsynet og CPR-kontoret vil blive inddraget ved  

 udmøntningen af bestemmelsen, idet der vil være behov for en  

 tilretning af registerforskrifterne på baggrund af  

 lovændringerne.
 Der henvises i øvrigt til de almindelige  

 bemærkninger.
 Til nr. 10.
Med den foreslåede affattelse af § 13,  

 stk. 1, forenkles bestemmelsen, idet en række henvisninger til  

 andre myndigheders kompetence efter anden lovgivning udgår.
Der er ikke  

 herved tilsigtet nogen ændring af retstilstanden.
Henvisningen til de  

 enkelte bestemmelser må anses for overflødig, og der skulle  

 under alle omstændigheder ske konsekvensrettelser i henvisningerne.
Post Danmark er via lov om Post Danmark omfattet af bl.a.  

 aktieselskabsloven og årsregnskabsloven, men vil herudover være  

 omfattet af andre love som ikke eksplicit er nævnt i lov om Post  

 Danmark - f.eks. miljølovgivningen.
At trafikministeren fører  

 tilsyn med Post Danmarks overholdelse af lov om Post Danmark ændrer  

 ikke på, at det også i forhold til Post Danmark er de respektive  

 ressortmyndigheder, specielle tilsynsmyndigheder m.v., hvorunder de  

 forskellige love henhører, som har tilsyns-, kontrol-, og  

 afgørelseskompetencen i de konkrete sager, der måtte  

 opstå.
 Til nr. 11.
 Der foreslås visse justeringer af  

 straffebestemmelserne, dels med baggrund i justeringerne af § 5 og  

 § 8 med baggrund i reglerne for statslige aktieselskaber, jf.  

 ovenstående bemærkninger til nr. 3 og nr. 7, dels på  

 baggrund af den henvisning til straffelovens 5. kapitel, vedrørende  

 selskabers strafansvar, som blev indført i straffeloven ved lov nr.  

 474 af 12. juni 1996. Bestemmelsen er desuden blevet omformuleret og  

 forenklet, og herved er enkelte straffebestemmelser, som ikke tidligere var  

 medtaget i lov om Post Danmark, blevet omfattet.
 Til nr. 12.
 Reglen foreslås indført på baggrund af  

 tilføjelsen til § 5 om anmeldelse og registrering og erstatter  

 for så vidt den ophævede bestemmelse om tvangsbøder i  

 § 11, stk. 3, jf. også bemærkningerne til nr. 3. Herved  

 indrømmes Erhvervs- og Selskabsstyrelsen den samme sanktionsmulighed  

 over for Post Danmark, som styrelsen har over for aktieselskaber, jf.  

 aktieselskabslovens § 160, stk. 2. En næsten tilsvarende  

 bestemmelse er fastsat i loven om den selvstændige offentlige  

 virksomhed DSB og DSB S-tog A/S.
Til § 2 Det foreslås, at lovændringen træder i  

 kraft den 1. januar 2000.
Bilag Lovforslaget sammenholdt med gældende lov Gældende formulering Lovforslaget § 1 I lov nr. 88 af 8. februar 1995 om Post Danmark som ændret ved lov  

 nr. 1125 af 20. december 1995 foretages følgende ændringer:
§ 3. Post Danmark kan indgå en eneforhandlingsaftale med  

 et pengeinstitut om at stille de til enhver tid værende posthuse,  

 herunder faste anlæg og løsøre samt tilknyttet personale,  

 til rådighed for udførelsen af finansielle serviceydelser.
Ved  

 indgåelse af en eneforhandlingsaftale med et pengeinstitut om  

 udførelse af finansielle serviceydelser, vil Post Danmarks  

 forpligtelser i medfør af denne aftale også gælde over for  

 tredjemand, som pengeinstituttet måtte have indgået aftale med om  

 udførelse af finansielle serviceydelser.
 Stk. 2. Post Danmark er uanset det i stk. 1,  

 anførte berettiget til efter aftale med pengeinstituttet selv eller  

 ved tredjemand at udføre finansielle serviceydelser, når dette  

 sker i overensstemmelse med formålet i § 1, stk. 1.
 Stk. 3. Post Danmark er berettiget til betaling for de i  

 stk. 1 anførte ydelser.
 Stk. 4. Den, der virker i Post Danmark, må ikke give  

 uvedkommende oplysninger om andres benyttelse af finansielle tjenesteydelser,  

 eller lejlighed til selv at skaffe sig sådan oplysning.
 Stk. 5. Hemmeligholdelsespligten efter stk. 4 vedvarer,  

 efter at den pågældendes virke i Post Danmark er  

 ophørt.
 Stk. 6. Bestemmelsen i stk. 4 og stk. 5 finder  

 tilsvarende anvendelse på den, som i øvrigt er eller har  

 været beskæftiget med udførelse af finansielle  

 serviceydelser, der udføres efter aftale med Post Danmark, jf.  

 stk. 2.
Stk. 7. Post Danmark og dets ansatte er fra det pengeinstitut,  

 der indgås eneforhandlingsaftale med, berettiget til at få adgang  

 til de oplysninger, der findes nødvendige i forbindelse med Post  

 Danmarks varetagelse af opgaver vedrørende finansielle serviceydelser,  

 som udføres på grundlag af eneforhandlingsaftalen.
Post Danmark  

 har adgang til pengeinstituttets edb-systemer i det omfang, det er  

 nødvendigt for, at Post Danmark kan udføre de  

 pågældende opgaver for pengeinstituttet.
Stk. 8. Aftaler og vedtagelser indgået af Post Danmark  

 og pengeinstituttet, der omfattes af konkurrenceloven, er uanset  

 konkurrencelovens § 10 undtaget fra aktindsigt og  

 offentliggørelse, i den udstrækning de vedrører  

 samarbejdet mellem parterne eller med andre om opgaver, der normalt  

 udføres inden for et pengeinstituts egne rammer, og i den  

 udstrækning offentliggørelse vil give andre virksomheder en  

 uberettiget konkurrencemæssig fordel.
Sådanne oplysninger  

 meddeles til Konkurrencerådets medlemmer, i den udstrækning at  

 udøvelse af Rådets beføjelser efter konkurrencelovens  

 kapitel 4 gør det nødvendigt, jf. konkurrencelovens § 10,  

 stk. 5, 2. punktum.
 1. I § 3, stk. 8, 1. pkt., ændres  

 »§ 10« til: »§ 13«.
 2. § 3, stk. 8, 2. pkt., affattes  

 således:
»Sådanne oplysninger meddeles til  

 Konkurrencerådets medlemmer i den udstrækning udøvelse af  

 rådets beføjelser efter konkurrenceloven gør det  

 nødvendigt, jf. konkurrencelovens § 13, stk. 5, 2.  

 pkt.« 3. § 5, stk. 1, affattes således:
 § 5. Aktieselskabslovens kapitel 9 om ledelse, herunder  

 bestemmelserne om børsnoterede selskaber i § 51, stk. 3, og  

 § 56, stk. 5, og kapitel 16 om erstatning gælder for Post  

 Danmark med de ændringer, der følger af denne lovs § 4,  

 stk. 2 og stk. 4, samt § 5, stk. 2.
»Aktieselskabslovens kapitel 9 om selskabets ledelse,  

 kapitel 16 om erstatning m.v. og kapitel 19 om anmeldelse og registrering  

 m.m., herunder de særlige regler for statslige aktieselskaber, finder  

 anvendelse for Post Danmark med de ændringer, der følger af  

 denne lov.« Stk. 2. Trafikministeren udøver i Post Danmark de  

 beføjelser, der efter aktieselskabslovens kapitel 9 og kapitel 16  

 tilkommer generalforsamlingen i et aktieselskab, idet ministeren herved  

 sidestilles med en eneaktionær.
Aktieselskabslovens § 59 finder  

 ikke anvendelse for Post Danmark.
Stk. 3. Ministeren fastsætter efter indstilling fra  

 bestyrelsen vedtægter for Post Danmark.
Ministeren kan efter  

 drøftelse med bestyrelsen foretage ændringer i  

 vedtægterne.
Stk. 4. I Post Danmark afholdes generalforsamling i form af et  

 virksomhedsmøde.
Ministeren fastlægger i vedtægterne  

 nærmere bestemmelser om virksomhedsmødets indhold og  

 kompetence.
 § 6. Post Danmark overtager driften af postvæsenet med  

 tilhørende aktiver og passiver og indtræder i samtlige  

 postvæsenets rettigheder og forpligtelser.
 Stk. 2. Tinglysning af virksomhedens rettigheder efter  

 stk. 1 kan ske på grundlag af denne lov.
 Stk. 3. Post Danmarks formue holdes adskilt fra statens  

 formue.
 Stk. 4. Post Danmark disponerer selv over anlægs- og  

 driftsmidler.
 Stk. 5. Statstjenestemænd i Post Danmark er omfattet af  

 tjenestemandslovgivningen.
 Stk. 6. Trafikministeren kan bemyndige Post Danmark til at  

 træffe de afgørelser, der efter tjenestemandslovgivningen  

 henhører under ministeren.
 Stk. 7. Post Danmark kan efter finansministerens nærmere  

 bestemmelse indgå aftaler, der angår  

 ansættelsesvilkår for tjenestemænd i Post Danmark.
 4. § 6, stk. 8, affattes således:
 Stk. 8. Post Danmark indbetaler et af finansministeren fastsat  

 pensionsbidrag til staten, for så vidt angår  

 statstjenestemænd i Post Danmark.
»Stk. 8. For statstjenestemænd i Post Danmark betaler  

 virksomheden de af finansministeren fastsatte bidrag m.v. til dækning  

 af statens pensionsudgifter.« Stk. 9. Post Danmark kan efter finansministerens nærmere  

 bestemmelse indgå kollektive overenskomster eller i øvrigt  

 fastsætte løn- og andre ansættelsesvilkår for  

 ikketjenestemandsansatte i Post Danmark.
 5. § 8, stk. 1, affattes således:
 § 8. Reglerne for aktieselskaber i lov om  

 visse selskabers aflæggelse af årsregnskab m.v., herunder  

 bestemmelserne om børsnoterede aktieselskaber i § 51 a,  

 § 56, stk. 3, § 61 e, stk. 3, 2. pkt., og § 62,  

 stk. 1, 2. pkt., gælder for Post Danmark med de ændringer,  

 der følger af stk. 2 og stk. 3.
»De for aktieselskaber gældende regler i  

 årsregnskabsloven, herunder de bestemmelser, der gælder for  

 statslige aktieselskaber, finder anvendelse for Post Danmark med de  

 ændringer, der følger af denne lov.« Stk. 2. Trafikministeren udøver i Post Danmark de  

 beføjelser, der efter årsregnskabsloven tilkommer  

 generalforsamlingen i et aktieselskab, idet ministeren herved sidestilles med  

 en eneaktionær.
Bestemmelserne i årsregnskabslovens § 2a,  

 stk. 1, og § 2 c, stk. 1, samt § 52 finder ikke  

 anvendelse for Post Danmark.
 6. § 8, stk. 2, 2. pkt., ophæves.
Stk. 3. Post Danmarks regnskaber revideres efter  

 årsregnskabslovens regler af rigsrevisor og en statsautoriseret  

 revisor.
Den statsautoriserede revisor vælges af trafikministeren efter  

 indstilling fra bestyrelsen, og valget gælder for et år ad  

 gangen.
Der kan ske genvalg.
 Stk. 4. Rigsrevisor reviderer endvidere Post Danmarks  

 regnskaber efter reglerne i lov om revisionen af statens regnskaber m.m.
 Stk. 5. Det reviderede årsregnskab forelægges  

 ministeren til godkendelse.
 7. § 11, stk. 1 - 4, ophæves.
 § 11. Post Danmark skal anmeldes og  

 registreres i Erhvervs- og Selskabsstyrelsen, jf. stk. 2.
 Stk. 5 og 6 bliver herefter stk. 1 og 2.
 Stk. 2. Trafikministeren fastsætter efter  

 drøftelse med Erhvervs- og Selskabsstyrelsen nærmere  

 bestemmelser om anmeldelsens og registreringens indhold og tidspunkt samt om  

 Erhvervs- og Selskabsstyrelsens kompetence i forbindelse hermed.
 Stk. 3. I forskrifter, der udfærdiges i medfør af  

 stk. 2, kan der fastsættes bestemmelser om løbende  

 dagbøder og straf i form af bøde for Post Danmarks  

 overtrædelse af bestemmelserne.
 Stk. 4. Konkurrencelovens §§ 11-14 gælder for den  

 del af Post Danmarks virksomhed, som ikke er omfattet af en eneret eller  

 underlagt en befordringspligt.
 Stk. 5. Lov om offentlighed i forvaltningen, forvaltningsloven  

 og lov om Folketingets Ombudsmand gælder ikke for den virksomhed, der  

 udøves af Post Danmark.
 Stk. 6. Sagsakter vedrørende omdannelse af  

 Postvæsenet til Post Danmark er undtaget fra aktindsigt efter lov om  

 offentlighed i forvaltningen.
 8. Efter § 11 indsættes:
»§ 11 a.
I relation til § 17 a i lov om  

 Arbejdsmarkedets Tillægspension sidestilles Post Danmark med private  

 arbejdsgivere.« 9. I § 12 indsættes efter stk. 2 som nyt  

 stykke:
 § 12. Post Danmark kan efter trafikministerens  

 godkendelse oprette en landsdækkende modtagerdatabase over  

 postmodtagere.
 Stk. 2. Til brug ved ajourføringen af modtagerdatabasen  

 kan indhentes relevante oplysninger i elektronisk form fra andre offentlige  

 registre.
 Stk. 3. Lov om offentlige myndigheders registre finder i  

 øvrigt anvendelse for modtagerdatabasens nærmere oprettelse og  

 drift.
»Stk. 3. Personhenførbare oplysninger, som leveres til  

 modtagerdatabasen fra andre offentlige registre, må kun anvendes i  

 forbindelse med befordring af forsendelser, der omfattes af den  

 landsdækkende befordringspligt.
Post Danmark kan dog anvende  

 oplysningerne i forbindelse med befordring af andre forsendelser, når  

 hensynet til kvaliteten og en effektiv tilrettelæggelse af  

 postbefordringen nødvendiggør en driftsmæssig  

 sammenblanding af disse forsendelser og befordringspligtige  

 forsendelser.« Stk. 3 bliver herefter stk. 4.
 10. § 13, stk. 1, affattes  

 således:
 § 13. Trafikministeren fører tilsyn med, at Post  

 Danmark overholder denne lov, jf. dog § 8, stk. 1, § 11,  

 stk. 4, og § 12, stk. 3.
»Trafikministeren fører tilsyn med, at Post Danmark  

 overholder bestemmelserne i denne lov.« Stk. 2. Post Danmark skal på begæring stille  

 enhver oplysning om sin virksomhed til rådighed for  

 trafikministeren.
 11. § 14 affattes således:
 § 14. Overtrædelse af de i § 5,  

 stk. 1, nævnte bestemmelser i aktieselskabslovens.
1)	§ 53, stk. 1, om bestyrelsesmedlemmers og  

 direktionsmedlemmers pligt til at give meddelelse til bestyrelsen om deres  

 beholdning, erhvervelse eller afhændelse af aktier og anparter inden  

 for samme koncern, »§ 14. Medmindre højere straf er  

 forskyldt efter den øvrige lovgivning, straffes med bøde  

 bestyrelsesmedlemmer, direktører, vurderingsmænd og revisorer  

 samt deres suppleanter, såfremt de ubeføjet røber, hvad  

 de under udøvelsen af deres hverv for Post Danmark har fået  

 kundskab om.
2)	§ 53, stk. 3, om forbud mod deltagelse i  

 spekulationsforretninger vedrørende aktier og anparter i selskaber  

 inden for samme koncern, 3)	§ 54 om ledelsen af selskabets anliggender, 4)	§ 55 om pligten for bestyrelsen i et moderselskab til at  

 underrette et datterselskabs bestyrelse, når et koncernforhold er  

 etableret, og 5)	§ 56, stk. 2, om formandens pligt til at indkalde til  

 bestyrelsesmøder samt direktørers ret til at være til  

 stede under bestyrelsesmøde, straffes med bøde, medmindre strengere straf er forskyldt efter den  

 øvrige lovgivning.
 Stk. 2. Medmindre strengere straf er forskyldt efter den  

 øvrige lovgivning, straffes med bøde bestyrelsesmedlemmer,  

 direktører, vurderingsmænd og revisorer samt deres suppleanter,  

 såfremt de ubeføjet røber, hvad de under udøvelsen  

 af deres hverv for Post Danmark har fået kundskab om.
 Stk. 2. Overtrædelse af de i § 5, stk. 1,  

 omhandlede bestemmelser i aktieselskabslovens kapitel 9, 16 og 19 straffes  

 efter reglerne i aktieselskabslovens kapitel 20.
 Stk. 3. Overtrædelse af de i § 8 omhandlede  

 bestemmelser i årsregnskabsloven straffes efter reglerne i  

 årsregnskabslovens kapitel 10.
Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« 12. Efter § 14 indsættes:
»§ 14 a.
Undlader Post Danmarks bestyrelse  

 eller direktion at efterkomme de pligter, der efter de i § 5 omhandlede  

 bestemmelser i aktieselskabsloven eller regler fastsat i medfør heraf  

 påhviler dem i forhold til Erhvervs- og Selskabsstyrelsen, kan  

 styrelsen som tvangsmiddel pålægge de pågældende  

 daglige eller ugentlige bøder.« § 2 Loven træder i kraft den 1. januar 2000.
