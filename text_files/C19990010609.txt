Cirkulære om ændring af  

 dødsboskatteloven, kildeskatteloven, konkursskatteloven og  

 skattekontrolloven ved lov nr. 166 af 24. marts 1999 Indholdsfortegnelse side 1.	Indledning	4 DØDSBOSKATTELOVEN 2.	Ændringer vedrørende dødsboer, der er  

 selvstændige skattesubjekter   dødsboskattelovens afsnit II 2.1.	Generelle ændringer	4 2.1.1.	Oversigt over hvilke dødsboer, der er selvstændige  

  

 skattesubjekter   § 2, stk. 1	4 2.1.2.	Anvendelsesområdet for de generelle  

 dødsboskatteregler   § 3	4 2.1.3.	Afgrænsning af dødsboets indkomst m.v.  

 § 4	4 2.1.3.1.	Skifte af uskiftet bo og af den efterlevende  

 ægtefælles   

 særeje   § 4, stk. 6	4 2.1.3.2.	Den skattemæssige behandling af dødsboer efter  

 ægtefæller,   

 der afgår ved døden samtidig   § 4, stk. 7	5 2.1.4.	Præcisering af de tidsmæssige rammer for et  

 dødsbos   

 selvstændige skattepligt   § 5, stk. 5	5 2.1.5.	Præciseringer m.v. af reglerne for, hvornår et  

 dødsbo   

 skal beskattes   § 6, stk. 3 og 4	5 2.1.5.1.	Anvendelse af beløbsgrænserne for  

 skattefritagelse,   

 når boopgørelsen følges af en  

 tillægsopgørelse   § 6, stk. 3	5 2.1.5.2.	Anvendelse af beløbsgrænserne for  

 skattefritagelse,   

 når afdøde var gift og havde en blandet formueordning  

 § 6, stk. 4	5 2.1.5.3.	Beregnet dødsboskat og beløbsgrænserne  

  

 for skattefritagelse   § 6, stk. 5	5 2.2.	Ændringer vedrørende dødsboer, der er fritaget  

 for beskatning	6 2.2.1.	Forskudsskattens endelighed   indregnede restancer  

 m.v.   § 12, stk. 1	6 2.2.2.	Mellemperiodefradrag og forskudt indkomstår   § 14,  

 stk. 2	6 2.2.3.	Opgørelse af mellemperiodeskat m.v. samt modregning  

 af foreløbig betalte skatter   § 15	6 2.2.4.	Modregning af indeholdt udbytteskat i aktieindkomst i   

 mellemperiodeskatten   § 16, stk. 2 og 3	7 2.2.5.	CFC-indkomst   afregning af skatten   § 17	7 2.3.	Ændringer vedrørende dødsboer, der ikke er  

 fritaget  

 for beskatning	7 2.3.1.	Fradrag i dødsboskat ved forskudt indkomstår  

 § 30, stk. 3	7 2.3.2.	Opgørelse af dødsboskat m.v. samt modregning af  

 foreløbig   

 betalte skatter   § 30	8 2.3.3.	Modregning af indeholdt udbytteskat i aktieindkomst i   

 dødsboskatten   § 32, stk. 2 og 3	8 2.4.	Ændringer vedrørende begrænset skattepligtige  

 dødsboer	9 2.4.1.	Selvangivelsesfrist   § 57, stk. 3	9 3.	Ændringer vedrørende uskiftet bo m.v.  

 dødsboskattelovens afsnit III 3.1.	Successionsreglerne   § 59, stk. 4 og 5	9 3.1.1.	Succession i en erhvervsvirksomhed   § 59,  

 stk. 4	9 3.1.2.	Overførsel af afdødes underskud i  

 dødsåret   § 59, stk. 5	9 3.2.	Opgørelse af indkomst vedrørende erhvervsvirksomhed  

  

 § 60, stk. 2		9 3.3.	Skatteberegning i dødsåret m.v.   §§ 63 og  

 64	10 3.3.1.	Beskatningsprocenter   § 63, stk. 1	10 3.3.2.	Modregning af afdødes negative skat af aktieindkomst for  

  

 dødsåret   § 64, stk. 2	10 3.4.	Ægtefæller, der dør i samme indkomstår  

 § 66 A	10 4.	Andre ændringer   dødsboskattelovens afsnit VII,  

 VIII og X 4.1.	Efterbetaling   § 87	12 4.1.1.	Selvangivelsesfrist m.v.   § 87, stk. 2	12 4.1.1.1.	Selvangivelsesfrist og opgørelse over aktiver og  

 passiver   

 pr. dødsdagen   § 87, stk. 2, 2. pkt.	12 4.1.1.2.	Selvangivelsesfrist og meddelelse om udlæg af et bo   

 til en efterlevende ægtefælle   § 87, stk. 2, 3.  

 pkt.	12 4.1.2.	Proklamareglen og indregnede restskatter m.v.   § 87,  

 stk. 5	12 4.2.	Forfaldstidspunkt, forrentning og opkrævning af skat   

 efter dødsboskatteloven   § 89 	13 4.3.	Afregning af mellemperiodeskat og dødsboskat   § 92,  

 stk. 4 	14 4.4.	Definitioner   § 96	14 5.	Konsekvensændringer i dødsboskatteloven som  

 følge af  

 ændringer i andre love	14 KILDESKATTELOVEN 6.	Udbytteskat og dødsboer   kildeskattelovens § 67,  

 stk. 2	15 KONKURSSKATTELOVEN 7.	Ændringer i fradrag i konkursindkomst  

 konkursskattelovens  

 § 13 E, stk. 5	15 SKATTEKONTROLLOVEN 8.	Oplysninger om afdødes økonomiske forhold  

 skattekontrollovens  

 § 6 C, stk. 1	15 IKRAFTTRÆDEN	15 1. Indledning Dette cirkulære omhandler de ændringer i  

 dødsboskattereglerne i dødsboskatteloven, kildeskatteloven,  

 konkursskatteloven og skattekontrolloven, der er gennemført ved lov  

 nr. 166 af 24. marts 1999 om ændring af forskellige skatte- og  

 afgiftslove, toldloven, lov om fonde og visse foreninger samt lov om visse  

 selskabers aflæggelse af årsregnskab m.v. (Objektiveringer,  

 justering af reglerne for beskatning ved død samt afgrænsning af  

 told- og afgiftsområdet m.m.).
 Ved den nævnte ændringslov er der foretaget en  

 række justeringer og præciseringer i forbindelse med reglerne i  

 den nye dødsboskattelov samt i nogle af de regler i kildeskatteloven,  

 konkursskatteloven og skattekontrolloven, der knytter sig til  

 dødsboskatteloven.
I cirkulæret omtales som hovedregel kun de  

 materielle ændringer, der er gennemført i  

 dødsboskattereglerne ved ændringsloven.
De bestemmelser, der er  

 anført i overskrifterne til de enkelte punkter i cirkulæret, er  

 ændret eller indsat ved ændringsloven.
 I afsnittene om dødsboskatteloven vedrører  

 paragrafhenvisningerne   hvor intet andet er anført  

 dødsboskatteloven.
 I cirkulæret anvendes udtrykket »hidtil  

 gældende regler« om de regler, der gælder eller var  

 gældende før de tidspunkter, som de nye regler i lov nr. 166 af  

 24. marts 1999 har virkning fra.
DØDSBOSKATTELOVEN 2. Ændringer vedrørende dødsboer, der er  

 selvstændige skattesubjekter   dødsboskattelovens afsnit II 2.1. Generelle ændringer 2.1.1. Oversigt over hvilke dødsboer, der er selvstændige  

 skattesubjekter   § 2, stk. 1 § 2 indeholder en oversigt over dødsboer, der  

 er omfattet af reglerne om dødsboer, der er selvstændige  

 skattesubjekter.
Efter ændringsloven er der i § 2, stk. 1,  

 indsat et nyt nr. 4. Det fastslås i det nye nr. 4, at i tilfælde  

 hvor uskiftede boer og dødsboer efter en efterlevende  

 ægtefælle skiftes ved den sidstafdøde  

 ægtefælles død, og ægtefællerne er  

 afgået ved døden i samme indkomstår, behandles boerne som  

 selvstændige skattesubjekter, uanset at den sidstafdøde  

 ægtefælle har overtaget det uskiftede bo eller dødsboet  

 efter den førstafdøde ægtefælle efter reglerne i  

 § 58, stk. 1, eller stk. 2, 1. pkt.
Beskatningen af  

 dødsboerne sker efter de nye regler i § 66 A.
2.1.2. Anvendelsesområdet for de generelle  

 dødsboskatteregler   § 3 I § 3 fastslås, at de generelle  

 dødsboskatteregler finder anvendelse på fuldt skattepligtige,  

 solvente dødsboer, der er selvstændige skattesubjekter efter  

 § 2.
 Efter § 3, nr. 3, som indsat ved  

 ændringsloven, fastslås, at reglerne i dødsboskattelovens  

 kapitel 3 om dødsboets skattemæssige forhold og  

 afgrænsning af dødsboets indkomst m.v. ligeledes finder  

 anvendelse på de under punkt 2.1.1. nævnte uskiftede boer og  

 dødsboer med de ændringer, der følger af reglerne i  

 § 66 A, stk. 2, jf. punkt 3.4. nedenfor.
2.1.3. Afgrænsning af dødsboets indkomst m.v.  

 § 4 I § 4 afgrænses dødsboets  

 indkomstskattepligt.
I tilfælde hvor afdøde var gift ved  

 dødsfaldet, foretages en afgrænsning af dødsboets  

 skattepligt overfor den efterlevende ægtefælles skattepligt.  

 Desuden tages der i § 4 bl.a. stilling til hvilke regler, der  

 gælder i tilfælde, hvor afdøde efterlod sig en blandet  

 formueordning.
 2.1.3.1. Skifte af uskiftet bo og af den efterlevende  

 ægtefælles særeje   § 4, stk. 6.
Hvis et uskiftet bo vedvarer,  

 indtil den efterlevende ægtefælle dør, Efter ændringsloven er det i det nye stk. 6 i  

 § 4 præciseret, at dødsboskattelovens regler om den  

 skattemæssige behandling af boer efter en afdød gift person, som  

 efterlader sig såvel fælleseje som særeje, gælder  

 tilsvarende ved skifte af et uskiftet bo og af den efterlevende  

 ægtefælles særeje ved den efterlevende  

 ægtefælles død.
 Derved tydeliggøres, at reglerne i § 4,  

 stk. 4, om, hvorvidt der er tale om ét eller to boer efter en  

 afdød gift person ved anvendelsen af reglerne i  

 dødsboskatteloven, gælder tilsvarende, når der er tale om  

 skifte af et uskiftet bo og et særbo efter en efterlevende  

 ægtefælle (den sidstafdøde ægtefælle).
 Det har bl.a. betydning for anvendelsen af  

 beløbsgrænser, krav om afsluttende skatteansættelse,  

 fordeling af fradrag og hæftelsesregler efter  

 dødsboskatteloven.
2.1.3.2. Den skattemæssige behandling af dødsboer efter  

 ægtefæller, der afgår ved døden samtidig   § 4,  

 stk. 7 Ved ændringsloven er der i det nye stk. 7 i  

 § 4 foretaget en lovfæstelse af hidtidig administrativ praksis i  

 forbindelse med den skattemæssige behandling af dødsboer efter  

 to ægtefæller, der afgår ved døden samtidig, uden at  

 det kan konstateres, om den ene ægtefælle har overlevet den  

 anden.
Efter arvelovgivningen anses ægtefællerne ikke have  

 indbyrdes arveret i disse situationer.
Ved anvendelsen af reglerne i  

 dødsboskatteloven anses der at foreligge to dødsboer, hvert  

 bestående af den pågældende ægtefælles andel af  

 ægtefællernes hidtidige fælleseje og skilsmissesæreje  

 og eventuelle fuldstændige særeje.
2.1.4. Præcisering af de tidsmæssige rammer for et  

 dødsbos selvstændige skattepligt   § 5, stk. 5 I § 5 fastlægges de tidsmæssige grænser for  

 indkomstskattepligtens varighed i dødsboer.
Efter § 5, stk. 1, omfatter dødsboets  

 skattepligt som hovedregel boperioden.
I § 96, stk. 4, defineres  

 boperioden som perioden fra og med dagen efter dødsfaldet til og med  

 skæringsdagen i boopgørelsen.
For de boer, hvor dødsdagen  

 vælges som skiftemæssig skæringsdag, opstår der  

 derfor ingen egentlig boperiode.
Det har dog ikke været hensigten, at  

 et ikke-skattefritaget bo som følge heraf ikke skulle beskattes af  

 gevinst eller tab, der konstateres ved salg og andre afståelser eller  

 ved udlodninger uden succession med virkning fra dødsdagen.
Efter  

 ændringsloven er det præciseret, at et sådant dødsbo  

 vil være skattepligtigt af de omhandlede beløb, selv om  

 dødsdagen vælges som skæringsdag.
2.1.5. Præciseringer m.v. af reglerne for, hvornår et  

 dødsbo skal beskattes   § 6, stk. 3 og 4 § 6 indeholder reglerne om skattefritagelse for de  

 solvente, fuldt skattepligtige dødsboer.
Som udgangspunkt er  

 størrelsen af såvel boets aktiver som nettoformue på  

 skæringsdagen i boopgørelsen afgørende for, om et  

 dødsbo er fritaget for dødsbobeskatning.
2.1.5.1. Anvendelse af beløbsgrænserne for  

 skattefritagelse, når boopgørelsen følges af en  

 tillægsopgørelse   § 6, stk. 3 Som efter de hidtil gældende regler i § 6,  

 stk. 3, kan skattefritagelsen for et dødsbo, der tidligere er  

 fritaget for beskatning, bortfalde, når boopgørelsen  

 følges af en tillægsopgørelse, og nærmere angivne  

 beløbsgrænser for det indkomstår, hvori  

 skæringsdagen i boopgørelsen ligger, overskrides.
Med  

 ændringsloven er det i § 6, stk. 3, præciseret, at der  

 er tale om anvendelse af de beløbsgrænser, der gælder for  

 det kalenderår, hvori skæringsdagen for boopgørelsen  

 ligger.
2.1.5.2. Anvendelse af beløbsgrænserne for  

 skattefritagelse, når afdøde var gift og havde en blandet  

 formueordning   § 6, stk. 4 § 6, stk. 4, indeholder regler for, hvorledes  

 beløbsgrænserne skal anvendes i tilfælde, hvor  

 afdøde var gift ved dødsfaldet og havde en blandet  

 formueordning, hvori der indgår et fuldstændigt særeje, og  

 hvor afdødes andel af fællesboet og afdødes særeje  

 skiftes hver for sig.
Ved ændringsloven er § 6, stk. 4,  

 omformuleret, således at det præciseres, hvilke  

 beløbsgrænser der skal anvendes i disse tilfælde.
Herefter  

 anvendes beløbsgrænserne for det kalenderår, hvori  

 skæringsdagen for det først skiftede bo ligger.
2.1.5.3. Beregnet dødsboskat og beløbsgrænserne for  

 skattefritagelse   § 6, stk. 5 Der er ikke i den hidtil gældende  

 dødsboskattelov fastsat særlige regler for, om beregnet  

 dødsboskat efter § 30, jf. § 72, fragår ved  

 opgørelsen af boets nettoformue ved afgørelsen af, om  

 dødsboet skal beskattes.
Efter ændringsloven er det i § 6,  

 stk. 5, fastslået, at beregnet dødsboskat efter § 30,  

 stk. 1-4, ikke fragår ved opgørelsen af boets nettoformue  

 ved anvendelsen af reglerne i § 6, stk. 1, om, hvorvidt boet er  

 fritaget for beskatning, eller om det skal beskattes.
Når der er tale  

 om fuldstændigt skifte af uskiftet bo i den efterlevende  

 ægtefælles levende live, er det dog den beregnede  

 dødsboskat efter § 30, stk. 1, sammenholdt med § 72,  

 stk. 4, der ikke skal fragå ved opgørelsen af boets  

 nettoformue.
 Tilsvarende fragår beregnet dødsboskat ikke i  

 forbindelse med opgørelsen af nettoformuen ved anvendelsen af reglerne  

 i § 6, stk. 3 og 4.
 Passivposter, der beregnes efter boafgiftslovens § 13  

 a, fragår heller ikke ved opgørelsen af nettoformuen ved  

 anvendelsen af reglerne i § 6.
2.2. Ændringer vedrørende dødsboer, der er fritaget  

 for beskatning 2.2.1. Forskudsskattens endelighed   indregnede restancer m.v.  

 § 12, stk. 1 § 12 indeholder regler om forskudsskattens endelighed  

 i dødsboer, der er fritaget for beskatning efter § 6, og hvor der  

 ikke foretages afsluttende skatteansættelse af indkomsten i  

 mellemperioden.
Herefter anses afdødes indkomstskatter for  

 mellemperioden for endeligt afgjort med betalingen af foreløbige  

 indkomstskatter for mellemperioden.
Det samme gælder for eventuelle  

 restskatter for tidligere indkomstår, der er overført til  

 opkrævning sammen med dødsårets foreløbige skatter  

 efter kildeskattelovens § 61, stk. 3.
Ved ændringsloven er affattelsen af § 12,  

 stk. 1, ændret.
Den ændrede affattelse indebærer en  

 præcisering af, at endelighedsbestemmelsen også omfatter skyldige  

 renter m.v., der er overført til opkrævning sammen med  

 dødsårets foreløbige skatter efter kildeskatteloven  

 § 61, stk. 3.
 Efter den ændrede affattelse omfatter  

 endelighedsbestemmelsen i dødsboskattelovens § 12, stk. 1,  

 også forfaldne skatterestancer fra tidligere indkomstår, der er  

 overført til opkrævning efter reglerne i kildeskattelovens  

 § 61, stk. 3, jf. kildeskattelovens § 61 A.
2.2.2. Mellemperiodefradrag og forskudt indkomstår   § 14,  

 stk. 2 § 14 indeholder regler for beregning af  

 mellemperiodeskat og for beregning af fradrag i skatten.
Efter den hidtil gældende bestemmelse i § 14,  

 stk. 2, indrømmes der fradrag i mellemperiodeskatten.
Fradraget  

 gives for hver påbegyndt måned fra begyndelsen af  

 dødsåret til og med den måned, hvori dødsfaldet er  

 sket.
 Fradraget er hidtil også blevet givet efter disse  

 regler til afdøde personer, der anvendte et forskudt indkomstår,  

 der udløb inden udgangen af det kalenderår, det trådte i  

 stedet for (bagudforskudt indkomstår). For afdøde personer, der  

 har anvendt bagudforskudt indkomstår, foretages der imidlertid en  

 omregning af indkomsten i mellemperioden efter § 9, stk. 4.  

 Indkomsten i den nævnte periode omregnes, således at den kommer  

 til at svare til en indkomst i perioden fra og med den 1. januar i det  

 kalenderår, hvori dødsfaldet har fundet sted til og med  

 dødsdagen.
 Med ændringsloven er reglen om fradrag i  

 mellemperiodeskat ved bagudforskudt indkomstår tilpasset, således  

 at fradraget først beregnes med virkning fra den 1. januar i det  

 kalenderår, hvori dødsfaldet har fundet sted.
2.2.3. Opgørelse af mellemperiodeskat m.v. samt modregning af  

 foreløbig betalte skatter   § 15 I § 15 er fastsat regler for betaling af manglende  

 skat og udbetaling af for meget indbetalt skat for mellemperioden.
 § 15 forudsætter, at der foretages en  

 sammenligning mellem beregnet mellemperiodeskat og de beløb, der er  

 indbetalt som foreløbige indkomstskatter for mellemperioden.
 Med ændringsloven er der sket en præcisering  

 og justering af de hidtil gældende regler i § 15.
 Efter de nye regler opdeles § 15, stk. 1,  

 på 3 forskellige bestemmelser.
 Herefter opgøres der efter det nye § 15,  

 stk. 1, et beløb som summen af mellemperiodeskatten og eventuel  

 overført restskat m.v. efter kildeskattelovens § 61, stk. 3,  

 og med fradrag af eventuelt overført beløb efter  

 kildeskattelovens § 62 C, stk. 2, 2. pkt. (indregnet overskydende  

 skat).
 Hvis der er overført forfaldne skatterestancer fra  

 tidligere indkomstår til opkrævning efter reglerne i  

 kildeskattelovens § 61, stk. 3, jf. lovens § 61 A, medregnes  

 disse restancer også ved opgørelsen af beløbet efter  

 § 15, stk. 1, i dødsboskatteloven.
Af § 15, stk. 2, som affattet ved  

 ændringsloven, fremgår herefter, at negativ skat af  

 aktieindkomst, der ikke har kunnet modregnes i afdødes slutskat m.v.  

 (dvs. med tillæg af eventuel overført restskat m.v.) i  

 årene forud for dødsåret, kan modregnes i  

 mellemperiodeskatten m.v. (dvs. med tillæg af eventuel overført  

 restskat m.v.), opgjort efter § 15, stk. 1, i det omfang den kan  

 rummes heri.
Det fastslås endvidere, at et eventuelt overskydende  

 beløb ikke kan udbetales.
 Hvis der i mellemperioden skal ske beskatning af  

 indestående på konto for opsparet overskud i virksomhedsordningen  

 eller beskatning af indestående på konjunkturudligningskonto ved  

 udløbet af indkomståret forud for dødsåret efter  

 henholdsvis § 10 og § 11, indgår den til det beskattede  

 opsparede overskud henholdsvis den til den beskattede henlæggelse  

 svarende virksomhedsskat og konjunkturudligningsskat efter den ændrede  

 affattelse af § 15, stk. 3, i de foreløbige  

 indkomstskattebeløb, som efter ændringsloven sammenholdes med  

 den opgjorte mellemperiodeskat m.v. i § 15, stk. 4 og 5.
2.2.4. Modregning af indeholdt udbytteskat i aktieindkomst i  

 mellemperiodeskatten   § 16, stk. 2 og 3 § 16 indeholder regler for beskatning af  

 afdødes aktieindkomst i mellemperioden.
 Efter § 16, stk. 1, beskattes afdødes  

 aktieindkomst i mellemperioden, der ikke overstiger den i personskattelovens  

 § 8 a, stk. 1 og 2, nævnte beløbsgrænse,  

 endeligt efter reglerne i lovens § 8 a, stk. 1. Det betyder, at den  

 indeholdte udbytteskat er endelig og ikke modregnes i mellemperiodeskatten.
 Efter de hidtil gældende regler i  

 dødsboskattelovens § 16, stk. 2 og 3, skal udbytteskat, der  

 er indeholdt efter kildeskattelovens § 65, dog i nærmere angivne  

 tilfælde modregnes i mellemperiodeskatten, før  

 mellemperiodeskatten sammenholdes med den afdødes øvrige  

 forudbetalte skatter i mellemperioden efter dødsboskattelovens  

 § 15.
§ 16, stk. 2, vedrører aktieindkomst, der  

 overstiger den i personskattelovens § 8 a, stk. 1 og 2,  

 nævnte beløbsgrænse.
Udbytteskat, der er indeholdt i denne  

 del af udbyttet, modregnes efter de hidtil gældende regler i  

 mellemperiodeskatten.
Efter ændringsloven er dødsboskattelovens  

 § 16, stk. 2, omformuleret, således at modregningen i stedet  

 sker ved, at den nævnte udbytteskat indgår ved opgørelsen  

 af de foreløbige indkomstskattebeløb i § 15, stk. 4  

 og 5.
I § 16, stk. 3, er det efter de hidtil  

 gældende regler bestemt, at i tilfælde hvor den indeholdte  

 udbytteskat efter kildeskattelovens § 65 overstiger den i  

 personskattelovens § 8 a, stk. 1, nævnte procent af den  

 samlede aktieindkomst, modregnes det overskydende beløb i  

 mellemperiodeskatten.
Hvis aktieindkomsten er negativ, modregnes hele den  

 indeholdte udbytteskat i mellemperiodeskatten.
Efter ændringsloven er  

 dødsboskattelovens § 16, stk. 3, omformuleret, således  

 at modregningen i begge situationer sker ved, at den indeholdte udbytteskat,  

 der skal modregnes, indgår ved opgørelsen af de  

 foreløbige indkomstskattebeløb efter § 15, stk. 4 og  

 5.
2.2.5. CFC-indkomst   afregning af skatten   § 17 § 17 indeholder regler for særskilt beskatning  

 af afdødes CFC-indkomst i mellemperioden.
 Med ændringsloven, hvorved der er sket en  

 tilføjelse til den hidtil gældende § 17, finder reglerne i  

 § 92, stk. 4, om afregning af provenuet af dødsboskat og  

 mellemperiodeskat mellem staten og kommuner og amtskommuner tilsvarende  

 anvendelse i forbindelse med afregning af skat af CFC-indkomst i  

 mellemperioden.
2.3. Ændringer vedrørende dødsboer, der ikke er  

 fritaget for beskatning 2.3.1. Fradrag i dødsboskat ved forskudt indkomstår  

 § 30, stk. 3 § 30, stk. 1-3, indeholder regler for beregning  

 af dødsboskat og fradrag m.v.
Efter den hidtil gældende bestemmelse i § 30,  

 stk. 3, indrømmes der et særligt fradrag i  

 dødsboskatten som følge af, at dødsbobeskatningen  

 også omfatter afdødes mellemperiode.
Fradraget gives for hver  

 påbegyndt måned fra begyndelsen af dødsåret til og  

 med den måned, hvori dødsfaldet er sket.
 Fradraget er hidtil også blevet givet efter disse  

 regler til afdøde personer, der anvendte et forskudt indkomstår,  

 der udløb inden udgangen af det kalenderår, det trådte i  

 stedet for (bagudforskudt indkomstår). For afdøde personer, der  

 har anvendt bagudforskudt indkomstår, foretages der imidlertid en  

 omregning af indkomsten i bobeskatningsperioden efter § 22, stk. 6.  

 Indkomsten i den nævnte periode omregnes, således at den kommer  

 til at svare til en indkomst i perioden fra og med den 1. januar i det  

 kalenderår, hvori dødsfaldet har fundet sted til og med  

 skæringsdagen i boopgørelsen.
 Med ændringsloven er reglen om fradrag i  

 dødsboskat vedrørende afdødes mellemperiode ved  

 bagudforskudt indkomstår tilpasset, således at fradraget  

 først beregnes med virkning fra den 1. januar i det kalenderår,  

 hvori dødsfaldet har fundet sted.
2.3.2. Opgørelse af dødsboskat m.v. samt modregning af  

 foreløbig betalte skatter   § 30 I § 30 er fastsat regler for, hvorledes  

 dødsboskatten skal beregnes.
Endvidere er bestemt, hvilke  

 foreløbige indkomstskattebeløb m.v. der kan fradrages i  

 dødsboskatten, eller som kan godskrives dødsboet.
 Ved ændringsloven er der foretaget visse justeringer  

 samt en præcisering af de hidtil gældende regler i § 30.
Efter ændringsloven er der i § 30 indsat en  

 bestemmelse som stk. 5, hvoraf det fremgår, hvorledes  

 dødsboskatten m.v. opgøres.
Til den opgjorte dødsboskat  

 tillægges eventuel overført restskat m.v. efter  

 kildeskattelovens § 61, stk. 3, og eventuelt overført  

 beløb efter kildeskattelovens § 62 C, stk. 2, 2. pkt.  

 (indregnet overskydende skat) fradrages.
Hvis der er overført  

 forfaldne skatterestancer fra tidligere indkomstår til opkrævning  

 efter reglerne i kildeskattelovens § 61, stk. 3, jf. lovens  

 § 61 A, medregnes disse restancer også ved opgørelsen af  

 beløbet efter § 30, stk. 5, i dødsboskatteloven.
Efter ændringsloven er § 30, stk. 6, om  

 modregning af negativ skat af aktieindkomst, der ikke har kunnet modregnes i  

 afdødes slutskat i årene forud for dødsåret, blevet  

 omformuleret.
Omformuleringen svarer til den ændrede formulering af de  

 tilsvarende regler i § 15, stk. 2, jf. ovenfor under punkt 2.2.3.  

 Det fastslås endvidere, at et eventuelt overskydende beløb ikke  

 kan udbetales.
Efter § 30, stk. 7, som affattet ved  

 ændringsloven, fastslås, at hvis der i bobeskatningsperioden skal  

 ske beskatning af indestående på konto for opsparet overskud i  

 virksomhedsordningen eller beskatning af indestående på  

 konjunkturudligningskonto ved udløbet af indkomståret forud for  

 dødsåret efter henholdsvis § 24 og § 25, indgår  

 den til det beskattede opsparede overskud henholdsvis den til den beskattede  

 henlæggelse svarende virksomhedsskat og konjunkturudligningsskat i de  

 foreløbige indkomstskattebeløb som nævnt i § 30,  

 stk. 8, 1. pkt.
Der er tale om en præcisering af de gældende  

 regler.
 Efter ændringsloven fastslås i § 30,  

 stk. 10, at foreløbige indkomstskattebeløb, der ikke kan  

 rummes i den nærmere opgjorte dødsboskat m.v., udbetales til  

 dødsboet.
2.3.3. Modregning af indeholdt udbytteskat i aktieindkomst i  

 dødsboskatten   § 32, stk. 2 og 3 § 32 indeholder regler for beskatning af  

 afdødes aktieindkomst i mellemperioden.
 Efter § 32, stk. 1, beskattes aktieindkomst i  

 bobeskatningsperioden, der ikke overstiger den i personskattelovens § 8  

 a, stk. 1 og 2, nævnte beløbsgrænse, endeligt efter  

 reglerne i lovens § 8 a, stk. 1. Det betyder, at den indeholdte  

 udbytteskat er endelig og ikke modregnes i dødsboskatten.
 Efter de hidtil gældende regler i  

 dødsboskattelovens § 32, stk. 2 og 3, skal udbytteskat, der  

 er indeholdt efter kildeskattelovens § 65, dog i nærmere angivne  

 tilfælde modregnes i dødsboskatten efter reglerne i  

 kildeskattelovens § 67.
Dødsboskattelovens § 32, stk. 2,  

 vedrører bobeskatningsperiodens aktieindkomst, der overstiger den i  

 personskattelovens § 8 a, stk. 1 og 2, nævnte  

 beløbsgrænse.
Udbytteskat, der er indeholdt i denne del af  

 udbyttet, modregnes efter de hidtil gældende regler i  

 dødsboskatten efter reglerne i kildeskattelovens § 67. Efter  

 ændringsloven sker modregningen ved, at den nævnte udbytteskat  

 indgår ved opgørelsen af de foreløbige  

 indkomstskattebeløb i dødsboskattelovens § 30,  

 stk. 8.
 I § 32, stk. 3, er det efter de hidtil  

 gældende regler bestemt, at i tilfælde hvor den indeholdte  

 udbytteskat efter kildeskattelovens § 65 overstiger den i  

 personskattelovens § 8 a, stk. 1, nævnte procent af den  

 samlede aktieindkomst, modregnes det overskydende beløb i  

 dødsboskatten efter reglerne i kildeskattelovens § 67. Hvis  

 aktieindkomsten er negativ, modregnes hele den indeholdte udbytteskat i  

 dødsboskatten efter reglerne i kildeskattelovens § 67. Efter  

 ændringsloven sker modregningen i begge situationer ved, at den  

 indeholdte udbytteskat, der skal modregnes, indgår ved  

 opgørelsen af de foreløbige indkomstskattebeløb efter  

 dødsboskattelovens § 30, stk. 8.
 Modregningsreglerne for indeholdt udbytteskat  

 fremgår herefter direkte af dødsboskatteloven efter tilsvarende  

 principper, som gælder for modregning af udbytteskat i  

 mellemperiodeskat, jf. punkt 2.2.4.
2.4. Ændringer vedrørende begrænset skattepligtige  

 dødsboer 2.4.1. Selvangivelsesfrist   § 57, stk. 3 § 57 indeholder regler om indgivelse af  

 boopgørelse og selvangivelse for begrænset skattepligtige  

 dødsboer.
 Efter § 57, stk. 3, skal begrænset  

 skattepligtige boer, der ikke er fritaget for beskatning efter § 6  

 indsende en selvangivelse samtidig med boopgørelsen.
 Dog skal begrænset skattepligtige dødsboer,  

 der er omfattet af skattefritagelsen i § 6, men som ikke har indsendt  

 den særlige boopgørelse efter § 57, stk. 1, senest 2  

 år og 3 måneder efter dødsfaldet, altid beskattes, jf.  

 § 54, stk. 5. Efter ændringsloven skal selvangivelsen i disse  

 tilfælde også indsendes samtidig med boopgørelsen.
3. Ændringer vedrørende uskiftet bo m.v.  

 dødsboskattelovens afsnit III 3.1. Successionsreglerne   § 59, stk. 4 og 5 I § 59 findes reglerne om den efterlevende  

 ægtefælles indtræden i afdødes skattemæssige  

 stilling (succession).
3.1.1. Succession i en erhvervsvirksomhed   § 59, stk. 4 Efter § 59, stk. 1, indtræder den efterlevende  

 ægtefælle i den afdøde ægtefælles  

 skattemæssige stilling med hensyn til afdødes aktiver og  

 passiver med virkning fra dødsdagen.
 Efter de hidtil gældende regler gælder dette  

 successionstidspunkt generelt, når der er tale om succession i en  

 erhvervsvirksomhed, der tilhørte afdøde, uanset om  

 virksomheden ved udgangen af indkomståret forud for  

 dødsåret blev drevet af afdøde eller af den efterlevende  

 ægtefælle.
 Hvis afdøde havde drevet virksomheden i året forud for  

 dødsåret og anvendt reglerne i virksomhedsskattelovens afsnit I  

 eller II på sin egen virksomhed, indtræder den efterlevende  

 ægtefælle efter de hidtil gældende regler derfor også  

 i disse tilfælde i afdødes indestående på konto for  

 opsparet overskud i virksomhedsordningen m.v. henholdsvis indestående  

 på konjunkturudligningskonto i kapitalafkastordningen med virkning fra  

 førstafdødes dødsdag.
Efter de nye regler er successionstidspunktet ændret  

 i tilfælde, hvor afdøde har drevet sin egen virksomhed ved  

 udgangen af indkomståret forud for dødsåret.  

 Ændringen betyder, at den efterlevende ægtefælle herefter  

 succederer i afdødes skattemæssige stilling i forbindelse med  

 den pågældende virksomhed allerede fra dødsårets  

 begyndelse.
Virkningen heraf er også, at i tilfælde, hvor  

 afdøde anvendte reglerne i virksomhedskattelovens afsnit I eller II  

 på den pågældende virksomhed, succederer den efterlevende  

 ægtefælle i afdødes indestående på konto for  

 opsparet overskud i virksomhedsordningen m.v. henholdsvis indestående  

 på konjunkturudligningskonto i kapitalafkastordningen med virkning fra  

 dødsårets begyndelse.
 De nye regler svarer til de regler, der gælder,  

 når der er tale om, at den efterlevende ægtefælle  

 indtræder i den afdøde ægtefælles  

 skattemæssige stilling med hensyn til en virksomhed, som  

 tilhørte den efterlevende ægtefælle, men som den  

 afdøde ægtefælle drev ved udgangen af indkomståret  

 forud for dødsåret.
 De nye regler, der har medført en omformulering af  

 § 59, stk. 4, betyder således, at den efterlevende  

 ægtefælle altid succederer i en virksomhed, som afdøde  

 drev ved udgangen af indkomståret forud for dødsåret, med  

 virkning fra dødsårets begyndelse, uanset hvilken af  

 ægtefællerne, der ejede virksomheden.
 Efter ændringsloven er dødsboskattelovens  

 § 60, stk. 2, omformuleret, således at indkomst  

 vedrørende virksomhed i mellemperioden altid skal medregnes hos den af  

 ægtefællerne, der har drevet eller i overvejende grad har drevet  

 virksomheden i mellemperioden, jf. punkt 3.2. nedenfor.
3.1.2. Overførsel af afdødes underskud i  

 dødsåret   § 59, stk. 5 Efter § 59, stk. 5, kan underskud i  

 førstafdøde ægtefælles indkomst for årene  

 forud for dødsåret overføres til fradrag i den  

 efterlevende ægtefælles indkomst.
 Efter ændringsloven er bestemmelsen omformuleret,  

 således at også afdødes underskud i indkomsten i  

 dødsåret, kan overføres til modregning i den efterlevende  

 ægtefælles indkomst.
3.2. Opgørelse af indkomst vedrørende erhvervsvirksomhed  

   § 60, stk. 2 § 60 omhandler bl.a. opgørelsen af indkomst  

 ved erhvervsvirksomhed i mellemperioden.
Efter de hidtil gældende regler i § 60,  

 stk. 2, skal indkomst i mellemperioden, der vedrører en  

 erhvervsvirksomhed, medregnes ved indkomstopgørelsen for den af  

 ægtefællerne, der har drevet eller i overvejende grad har drevet  

 virksomheden.
Denne regel gælder dog ikke i forbindelse med indkomst  

 fra en erhvervsvirksomhed, som afdøde drev ved udgangen af  

 indkomståret forud for dødsåret, når virksomheden  

 tilhørte den efterlevende ægtefælle.
I denne situation  

 beskattes indkomsten i mellemperioden hos den efterlevende  

 ægtefælle.
 Efter ændringsloven er denne sidstnævnte  

 særregel ophævet.
 Herefter gælder, at indkomst i mellemperioden, der  

 vedrører en erhvervsvirksomhed, altid medregnes ved  

 indkomstopgørelsen hos den af ægtefællerne, der har drevet  

 eller i overvejende grad har drevet virksomheden, jf. den nye affattelse af  

 § 60, stk. 2, 1. pkt.
Efter ændringsloven foretages opgørelsen af  

 indkomsten i en virksomhed, som afdøde drev i året forud for  

 dødsåret, under ét for begge ægtefæller for  

 hele dødsåret, jf. § 60, stk. 2, 2. pkt.
Indkomsten  

 fordeles i disse tilfælde forholdsmæssigt mellem  

 ægtefællerne i forhold til de perioder, ægtefællerne  

 hver især har drevet virksomheden, jf. § 60, stk. 2. 3. pkt.  

 Reglen betyder f.eks., at hvis den afdøde ægtefælle har  

 drevet virksomheden i 4 måneder af dødsåret og den  

 efterlevende ægtefælle har drevet virksomheden i den resterende  

 del af året, medregnes en tredjedel af virksomhedens indkomst i  

 dødsåret ved indkomstopgørelsen hos afdøde og  

 resten hos ægtefællen.
3.3. Skatteberegning i dødsåret m.v.   §§ 63 og  

 64 §§ 63 og 64 indeholder regler for skatteberegning i  

 dødsåret m.v. og herunder også regler for modregning af  

 den afdøde ægtefælles foreløbige skatter m.v. i den  

 efterlevende ægtefælles skat.
3.3.1. Beskatningsprocenter   § 63, stk. 1 Efter reglerne om uskiftet bo m.v. beskattes den  

 efterlevende ægtefælle også af førstafdøde  

 ægtefælles indkomst i det år, hvor ægtefællen  

 er afgået ved døden.
 Skatteberegningen for den efterlevende  

 ægtefælle sker ved, at der foretages dels en  

 skatteansættelse af førstafdøde ægtefælles  

 indkomst i mellemperioden og dels en skatteansættelse af den  

 efterlevende ægtefælles indkomst i dødsåret.  

 Beskatningen sker efter personbeskatningsreglerne.
 Efter ændringsloven præciseres, at beregningen  

 af skat af indkomst vedrørende den afdøde  

 ægtefælles indkomst i dennes mellemperiode og vedrørende  

 den efterlevende ægtefælles indkomst i dødsåret i  

 begge tilfælde foretages med den kommuneskatteprocent,  

 amtskommuneskatteprocent samt den kirkelige afgift, som gælder for den  

 efterlevende ægtefælle for dødsåret.
3.3.2. Modregning af afdødes negative skat af aktieindkomst for  

 dødsåret   § 64, stk. 2 § 64, stk. 2, indeholder en regel om modregning  

 af afdødes negative skat af aktieindkomst i den efterlevende  

 ægtefælles skat i tilfælde, hvor der sker beskatning efter  

 reglerne om uskiftet bo m.v.
 Efter bestemmelsen kan afdødes negative skat af  

 aktieindkomst efter personskattelovens § 8 a, stk. 5, i det omfang  

 den ikke har kunnet modregnes i afdødes slutskat i årene forud  

 for dødsåret, fremføres til modregning i den efterlevende  

 ægtefælles skat.
 Ændringsloven har omformuleret bestemmelsen i  

 dødsboskatteloven, således at også afdødes negative  

 skat af aktieindkomst, der ikke har kunnet modregnes i slutskatten  

 vedrørende afdødes mellemperiode, kan overføres til  

 modregning i den efterlevende ægtefælles skat.
3.4. Ægtefæller, der dør i samme indkomstår  

 § 66 A Efter ændringsloven er der fastsat regler for  

 beskatning i forbindelse med skifte af et uskiftet bo eller af  

 dødsboet efter en efterlevende ægtefælle, der har  

 været omfattet af de særlige regler om uskiftet bo m.v. i afsnit  

 III, kapitel 10, når den efterlevende ægtefælle er  

 afgået ved døden i samme indkomstår som den  

 førstafdøde ægtefælle.
 Det drejer sig om de tilfælde, hvor den efterlevende  

 ægtefælle ved førstafdøde ægtefælles  

 død har fået udleveret ægtefællernes hidtidige  

 fællesbo eller skilsmissesæreje til uskiftet bo efter § 58,  

 stk. 1, nr. 1, eller har overtaget dødsboet efter  

 førstafdøde ægtefælle efter § 58, stk. 1,  

 nr. 2-4, eller stk. 2, 1. pkt.
 Efter reglerne om uskiftet bo m.v. beskattes  

 førstafdødes indkomst i dennes mellemperiode hos den  

 efterlevende ægtefælle i dødsåret.
 Når den efterlevende ægtefælle  

 afgår ved døden, gælder de almindelige regler i  

 dødsboskatteloven for boet efter den efterlevende  

 ægtefælle eller for det uskiftede bo, dvs. typisk reglerne for  

 dødsboer, der er selvstændige skattesubjekter, jf. lovens afsnit  

 II.
 Disse regler kan ikke umiddelbart anvendes i  

 tilfælde, hvor den efterlevende ægtefælle, som er omfattet  

 af reglerne om uskiftet bo m.v., afgår ved døden i samme  

 år som den førstafdøde ægtefælle.
 Ændringsloven betyder, at de almindelige regler for  

 beskatning af dødsboer, der er selvstændige skattesubjekter, med  

 visse tilpasninger finder anvendelse i disse tilfælde ved skifte af det  

 uskiftede bo eller af dødsboet efter den sidstafdøde  

 ægtefælle (den efterlevende ægtefælle).
 De nye regler går nærmere ud på:
Når der er tale om skifte af et uskiftet bo ved den  

 sidstafdøde ægtefælles død, beskattes det uskiftede  

 bo som hovedregel efter de almindelige regler i dødsboskatteloven for  

 dødsboer, der er selvstændige skattesubjekter.
Tilsvarende  

 gælder ved skifte af dødsboet efter den sidstafdøde  

 ægtefælle, når ægtefællen ved den  

 førstafdøde ægtefælles død har overtaget  

 dødsboet efter sin ægtefælle efter § 58, stk. 1, nr.  

 2-4, eller stk. 2, 1. pkt.
 Reglerne gælder uanset, om boet er fritaget for  

 dødsbobeskatning, og der derfor alene kan blive tale om  

 mellemperiodebeskatning, eller om der skal foretages egentlig  

 dødsbobeskatning af boet.
 Ved opgørelsen af den sidstafdøde  

 ægtefælles skattepligtige indkomst m.v. for mellemperioden efter  

 de egentlige dødsboskatteregler anvendes de almindelige regler for  

 opgørelse af en afdød persons indkomst for mellemperioden efter  

 dødsboskatteloven.
Endvidere medregnes ved indkomstopgørelsen den  

 førstafdøde ægtefælles skattepligtige indkomst m.v.  

 i førstafdødes mellemperiode.
Den førstafdøde  

 ægtefælles indkomst opgøres ligeledes efter de almindelige  

 dødsboskatteregler.
 Indkomsterne for de to ægtefæller i  

 dødsåret beskattes under ét, og det vil derfor ikke  

 være nødvendigt at foretage en opdeling af indkomsterne på  

 hver af ægtefællerne, således som det sker efter reglerne  

 om uskiftet bo m.v.
 Ved selve skatteberegningen indrømmes der et ekstra  

 fradrag efter henholdsvis § 14, stk. 2, eller § 30,  

 stk. 3, regnet fra begyndelsen af dødsåret til og med den  

 måned, hvori den førstafdøde ægtefælle er  

 afgået ved døden.
 Endvidere medregnes den førstafdøde  

 ægtefælles negative skat efter personskattelovens § 8 a,  

 stk. 5, i det omfang den ikke har kunnet modregnes i slutskatten for  

 årene forud for dødsåret, sammen med det tilsvarende  

 beløb vedrørende den sidstafdøde ægtefælle  

 ved opgørelsen af det beløb, der kan modregnes i slutskatten  

 efter den nye § 15, stk. 2, eller § 30, stk. 6, i  

 dødsboskatteloven.
 Herudover foretages der ved anvendelsen af reglerne i  

 henholdsvis § 16 og § 32 om beskatningen af aktieindkomst, en  

 fordobling af beløbsgrænsen i personskattelovens § 8 a,  

 stk. 1.
 Foreløbige indkomstskattebeløb, der er  

 betalt af førstafdøde ægtefælle vedrørende  

 dennes mellemperiode, godskrives den sidstafdøde  

 ægtefælle.
 Hvis førstafdødes særbo er skiftet,  

 uden at den sidstafdøde ægtefælle har overtaget det efter  

 dødsboskattelovens § 58, stk. 1, eller stk. 2, 1. pkt.,  

 gælder reglerne i kapitel 11. I det omfang førstafdøde  

 ægtefælles indkomster m.v. vedrører særboet som  

 nævnt i kapitel 11, medregnes de ikke ved opgørelsen af  

 mellemperiode- eller bobeskatningsindkomsten, ligesom de  

 pågældende skatter m.v. vedrørende særboet ikke  

 medregnes ved opgørelsen af førstafdødes  

 foreløbige skatter m.v., der godskrives den sidstafdøde  

 ægtefælle, jf. § 66 A, stk. 3. Det gælder  

 også for førstafdødes negative skat efter  

 personskattelovens § 8 a, stk. 5.
 De nye regler finder tillige anvendelse ved skifte af  

 uskiftet bo og den sidstafdøde ægtefælles særbo,  

 når det uskiftede bo og særboet undergives en fælles  

 skiftebehandling, jf. dødsboskattelovens § 66 A, stk. 4.  

 Hvis boerne skiftes hver for sig, gælder de nye regler kun for det  

 uskiftede bo, mens den sidstafdøde ægtefælles særbo  

 beskattes efter de almindelige regler i dødsboskatteloven.
 Hvis det uskiftede bo eller dødsboet efter den  

 sidstafdøde ægtefælle er sluttet med boudlæg i  

 medfør af § 18 i lov om skifte af dødsboer, gælder  

 reglerne i dødsboskattelovens afsnit IV, jf. § 66 A,  

 stk. 5.
4. Andre ændringer   dødsboskattelovens afsnit VII, VIII  

 og X 4.1. Efterbetaling   § 87 § 87 indeholder regler for fremsættelse af  

 skattekrav over for boet m.v. i tilfælde, hvor afdøde har betalt  

 for lidt i skat i indkomstårene forud for dødsåret.  

 Herudover indeholder § 87 også en bestemmelse om, at opgjorte  

 skattekrav, uanset hvilket indkomstår de vedrører, er omfattet  

 af reglerne om proklama.
4.1.1. Selvangivelsesfrist m.v.   § 87, stk. 2 4.1.1.1. Selvangivelsesfrist og opgørelse over aktiver og passiver  

 pr. dødsdagen   § 87, stk. 2, 2. pkt.
 Efter de hidtil gældende regler i § 87,  

 stk. 2, skal skattekrav mod afdøde for indkomstår forud for  

 dødsåret normalt fremsættes senest 3 måneder efter  

 modtagelsen af en opgørelse over afdødes eller et uskiftet bos  

 aktiver og passiver på dødsdagen.
Efter ændringsloven er der fastsat en særlig  

 frist for indgivelse af selvangivelse for året før  

 dødsåret, hvis opgørelsen indgives inden udløbet  

 af den almindelige selvangivelsesfrist i skattekontrollovens § 4.  

 Selvangivelsesfristen fremrykkes herefter til tidspunktet for indsendelsen af  

 opgørelsen.
Hvis opgørelsen f.eks. indgives den 1. februar,  

 fremrykkes selvangivelsesfristen, der normalt er den 1. maj (ved fortrykt  

 selvangivelse), derfor til den 1. februar.
Hvis afdøde var gift og samlevende med  

 ægtefællen ved udgangen af indkomståret forud for  

 dødsåret, jf. kildeskattelovens § 4, skal der indgives  

 selvangivelse for begge ægtefæller, for at der kan udskrives  

 årsopgørelse.
Som følge heraf fremrykkes  

 selvangivelsesfristen i disse tilfælde både for afdøde og  

 for ægtefællen.
 4.1.1.2. Selvangivelsesfrist og meddelelse om udlæg af et bo til  

 en efterlevende ægtefælle   § 87, stk. 2, 3. pkt.
I tilfælde, hvor et dødsbo udleveres til den  

 efterlevende ægtefælle efter dødsboskiftelovens § 22,  

 foreligger der ikke en opgørelse over boets aktiver og passiver  

 på dødsdagen.
Efter de hidtil gældende regler i  

 dødsboskattelovens § 87, stk. 2, skal skattekrav mod  

 afdøde for indkomstår forud for dødsåret i disse  

 tilfælde derfor normalt fremsættes senest 3 måneder efter  

 modtagelsen af en meddelelse fra skifteretten om, at boet er udleveret til  

 ægtefællen.
Efter de nye regler er denne frist ændret,  

 således at den løber fra det tidspunkt, hvor der er modtaget  

såvel selvangivelse for afdøde og en eventuel  

 ægtefælle for indkomståret forud for dødsåret  

som den nævnte meddelelse fra skifteretten.
Den efterlevende  

 ægtefælles selvangivelse har kun betydning for den nævnte  

 frist, hvis ægtefællerne var samlevende ved udgangen af  

 indkomståret forud for dødsåret, jf. kildeskattelovens  

 § 4.
4.1.2. Proklamareglen og indregnede restskatter m.v.   § 87,  

 stk. 5 I dødsboskifteloven er fastsat regler om, at der i  

 dødsboer skal udstedes proklama med den virkning, at krav mod  

 afdøde, der ikke anmeldes rettidigt, prækluderes.
Denne regel  

 gælder generelt, såfremt der ikke i anden lovgivning er fastsat  

 særlige regler om præklusion, herunder regler i skatte- og  

 afgiftslovgivningen.
 I dødsboskattelovens § 87 er der fastsat  

 særlige regler for, hvornår skattekrav skal anmeldes for ikke at  

 blive prækluderet.
 Efter de hidtil gældende regler er alle skattekrav,  

 der er opgjort på tidspunktet for proklamaets udstedelse, omfattet af  

 de almindelige regler i dødsboskifteloven om, at krav, der ikke  

 anmeldes inden en nærmere angiven frist, prækluderes, jf.  

 dødsboskattelovens § 87, stk. 5. Det gælder både  

 for skattekrav vedrørende indkomstår forud for  

 dødsåret samt for skattekrav, der vedrører  

 dødsåret.
 Skattekrav for indkomstår forud for  

 dødsåret kan også omfatte restskatter m.v. for tidligere  

 indkomstår, der er overført efter kildeskattelovens § 61,  

 stk. 3, og § 61 A til opkrævning sammen med  

 dødsårets foreløbige indkomstskatter.
 Sådanne overførte og indregnede restskatter  

 m.v., der er opgjorte men ikke betalte på tidspunktet for proklamaets  

 udstedelse, skal derfor også anmeldes efter proklamareglen for ikke at  

 blive prækluderet.
Efter ændringsloven gælder proklamareglen ikke  

 for restskatter m.v., der er overført efter kildeskattelovens  

 § 61, stk. 3, og § 61 A, til opkrævning sammen med  

 dødsårets foreløbige skatter.
Det betyder, at de  

 nævnte restskatter m.v., ikke skal fremsættes i dødsboet  

 inden proklamafristens udløb for at undgå præklusion.  

 Indregnede restskatter m.v., som ikke er betalt på  

 dødstidspunktet, men som skal betales, skal dog anmeldes i  

 dødsboet men ikke nødvendigvis indenfor proklamafristen.
 Derimod vil andre opgjorte restskatter m.v. fortsat skulle  

 anmeldes i boet indenfor proklamafristen.
4.2. Forfaldstidspunkt, forrentning og opkrævning af skat efter  

 dødsboskatteloven   § 89 Efter de hidtil gældende regler i § 89 finder  

 skattelovgivningens almindelige regler om forfaldstidspunkt, forrentning,  

 opkrævning og inddrivelse af personskatter tilsvarende anvendelse  

 på skatter efter dødsboskatteloven.
 Efter ændringsloven gælder følgende  

 undtagelser fra det tidligere udgangspunkt:
Der er med ændringsloven fastsat særlige  

 regler for, hvornår mellemperiode- og dødsboskat forfalder til  

 betaling.
Hermed bestemmes tillige, fra hvilket tidspunkt krav  

 vedrørende disse skatter eventuelt skal forrentes.
Endvidere er det ved ændringsloven præciseret,  

 at reglerne om procenttillæg til restskat og procentgodtgørelse  

 til overskydende skat i kildeskattelovens §§ 61 og 62 ikke finder  

 anvendelse i forbindelse med mellemperiode- eller bobeskatning i  

 dødsboer.
Efter ændringsloven er det tillige  

 præciseret, at reglen om frivillig indbetaling af restskat efter  

 kildeskattelovens § 59 ikke finder anvendelse på dødsboer i  

 forbindelse med mellemperiode- eller bobeskatning.
De nye regler omfatter ikke alene mellemperiodeskat ved  

 afsluttende skatteansættelse efter reglerne i dødsboskattelovens  

 §§ 7-18, og dødsboskat, der er opgjort efter reglerne i  

 §§ 19-33, men også beregnet skat i dødsboer efter  

 dødsboskatteloven i andre situationer.
Det drejer sig om skat f.eks. i  

 begrænset skattepligtige dødsboer (kapitel 9 i  

 dødsboskatteloven), ved skifte af en ægtefælles  

 særbo (kapitel 11 i dødsboskatteloven), ved skifte af uskiftet  

 bo i den efterlevende ægtefælles levende live (kapitel 12 i  

 dødsboskatteloven) og i genoptagelsesboer (kapitel 14 i  

 dødsboskatteloven).
 Ud over mellemperiodeskat og dødsboskat omfatter de  

 nye regler også skat af CFC-indkomst, der vedrører  

 mellemperioden eller bobeskatningsperioden.
Efter de nye regler forfalder mellemperiodeskatten og  

 dødsboskatten til betaling den 1. i den anden kalendermåned  

 efter udskrivningsdatoen for skattekravet, med sidste rettidige betalingsdag  

 den 20. i samme måned.
Dette gælder også en  

 efterfølgende korrektion af skatteansættelsen, der resulterer i  

 en skatteforhøjelse.
Skifteretten kan i medfør af  

 dødsboskifteloven tillade, at opgørelse vedrørende  

 afgrænsede dele af boet først foretages efter boets slutning.
I  

 sådanne tilfælde indsender boet en tillægsopgørelse  

 og, hvis det skal betale dødsboskat, skal der selvangives herom, jf.  

 dødsboskattelovens § 85. Selvangivelsen danner således  

 basis for opgørelse og opkrævning af eventuel skyldig  

 dødsboskat.
I disse situationer forfalder skatten efter de nye regler  

 til betaling den 1. i den anden kalendermåned efter udskrivningsdatoen  

 for skattekravet, med sidste rettidige betalingsdag den 20. i samme  

 måned.
Hvis der er opkrævet for meget i skat, forrentes den  

 overskydende skat fra den 1. i den anden kalendermåned efter  

 udskrivningsdatoen for den for meget opkrævede skat, hvis  

 tilbagebetaling ikke er sket inden dette tidspunkt.
Forrentningen sker med  

 den sats, der er fastsat i kildeskattelovens § 63. Herved følger  

 rentesatsen automatisk kildeskattelovens rentesats ved eventuelle  

 ændringer heraf.
 Særligt om kildeskattelovens § 61 om procenttillæg til  

 restskat og kildeskattelovens § 62 om procentgodtgørelse til  

 overskydende skat:
 Efter den hidtil gældende affattelse af  

 dødsboskattelovens § 89 fandt skattelovgivningens almindelige  

 regler om bl.a. forrentning som nævnt ovenfor tilsvarende anvendelse  

 på de skatter, der opkrævedes efter dødsboskatteloven.
 Denne bestemmelse er tidligere blevet fortolket  

 således, at reglerne i kildeskattelovens § 61 om  

 procenttillæg til restskat og reglerne i kildeskattelovens § 62 om  

 procentgodtgørelse af overskydende skat også fandt anvendelse i  

 forbindelse med mellemperiode- og dødsbobeskatning, jf.  

 Skatteministeriets cirkulære nr. 106 af 4. juli 1997 om  

 dødsboskatteloven.
Efter fornyede overvejelser blev det fundet tvivlsomt, om  

 der i dødsboskattelovens § 89 var fornøden hjemmel til at  

 anvende disse procentregler i kildeskatteloven på mellemperiode- og  

 dødsboskat.
Skatteministeriet har offentliggjort en afgørelse  

 herom i Tidsskrift for Skatter og Afgifter 1998, nr. 30.
 Som nævnt ovenfor fremgår det nu klart af  

 dødsboskatteloven, at reglerne i kildeskattelovens § 61 og  

 § 62 om henholdsvis procenttillæg og procentgodtgørelse  

 ikke finder anvendelse på mellemperiode- og dødsboskat.
Denne fortolkning af reglerne i den hidtil gældende  

 § 89 i dødsboskatteloven gælder ifølge  

 ændringsloven tilbage til det tidspunkt, hvor dødsboskatteloven  

 trådte i kraft.
Den nævnte fortolkning af § 89 har virkning  

 i forbindelse med dødsfald, der er indtrådt i perioden fra og  

 med den 1. januar 1997 til og med den 31. december 1999, samt i forbindelse  

 med skifte af uskiftede boer i den efterlevende ægtefælles  

 levende live, når anmodning om skifte indgives i perioden fra og  

 med den 1. januar 1997 til og med den 31. december 1999.
 Den nye affattelse af § 89 har virkning for  

 dødsfald og anmodning om skifte af uskiftede boer i den efterlevende  

 ægtefælles levende live, der finder sted den 1. januar 2000 eller  

 senere, jf. nærmere nedenfor om ikrafftræden.
4.3. Afregning af mellemperiodeskat og dødsboskat   § 92,  

 stk. 4 § 92, stk. 4, indeholder regler for den  

 tidsmæssige afregning mellem stat og kommuner samt amtskommuner af  

 mellemperiodeskat ved afsluttende skatteansættelse og af  

 dødsboskat.
 Efter ændringsloven er der sket en tilpasning af  

 reglerne for den tidsmæssige afregning af mellemperiodeskat ved  

 afsluttende skatteansættelse og dødsboskat til de regler, der  

 gælder for afregning af de almindelige slutskattebeløb.  

 Afregningen af de nævnte skatter foretages herefter 1. oktober, 1.  

 november og 1. december i år 2 efter det år, hvori  

 dødsfaldet har fundet sted.
Efter de nye regler er der sket en tilsvarende  

 ændring i det tidspunkt, hvor der sker afregning af beløb, der  

 som følge af ændringer i skatteansættelser er ført  

 i tilgang eller afgang siden forrige afregning.
Den 1. maj hvert år  

 foretages der en opgørelse af kommunernes og amtskommunernes andele af  

 de nævnte skattebeløb.
De opgjorte beløb afregnes med en  

 tredjedel hver den 1. i månederne oktober, november og december i det  

 pågældende kalenderår.
Opgørelsen pr. 1. maj vil  

 også omfatte skat vedrørende skatteansættelser, der er  

 foretaget så sent, at der ikke kan ske afregning af skatten til de  

 almindelige afregningstidspunkter.
 De ændrede afregningstidspunkter gælder  

 også for afregningen af skat af CFC-indkomst i mellemperioden og  

 bobeskatningsperioden gennem henvisningen til § 92, stk. 4, i  

 §§ 17 og 33.
Afregningen af skat i tilfælde, hvor afdødes  

 foreløbige skatter er endelige efter § 12 følger den  

 årlige afregning gennem slutskattesystemet.
Dette er præciseret i  

 den nye affattelse af § 92, stk. 4.
4.4. Definitioner   § 96 I § 96 er samlet en række definitioner på  

 begreber, der anvendes generelt i dødsboskatteloven.
 I § 96, stk. 2, defineres begrebet  

 dødsåret som det indkomstår, med de af afdøde  

 valgte begyndelses- og afslutningstidspunkter, hvori dødsfaldet er  

 sket.
I tilfælde, hvor afdøde havde et forskudt  

 indkomstår, der udløb inden udgangen af det kalenderår,  

 det trådte i stedet for (bagudforskudt indkomstår), og  

 dødsfaldet er sket efter udløbet af det forskudte  

 indkomstår og inden udgangen af det pågældende  

 kalenderår, omfatter dødsåret en længere periode end  

 indkomståret.
Efter ændringsloven er det præciseret, at  

 begrebet dødsåret i disse tilfælde omfatter perioden fra  

 begyndelsen af det sidst afsluttede indkomstår til og med  

 dødsdagen.
5. Konsekvensændringer i dødsboskatteloven som  

 følge af ændringer i andre love Ud over de ovenfor anførte ændringer i  

 dødsboskatteloven, er der ved ændringsloven gennemført  

 følgende konsekvensændringer i  

 dødsboskatteloven:
 1)	Konsekvensændringer i § 9, stk. 1, nr. 5, og  

 § 22, stk. 1, nr. 5, som følge af den samtidig vedtagne  

 ophævelse af § 7 O, stk. 2, i ligningsloven ved § 13 i  

 lov nr. 166 af 24. marts 1999.
 2)	Konsekvensændringer i § 51, stk. 1, og § 65,  

 stk. 1, som følge af den samtidig vedtagne ændring af  

 aktieavancebeskatningslovens § 13 a, stk. 5, 1. pkt., ved § 1  

 i lov nr. 166 af 24. marts 1999.
 3)	Konsekvensrettelse i § 61 som følge af lovrevisionen af  

 kursgevinstloven, jf. lov nr. 440 af 10. juni 1997.
 4)	Konsekvensrettelse i § 27, stk. 3, som følge af  

 ophævelsen af § 9, stk. 4, i ejendomsavancebeskatningloven,  

 jf. § 2 i lov nr. 434 af 26. juni 1998.
KILDESKATTELOVEN 6. Udbytteskat og dødsboer   kildeskattelovens § 67,  

 stk. 2 I de hidtil gældende regler i kildeskattelovens  

 § 67, stk. 2, er bestemt, hvorledes udbytteskat, der efter  

 kildeskattelovens § 65 er indeholdt i udbytte, som er erhvervet af  

 dødsboer, der er omfattet af dødsboskattelovens § 1,  

 stk. 2, og som ikke er fritaget for beskatning efter  

 dødsboskattelovens § 6, eventuelt skal modregnes i  

 dødsboskatten m.v.
 Efter ændringsloven fremgår disse regler nu  

 direkte af dødsboskattelovens § 32, hvorfor der ikke er behov for  

 at opretholde reglerne i kildeskatteloven. § 67, stk. 2, i  

 kildeskatteloven er derfor ophævet.
KONKURSSKATTELOVEN 7. Ændringer i fradrag i konkursindkomst   konkursskattelovens  

 § 13 E, stk. 5 Efter konkursskattelovens § 13 E, stk. 5, om  

 skatteberegning for insolvente dødsboer foretages der et fradrag i  

 konkursindkomsten, før skatten beregnes.
Fradraget udgør efter  

 de hidtil gældende regler 45.000 kr.
 Ved skatteberegningen for andre konkursboer udgør  

 fradraget derimod 100.000 kr.
 Efter ændringsloven rettes der op på denne  

 forskel, således at der i alle konkursboer indrømmes et fradrag  

 i konkursindkomsten på 100.000 kr., inden skatten af konkursindkomsten  

 beregnes.
SKATTEKONTROLLOVEN 8. Oplysninger om afdødes økonomiske forhold  

 skattekontrollovens § 6 C, stk. 1 I tilfælde, hvor den skattepligtige er afgået  

 ved døden, er oplysningerne om afdødes økonomiske  

 forhold overgået fra afdøde til skifteretten, dødsboet,  

 arvingerne eller en efterlevende ægtefælle.
 Efter skattekontrollovens § 6 C, stk. 1, skal  

 skifteretten, bobestyreren, privatskiftende arvinger eller en efterlevende  

 ægtefælle efter anmodning give skattemyndighederne oplysninger,  

 der har betydning for afgørelsen af, om afdøde har været  

 skatteansat korrekt, dvs. for indkomstår, hvor der allerede er  

 foretaget en skatteansættelse.
Der er imidlertid behov for, at skattemyndighederne  

 også kan indhente oplysninger om afdødes økonomiske  

 forhold for indkomstår, hvor der endnu ikke er foretaget en  

 skatteansættelse.
Det kan være indkomståret før  

 dødsfaldet i tilfælde, hvor dødsfaldet ligger  

 først på året, eller tiden fra indkomstårets  

 begyndelse frem til dødstidspunktet.
 Efter ændringsloven er § 6 C, stk. 1,  

 omformuleret, således at der er hjemmel til at indhente de  

 nødvendige oplysninger om afdøde frem til  

 dødsfaldet.
IKRAFTTRÆDEN De nye regler træder i kraft den 1. januar 2000, jf.  

 dog nærmere nedenfor:
 1)	Nedennævnte regler har virkning fra og med den 1. januar  

 1997:
 a)	Reglerne i dødsboskattelovens § 4, stk. 6 og 7, der  

 indeholder en præcisering af, hvorledes dødsboskattelovens  

 regler skal anvendes, dels når et uskiftet bo og et særbo skiftes  

 ved den sidstafdøde ægtefælles død, dels i  

 tilfælde hvor to ægtefæller dør samtidig.
 b)	Den ændrede affattelse af underskudsreglen i  

 dødsboskattelovens § 59, stk. 5, og af reglen om  

 overførsel af negativ skat af aktieindkomst i lovens § 64,  

 stk. 2.
 c)	Ændringen i konkursskattelovens § 13 E, stk. 5,  

 hvorefter fradraget i konkursindkomst udgør 100.000 kr.
 2)	Som nævnt ovenfor under punkt 4.2. fortolkes de hidtil  

 gældende regler i dødsboskattelovens § 89 således, at  

 reglerne i kildeskattelovens §§ 61 og 62 om henholdsvis  

 procenttillæg og procentgodtgørelse ikke finder anvendelse  

 på mellemperiode- og dødsboskat.
 Denne fortolkning af reglerne i dødsboskattelovens § 89  

 har virkning i forbindelse med dødsfald, der er indtrådt i  

 perioden fra og med den 1. januar 1997 til og med den 31. december 1999, samt  

 i forbindelse med skifte af uskiftede boer i den efterlevende  

 ægtefælles levende live, når anmodning om skifte indgives  

 i perioden fra og med den 1. januar 1997 til og med den 31. december  

 1999.
 3)	Nedennævnte regler har virkning for boer og mellemperioder  

 vedrørende personer, der afgår ved døden den 1. januar  

 2000 eller senere, på beskatningen af efterlevende  

 ægtefæller og modtagere af udlodning og boudlæg efter  

 personer, der afgår ved døden den 1. januar 2000 eller senere,  

 samt på skifte af uskiftede boer i den efterlevende  

 ægtefælles levende live, når anmodning om skifte indgives  

 den 1. januar 2000 eller senere:
 a)	Ændringen af dødsboskattelovens § 6, stk. 4,  

 om anvendelse af beløbsgrænser, når der er to boer, der  

 skiftes hver for sig.
 b)	Reglerne i dødsboskattelovens § 6, stk. 5,  

 hvorefter dødsboskat ikke indgår ved opgørelsen af  

 nettoformuen ved afgørelsen af, om et dødsbo skal beskattes.
 c)	Ændringen af dødsboskattelovens § 12, stk. 1,  

 således at overførte restancer fra tidligere år også  

 anses for endelige.
 d)	Ændringerne af dødsboskattelovens § 14,  

 stk. 2, og § 30, stk. 3, om mellemperiodefradrag ved  

 bagudforskudt indkomstår.
 e)	Ændringerne af dødsboskattelovens § 15 m.fl., der  

 indeholder visse præciseringer og justeringer i forbindelse med  

 opgørelsen af mellemperiodeskatten og modregning af foreløbige  

 indkomstskattebeløb m.v.
 f)	Ændringerne af dødsboskattelovens § 16 om  

 modregning af udbytteskat i mellemperiodeskat.
 g)	Ændringen af dødsboskattelovens § 17, hvorefter  

 reglerne om afregning af provenuet af dødsboskat og mellemperiodeskat  

 mellem stat og kommuner m.v. finder tilsvarende anvendelse i forbindelse med  

 afregning af skat af CFC-indkomst i mellemperioden.
 h)	Ændringerne af dødsboskattelovens § 30 m.fl., der  

 indeholder visse præciseringer og justeringer i forbindelse med  

 opgørelsen af dødsboskatten og modregning af foreløbige  

 indkomstskattebeløb m.v.
 i)	Ændringerne af dødsboskattelovens § 32 om  

 modregning af udbytteskat i dødsboskat.
 j)	Reglen i dødsboskattelovens § 57, stk. 3, 2. pkt.,  

 om selvangivelsesfrist for visse begrænset skattepligtige  

 dødsboer.
 k)	Ændringen af dødsboskattelovens § 59 om  

 ændring af successionstidspunktet for en virksomhed, der  

 tilhørte afdøde.
 l)	Ændringerne af dødsboskattelovens § 60 om  

 opgørelse og beskatning af indkomst fra virksomhed i  

 dødsåret efter reglerne om uskiftet bo m.v.
 m)	Reglerne i dødsboskattelovens § 66 A m.fl. om  

 beskatningen af visse dødsboer, hvor ægtefællerne er  

 afgået ved døden i samme år.
 n)	Ændringerne af dødsboskattelovens § 87,  

 stk. 2, om selvangivelsesfrist m.v. for indkomståret forud for  

 dødsåret.
 o)	Ændringen af dødsboskattelovens § 87, stk. 5,  

 hvorefter restskatter m.v., der er overført til opkrævning  

 sammen med årets forskudsskatter, ikke er omfattet af  

 proklamareglen.
 p)	Ændringerne af reglerne i dødsboskattelovens § 89  

 om forfaldstidspunkt, forrentning, opkrævning og inddrivelse af  

 personskatter.
 q)	Ophævelsen af kildeskattelovens § 67, stk. 2, om  

 modregning af udbytteskat i dødsboskat.
 r)	Ændringen af skattekontrollovens § 6 C, stk. 1, om  

 oplysningspligten.
 4)	Ændringerne af reglerne i dødsboskattelovens § 92,  

 stk. 4, af det tidspunkt, som staten skal afregne mellemperiodeskat og  

 dødsboskat til kommunerne på, har virkning for afregning af  

 mellemperiodeskat og dødsboskat for mellemperioder og boer  

 vedrørende personer, der er afgået ved døden i  

 kalenderåret 1998 eller senere, samt for afregning af dødsboskat  

 ved skifte af uskiftede boer i den efterlevende ægtefælles  

 levende live, når anmodning om skifte er indgivet i kalenderåret  

 1998 eller senere.
