Nr LSF 163 Forslag til Lov om undervisning i dansk som andetsprog for voksne  

 udlændinge m.fl. og sprogcentre Fremsat af undervisningsministeren (Ole Vig Jensen) den 21. januar 1998 Kapitel 1 Formål, målgruppe og gennemførelse § 1 . Formålet med undervisning i dansk som andetsprog er, at  

 voksne udlændinge, jf. § 2, stk. 2, på baggrund af deres sproglige og  

 kulturelle forudsætninger tilegner sig viden om og færdigheder i at forstå og  

 anvende dansk.
Undervisningen skal fremme deltagernes aktive brug af dansk  

 sprog, og den skal udvikle deres bevidsthed om dansk kultur og herigennem  

 medvirke til, at de kan fungere i det danske samfund.
 Stk. 2. Undervisningen skal give deltagerne mulighed for at opnå  

 almene forudsætninger for fortsat uddannelse og almene kundskaber og  

 færdigheder, som er relevante i forhold til arbejdslivet, og som styrker  

 deltagernes aktive medvirken i det danske samfund.
 § 2 . Kommunalbestyrelsen tilbyder voksne udlændinge, jf. stk. 2,  

 der er folkeregistreret i kommunen (bopælskommunen), undervisning i dansk som  

 andetsprog.
 Stk. 2. Tilbuddet omfatter udlændinge over 18 år, der har  

 opholdstilladelse eller efter den gældende lovgivning har ret til at opholde  

 sig i Danmark i ubegrænset tid og er tilmeldt folkeregisteret.
 Stk. 3. Udlændinge under 18 år, der opfylder betingelserne i stk.  

 2, kan deltage i undervisningen, når det ikke anses for muligt eller rimeligt  

 at henvise dem til undervisning i dansk som andetsprog i den kommunale  

 ungdomsskole eller andet relevant undervisningstilbud.
 Stk. 4. Undervisningsministeren kan sidestille danske statsborgere  

 med udlændinge, når de af særlige grunde ikke behersker det danske sprog i et  

 sådant omfang, at de kan fungere i det danske samfund.  

 Undervisningsministeren kan fastsætte nærmere regler herom.
Stk. 5 . Personer, som ikke er omfattet af stk. 2 eller regler  

 fastsat i medfør af stk. 4, kan tilbydes undervisning i dansk som andetsprog  

 for voksne mod betaling på de sprogcentre, jf. § 3, stk. 2, der udbyder  

 undervisning i henhold til denne lov.
Kommunalbestyrelsen i bopælskommunen  

 kan give tilskud til denne undervisning.
 § 3. En kommunalbestyrelse kan indgå aftale med een eller flere  

 kommunalbestyrelser om gennemførelsen af undervisningstilbud i henhold til §  

 2, stk. 1.
 Stk. 2. Undervisningstilbud i medfør af § 2, stk. 1, gennemføres  

 på sprogcentre, jf. kapitel 3, som kan være kommunale, amtskommunale eller  

 private, herunder selvejende institutioner.
Kapitel 2 Undervisningstilbuddet og prøver § 4 . Undervisningen omfatter dansk som andetsprog, hvori indgår  

 undervisning i dansk sprog og danske kultur- og samfundsforhold.
I  

 undervisningen kan indgå praktik i begrænset omfang i privat eller offentlig  

 virksomhed og ekskursioner.
Undervisningsministeren fastsætter regler om  

 undervisningen.
Stk. 2. Undervisningstilbuddet skal afpasses den enkelte kursists  

 behov og forudsætninger.
Undervisningen opdeles i begynderniveau,  

 mellemniveau og afsluttende niveau med klare mål og delmål.
Herudover  

 tilbydes alfabetiseringsundervisning og introducerende forløb af kortere  

 omfang.
 Stk. 3. Undervisningsministeren kan fastsætte regler om, at  

 undervisningstilbuddet kan omfatte flere fag end dansk som andetsprog.
 Stk. 4. Der kan tilrettelægges særlige tilbud for ledige  

 kursister, der modtager arbejdsløshedsdagpenge, jf. § 27, stk. 2.
 § 5. Undervisningstilbud skal kunne påbegyndes senest tre måneder  

 efter, at der er ansøgt herom, medmindre der foreligger usædvanlige forhold.
 Stk. 2. For personer, der er omfattet af lov om integration af  

 udlændinge i Danmark, skal undervisningstilbud kunne påbegyndes senest en  

 måned efter, at kommunalbestyrelsen har overtaget ansvaret for den pågældende  

 udlænding og gennemføres i overensstemmelse med den handlingsplan, der  

 udarbejdes for den enkeltes introduktionsprogram.
Stk. 3 . Kursisterne skal følge det planlagte undervisningsforløb  

 på sprogcentret.
Undervisningsministeren fastsætter nærmere regler om fravær  

 og udelukkelse fra undervisningen.
Stk. 4 . Efter forhandling med  

 arbejdsministeren fastsætter undervisningsministeren nærmere regler om fravær  

 og underretning af Arbejdsformidlingen herom for de personer, som deltager i  

 undervisningen efter § 27, stk. 1 og 2.
 § 6. Optagelse på sprogcentret sker efter henvisning fra  

 kursistens bopælskommune.
 Stk. 2. Indplacering på sprogniveau og hold foretages af  

 sprogcentret på grundlag af en pædagogisk vurdering af den enkelte kursists  

 forudsætninger.
 Stk. 3. Undervisningen tilrettelægges som dagundervisning og som  

 aftenundervisning efter behov.
 Stk. 4. Undervisning i henhold til denne lov kan kombineres med  

 andre voksenundervisningstilbud, aktiveringstilbud, praktikophold m.v. i  

 henhold til anden lovgivning.
 S tk. 5 . I forbindelse med undervisningen skal der tilbydes  

 uddannelses- og erhvervsvejledning.
 Stk. 6. Der kan ydes tolkebistand i forbindelse med indplacering  

 på sprogniveau, introduktion til sprogcentret og vejledning.
 Stk. 7. Undervisningsministeren kan fastsætte nærmere regler om de  

 i stk. 1 - 6 nævnte forhold og om kvalitetsudvikling og kontrol med  

 sprogcentrenes virksomhed.
 § 7. Undervisningen i dansk som andetsprog kan afsluttes med en  

 prøve på det afsluttende niveau.
 Stk. 2. Personer, der ikke har deltaget i undervisningen, kan  

 indstille sig som selvstuderende til den afsluttende prøve.
 Stk. 3 . Undervisningen i dansk som andetsprog for ledige  

 kursister, der modtager arbejdsløshedsdagpenge, jf. § 27, stk. 1 og 2,  

 afsluttes med en prøve.
 Stk. 4. Sprogcentret evaluerer kursisternes sprogtilegnelse  

 undervejs i undervisningsforløbet, herunder ved overgang mellem de  

 forskellige undervisningsniveauer, jf. § 4, stk. 2.
 Stk. 5 . Undervisningsministeren fastsætter regler om prøver og  

 anden evaluering, om udstedelse af prøve- og kursusbeviser, om tilsynet med  

 prøver, samt om honorering af medlemmer af opgavekommissionerne og beskikkede  

 censorer.
 Stk. 6. For personer, der er omfattet af lov om integration af  

 udlændinge i Danmark, udstedes i forbindelse med undervisningens afslutning  

 et bevis for aktiv deltagelse til de udlændinge, der opfylder betingelserne  

 herfor.
 § 8. Kommunalbestyrelsen i kursistens bopælskommune følger løbende  

 undervisningens forløb og resultater på baggrund af indberetninger fra  

 sprogcentret om kursistens aktuelle niveauplacering, progressionen i  

 undervisningen og fravær.
 § 9. Kommunalbestyrelsen i bopælskommunen skal sørge for, at  

 personer bosat i kommunen, der er omfattet af denne lov, orienteres om  

 undervisningstilbuddet i henhold til § 2, stk. 1. Undervisningsministeren kan  

 fastsætte nærmere regler herom, herunder om andre offentlige myndigheders  

 medvirken til informationsindsatsen.
Kapitel 3 Sprogcentrene § 10. Et sprogcenter skal have en størrelse, der muliggør  

 holddannelser med ensartet dansksprogligt niveau og mål.  

 Undervisningsministeren fastsætter nærmere regler herom samt om sprogcentre.
 Stk. 2 . Et sprogcenter kan, hvor det findes hensigtsmæssigt,  

 henlægge dele af undervisningen til afdelinger, der geografisk er placeret  

 uden for sprogcentret inden for eller uden for den kommune, hvor centret er  

 beliggende.
 Stk. 3 . Et sprogcenter kan henlægge dele af undervisningen til  

 andre offentlige eller private uddannelsesinstitutioner, hvis det fremgår af  

 driftsoverenskomsten, jf. § 11.
§ 11. Centerkommunalbestyrelsen, jf. § 12, kan eventuelt efter  

 forudgående aftale med en eller flere kommunalbestyrelser, jf. § 3, stk. 1,  

 indgå driftsoverenskomst om undervisningens gennemførelse med et sprogcenter,  

 der ikke er oprettet af kommunen.
Undervisningsministeren kan i særlige  

 tilfælde dispensere herfra.
 Stk. 2 . Centerkommunalbestyrelsen skal sikre, at en  

 kommunalbestyrelse, der ønsker at benytte sig af et undervisningstilbud i  

 centerkommunen, får mulighed herfor.
Stk. 3. Et sprogcenter indgår driftsoverenskomst med  

 kommunalbestyrelsen i den kommune, hvor centret er beliggende, jf. dog stk.  

 1, 2. pkt.
Et sprogcenter kan kun indgå driftsoverenskomst med een  

 kommunalbestyrelse.
 Stk. 4. Undervisningsministeren kan fastsætte nærmere regler om  

 indholdet af driftsoverenskomster.
 § 12. Tilsynet med sprogcentrets virksomhed efter denne lov føres  

 af den kommunalbestyrelse (centerkommunalbestyrelsen), der har oprettet et  

 kommunalt sprogcenter eller indgået driftsoverenskomst med et sprogcenter.  

 Undervisningsministeren kan fastsætte nærmere regler om indholdet og  

 udøvelsen af tilsynet.
 § 13. Den daglige ledelse af et sprogcenter varetages af en  

 forstander, der tillige har det pædagogiske ansvar.
 Stk. 2. Forstanderen træffer alle konkrete afgørelser vedrørende  

 kursisterne.
 § 14. Med henblik på at rådgive sprogcentrets ledelse og  

 centerkommunen nedsætter centerkommunalbestyrelsen et sprogcenterråd, som  

 sammensættes bredt af repræsentanter fra det lokale arbejdsmarked, kommuner,  

 arbejdsformidlingen, voksenuddannelsesinstitutioner m.v. og af repræsentanter  

 for sprogcentrets kursister og lærere.
 Stk. 2 . Sprogcenterrådet fastsætter selv sin forretningsorden.
§ 15 . Ved hvert sprogcenter nedsættes et pædagogisk råd, som er  

 rådgivende for centrets forstander og sprogcenterrådet.
Rådet består af  

 sprogcentrets forstander og alle medarbejdere, der varetager  

 undervisningsopgaver og andre pædagogiske opgaver.
 Stk. 2. Det pædagogiske råd fastsætter selv sin forretningsorden.
 § 16. Ved hvert sprogcenter kan kursisterne nedsætte et kursistråd  

 til at varetage deres interesser.
 Stk. 2. Kursistrådet fastsætter selv sin forretningsorden.
 § 17. Undervisningen på sprogcentrene skal foregå i egnede lokaler  

 i et voksenpædagogisk skolemiljø med fornødent udstyr.  

 Undervisningsministeren kan fastsætte nærmere regler herom.
§ 18 . Sprogcentrene samarbejder med andre sprogcentre og andre  

 voksenuddannelsesinstitutioner i et lokalt fællesskab i sprogcentrets  

 optagområde.
Samarbejdet har til formål at sikre, at uddannelsesstederne  

 udnytter deres ressourcer bedst muligt, og at de informerer og vejleder  

 samordnet om deres samlede uddannelsestilbud.
Som led i samarbejdet danner  

 uddannelsesinstitutionerne et lokalt fælles samarbejdsforum, som mødes mindst  

 een gang hvert kvartal.
 § 19. Bestemmelser om løn- og øvrige ansættelsesforhold for  

 forstandere og lærere, der er ansat på et sprogcenter, skal godkendes af det  

 i lov om kommunernes styrelse § 67 nævnte lønningsnævn.
Kapitel 4 Finansiering af undervisningen § 20. Kommunen afholder udgifterne til undervisning af kursister,  

 der bor i kommunen, jf. dog § 27.
 Stk. 2. Tilskud til et sprogcenter, der ikke er oprettet af en  

 kommune, udbetales af centerkommunen.
 Stk. 3. Har en centerkommune afholdt udgifter, jf. stk. 1, for  

 kursister bosiddende uden for kommunen, kan den kræve refusion hos  

 bopælskommunen.
 Stk. 4. Undervisningen er vederlagsfri for kursisterne, jf. dog §  

 2, stk. 5.
 Stk. 5. Efter regler fastsat af undervisningsministeren kan der  

 afkræves et gebyr hos personer, der indstiller sig til en afsluttende prøve  

 uden at være tilmeldt undervisningen.
 S tk. 6. Ud over refusion i henhold til stk. 3 kan centerkommunen  

 hos bopælskommunen opkræve betaling for udgifter, som den afholder som  

 driftsansvarlig kommune, herunder til administration og tilsyn.
 Stk. 7 . Sprogcentre kan udbyde rekvireret undervisning.
 § 21. Bopælskommunen kan yde befordringsgodtgørelse til  

 kursisternes deltagelse i undervisningen.
Kapitel 5 Leder- og lærerkvalifikationer § 22. Sprogcentrets forstander skal have de nødvendige pædagogiske  

 og administrative forudsætninger.
 Stk. 2 . Lærerne skal have gennemgået uddannelsen til underviser i  

 dansk som andetsprog for voksne eller en uddannelse, som efter hidtil  

 gældende regler var en betingelse for at kunne undervise inden for dette  

 område.
 Stk. 3. Uddannelses- og erhvervsvejlederne på sprogcentret skal  

 have gennemgået eller forpligtet sig til at gennemgå vejlederuddannelsen på  

 området i overensstemmelse med Undervisningsministeriets regler herom.
 Stk. 4. Undervisningsministeriet kan fastsætte regler om  

 forstanderes, læreres og vejlederes kvalifikationer.
Kapitel 6 Andre bestemmelser § 23. Undervisningsministeren kan fravige lovens bestemmelser i  

 det omfang, det anses for påkrævet for at fremme forsøgs- og  

 udviklingsarbejde inden for lovens område.
 § 24. Undervisningsministeren kan yde tilskud til uddannelse af  

 sprogcentrenes forstandere, lærere, vejledere og øvrige personale samt til  

 konsulentvirksomhed.
 Stk. 2. Undervisningsministeren kan yde tilskud til forsøgs- og  

 udviklingsarbejde inden for lovens område, herunder til landsdækkende  

 erfaringsopsamling og formidling inden for faget dansk som andetsprog.
 Stk. 3. Undervisningsministeren kan bemyndige  

 centerkommunalbestyrelser til at fordele og administrere tilskud efter stk. 1  

 og 2.
 Stk. 4. Undervisningsministeren kan fastsætte nærmere regler om  

 ydelse af tilskud efter stk. 1 og 2, om regnskabsaflæggelse og revision m.v.  

 samt om administrationen af tilskuddene, herunder om udbetaling af forskud og  

 opsparing af ikke forbrugte beløb til brug i følgende finansår.
 § 25. Undervisningsministeren kan fastsætte regler om  

 sprogcentrenes indhentning, registrering og videregivelse af deltagernes  

 personnumre, herunder om i hvilken form oplysningerne skal gives.
Stk. 2. Undervisningsministeren kan indhente de oplysninger fra  

 kommunalbestyrelserne og sprogcentrene, som er nødvendige for at varetage  

 ministeriets overordnede tilsyn med området.
Ministeren kan fastsætte regler  

 herom, herunder om i hvilken form oplysningerne skal gives.
 Stk. 3 . Kommunalbestyrelserne kan indhente de oplysninger fra  

 sprogcentrene, der er nødvendige for at varetage deres opgaver i henhold til  

 denne lov.
 § 26. Klage over sprogcentrenes afgørelser kan indbringes for  

 centerkommunalbestyrelsen.
 Stk. 2. Klager over de afsluttende prøver og bedømmelse af  

 prøverne kan indbringes for centerkommunalbestyrelsen.
 Stk. 3. Kommunalbestyrelsens afgørelser i henhold til stk. 1 og 2  

 og bedømmelse i henhold til stk. 2 kan indbringes for  

 undervisningsministeren.
 Stk. 4. Undervisningsministeren fastsætter nærmere regler om  

 klager og klagefrister.
Kapitel 7 Andre uddannelsestilbud § 27. Senest 3 måneder efter anmodning fra Arbejdsformidlingen  

 skal et sprogcenter tilbyde undervisning i dansk som andetsprog med hovedvægt  

 på mundtlig kommunikation til danske statsborgere, der modtager  

 arbejdsløshedsdagpenge.
Undervisningen afsluttes med obligatorisk prøve.  

 Efter forhandling med arbejdsministeren fastsætter undervisningsministeren  

 regler om visitation og afsluttende prøve.
Undervisningsministeren fastsætter  

 regler om undervisningen.
 Stk. 2. Tilbuddet efter stk. 1 kan gives til udlændinge, som er  

 ledige dagpengemodtagere, og som af kommunen henvises til undervisning i  

 dansk som andetsprog efter anmodning fra Arbejdsformidlingen.
 Stk. 3. Udgifterne til visitation, undervisning og obligatorisk  

 prøve efter stk. 1, afholdes af Arbejdsformidlingen.
 Stk. 4. Udgifterne til undervisning efter stk. 2, afholdes af  

 kommunalbestyrelsen, jf. § 20, stk. 1, mens udgifter til visitation og  

 obligatorisk prøve afholdes af Arbejdsformidlingen.
Kapitel 8 Ikrafttrædelses- og overgangsbestemmelser § 28. Loven træder i kraft den 1. juli 1998, jf. dog stk. 2.
 Stk. 2. I perioden fra den 1. juli 1998 til den 31. december 1998  

 har loven kun virkning for udlændinge, der er omfattet af lov om integration  

 af udlændinge i Danmark (integrationslov). Kommunalbestyrelsen i  

 bopælskommunen kan, i det omfang det viser sig uhensigtsmæssigt at anvende  

 bestemmelserne om sprogcentre, midlertidigt opfylde sin forpligtelse, jf. §  

 2, stk. 1, ved med et amtsråd, jf. den i stk. 3 nævnte lov, at indgå aftale  

 om undervisning, betaling m.v. efter denne lov for den i 1. pkt. nævnte  

 periode.
 Stk. 3. Lov om undervisning af voksne indvandrere m.fl., jf.  

 lovbekendtgørelse nr. 655 af 29. juni 1994, ophæves den 1. januar 1999.
Stk. 4. Kommunalbestyrelsen i bopælskommunen skal sikre, at  

 kursister, der er begyndt på undervisningen i henhold til den i stk. 3 nævnte  

 lov, uden tidsmæssig afbrydelse efter den 1. januar 1999 kan videreføre  

 undervisning efter denne lov.
Amtsrådet skal bistå kommunalbestyrelsen med de  

 fornødne oplysninger om kursisternes navne, adresser, personnumre,  

 niveauplacering m.v.
 Stk. 5. Undervisningsministeren kan efter forhandling med  

 indenrigsministeren fastsætte nærmere regler om overgang fra amtskommunal til  

 kommunal opgavevaretagelse i sprogcentre.
 § 29. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Baggrunden for lovforslaget Lovforslaget fremsættes som en del af regeringens samlede initiativer for  

 en styrkelse af integrationsindsatsen for flygtninge og indvandrere, børn,  

 unge og voksne, både de, der er omfattet af regeringens forslag til lov om  

 integration af udlændinge i Danmark (integrationslov) L 155, og de der falder  

 uden for rammerne af dette lovforslag.
Ifølge L 155 skal kommunerne have det samlede ansvar for  

 integrationsindsatsen for nyankomne indvandrere og flygtninge.
Ud fra et  

 ønske om at styrke samspillet mellem sprogundervisningen og den øvrige  

 integrationsproces, således at denne kommer til at fungere som en  

 helhedsorienteret indsats, lægger L 155 endvidere op til, at ansvaret for  

 danskundervisning af voksne indvandrere og flygtninge placeres hos  

 kommunerne.
Kommunernes ansvar skal ifølge L 155 omfatte hele målgruppen for  

 den eksisterende lov om undervisning af voksne indvandrere m.fl., jf.  

 lovbekendtgørelse nr. 655 af 29. juni 1994.
 Forslaget til lov om undervisning i dansk som andetsprog for voksne  

 udlændinge m.fl. og sprogcentre, der omfatter den samme målgruppe som den  

 eksisterende lov, har derfor til formål at overføre ansvaret for driften og  

 finansieringen af den samlede danskundervisning af voksne indvandrere og  

 flygtninge, fra amtskommunerne til kommunerne.
 Herudover har lovforslaget til formål at styrke undervisningens kvalitet  

 og effektivitet, herunder sikre at afholdelse af prøve på undervisningens  

 afsluttende niveau samt løbende evalueringer af kursistens progression i  

 undervisningsforløbet gennemføres efter centralt fastsatte regler.
 Endvidere skal forslaget sikre undervisningens gennemførelse på  

 sprogcentre med hensigtsmæssig kapacitet og et velegnet voksenpædagogisk  

 skolemiljø. Der forudsættes et deltagergrundlag, der muliggør et  

 differentieret undervisningstilbud og sammensætning af hold med kursister,  

 der har ensartede sproglige forudsætninger og mål, der er en forudsætning for  

 et kvalificeret undervisningstilbud.
 Endelig skal lovforslaget sikre, at sprogcentrenes placering som en  

 integreret del af voksenundervisningssystemet videreføres og styrkes.
 Målet med forslaget er, at undervisningen i dansk som andetsprog skal have  

 et kvalitetsmæssigt løft og at ressourcerne skal udnyttes bedst muligt.
 På den baggrund foreslås, at den fremtidige organiseringsform er et antal  

 sprogcentre, hvis virke skal være præget af en høj grad af professionalisme.
Baggrunden er bl.a., at kursistgruppen af voksne indvandrere og flygtninge  

 er meget differentieret med vidt forskellige baggrunde, forudsætninger og  

 behov.
Der er markante uddannelsesmæssige forskelle fra f.eks. akademikere  

 til personer, der aldrig har deltaget i skoleundervisning.
Der er  

 repræsenteret alle typer af uddannelsesmæssige-, erhvervsmæssige og  

 kulturelle baggrunde, og der er aldersmæssigt en spredning fra 18 år til  

 pensionister.
Der er endvidere kursister med flugt- og torturoplevelser.
 For at sikre den mest effektive indlæring, skal der gennemføres en  

 undervisning, som er tilpasset den enkelte og som tager udgangspunkt i den  

 givne kursists forudsætninger og behov.
Mange års erfaringer på området peger således på, at det er fagligt  

 uhensigtsmæssigt at etablere hold, hvor deltagernes forudsætninger er meget  

 forskellige.
Der kan sammenlignes med f.eks. sprogundervisning i folkeskolen  

 eller gymnasiet, hvor klasser og niveauer holdes afskilt.
 Som følge af kravet om effektivitet skal det enkelte sprogcenter efter  

 forslaget som minimum kunne tilbyde alfabetiseringsundervisning, almen  

 undervisning på begynder- og mellemtrinsniveau samt afsluttende forløb, der  

 tilrettelægges i samarbejde med aftagende voksenuddannelsesinstitutioner,  

 arbejdsmarked mv.
 Kursister som ikke har aktuelle planer om fortsat uddannelse eller  

 beskæftigelse tilbydes en almen linje, hvor kursisten kan opnå dansksproglige  

 kvalifikationer til at klare sig som borger i det danske samfund.
Sprogcentrets øvrige kerneydelser ud over undervisningen i dansk som  

 andetsprog, undervisning i kulturforståelse og samfundsorientering, er den  

 nødvendige sproglige visitation ved optagelse af kursisten, dvs. vurdering af  

 den enkeltes sprog- og skolemæssige kundskaber, herunder kendskab til dansk  

 og fremmedsprog.
Dette sker for at kunne tilbyde kursisten et  

 undervisningstilbud, som passer til den enkeltes forudsætninger og behov.
Sprogcenteret skal tillige tilbyde den enkelte kursist uddannelses- og  

 erhvervsvejledning.
Denne bestemmelse blev indført i 1994 og har til formål  

 at vejlede den enkelte om danskundervisningen og i forbindelse med  

 udskolingen af den enkelte til aftagende institutioner.
 Det ligger endvidere i forslaget, at den nuværende kvalitetsudvikling på  

 sprogcentrene med hensyn til pædagogisk-fagligt udviklingsarbejde blandt  

 lærerne, tidsvarende lokaleforhold, fleksible undervisningsrammer, f.eks.  

 både klasseundervisning og undervisning i åbne læringsmiljøer,  

 materialesamlinger og undervisningsteknologi fastholdes og styrkes.
 Tilsammen indebærer disse krav, at det enkelte sprogcenter skal være ført  

 helt up to date vidensmæssigt og at sammensætningen af personalet skal  

 afspejle den nødvendige bredde for at undervisningen kan gennemføres mest  

 effektivt inden for de økonomiske rammer.
 Det kræver, at den professionalisering, som området har gennemgået de  

 senere år, fortsættes.
Det vil derfor ikke være muligt at oprette et sprogcenter med egen  

 administration, vejledning, rammer for pædagogisk udviklingsarbejde,  

 prøveberedskab mv. i hver eneste kommune.
Behovet formodes ikke at være til  

 stede, fordi området er relativt begrænset i omfang.
Tilsammen svarer hele  

 deltagergruppen på årsbasis til ca. en trediedel af en enkelt  

 folkeskoleårgang.
Der forudsættes et tæt samarbejde kommunerne imellem om  

 opgaveløsningen.
Der er i sprogcentrene en økonomisk rationaliseringsgevinst i forhold til  

 opbygningen af mange små skoleenheder.
Såvel kravet om professionalisme og  

 kvalitet, samt kravet om at undgå ressourcespild, nødvendiggør, at der  

 fortsat sker en betydelig samordning omkring løsning af opgaven og at  

 antallet af centre ikke bliver større end antallet af skoler i dag.
Tværtimod forholder det sig sådan, at amtskommunerne i dag skal udbyde  

 opgaven til flere initiativtagere.
Med bortfaldet af dette krav, som det  

 foreslås i lovforslaget, skulle antallet af initiativtagere tværtimod kunne  

 begrænses og professionaliseringen øges.
Modsat skal det også understreges, at de kommende sprogcentre skal  

 indstille sig på at arbejde yderst fleksibelt i forhold til kommunernes behov  

 for danskundervisning som led i de samlede integrationsbestræbelser.
Det  

 gælder både med hensyn til undervisningens geografiske og tidsmæssige  

 placering.
 Det forudsættes eksempelvis, at sprogcentret skal kunne henlægge  

 undervisningen til afdelinger, der geografisk er nærmere kursisternes  

 lokalmiljø.
 Samtidig hermed fremsættes forslag til ændring af lov om folkeskolen  

 (Forstærket integration af børn af flygtninge og indvandrere), der bl.a. har  

 til formål at indføre en forpligtelse for kommunerne til at etablere særlige  

 sprogstimuleringstilbud for tosprogede børn i førskolealderen.
 For gruppen af unge indvandrere og flygtninge med dårlige skole- og  

 danskkundskaber iværksætter Undervisningsministeriet på forsøgsbasis nye  

 længerevarende, samlede undervisningstilbud.
2. Det kommunale ansvar Med lovforslaget overføres ansvaret for indvandrerundervisningen, der i  

 dag påhviler amtskommunerne, til primærkommunerne.
 Det betyder, at den enkelte kommunalbestyrelse skal sørge for, at  

 personer, der er bosiddende i kommunen og som er omfattet af lovens  

 bestemmelser, sikres et relevant og kvalificeret undervisningstilbud i  

 fornødent omfang i overensstemmelse med den enkeltes behov og forudsætninger.
 Kommunalbestyrelsen har endvidere ansvaret for finansieringen af  

 undervisningen for kursister bosiddende i kommunen.
 Kommunalbestyrelsen kan opfylde sin pligt til at sørge for undervisning  

 enten ved selv at gennemføre undervisningen på et kommunalt sprogcenter eller  

 ved at indgå driftsoverenskomst om undervisningens gennemførelse med et  

 sprogcenter, der kan være en amtskommunal eller en privat, herunder  

 selvejende uddannelseinstitution.
 Kommuner, der ikke selv gennemfører undervisningen, typisk fordi antallet  

 af kursister i kommunen er for beskedent til at drive et sprogcenter eller  

 indgå overenskomst med et sprogcenter herom, kan træffe aftale med en  

anden kommunalbestyrelse om, at denne gennemfører undervisningen.
Kommunalbestyrelsen i den kommune, hvor sprogcentret er beliggende, indgår  

 driftsoverenskomsten med centret.
Den kommune, der etablerer undervisningen  

 eller indgår overenskomst herom med et sprogcenter, er den driftsansvarlige  

 kommune (centerkommunen).
Centerkommunen har det administrative ansvar for undervisningen og fører  

 tilsyn med sprogcentrenes undervisning og virksomhed i øvrigt.  

 Tilsynsansvaret omfatter som i dag et administrativt og pædagogisk tilsyn,  

 herunder tilsyn med at undervisningens kvalitet og resultater er i  

 overenstemmelse med gældende regler.
Tilsynet omfatter ligeledes udarbejdelse  

 af udviklingsplaner for sprogcentrene, iværksættelse af medarbejderudvikling,  

 pædagogiske dage, pædagogiske udvalg i amtet, ledelsesmøder og forsøgs- og  

 udviklingsarbejde.
Centerkommunen rapporterer årligt til  

 Undervisningsministeriet om mål, resultater og udviklingen på området.
Et sprogcenter kan ifølge forslaget alene indgå overenskomst med een  

 kommunalbestyrelse.
Dette foreslås ud fra ønsket om et entydigt og enstrenget  

 tilsynsansvar.
 Med lovforslaget sikres det, at kommunalbestyrelser, der ønsker det, skal  

 kunne benytte sig af et sprogcenters undervisningstilbud.
3. Styrket samspil med integrationsindsatsen Undervisningen i dansk som andetsprog, der som i dag omfatter undervisning  

 i dansk sprog og danske kultur- og samfundsforhold, er et væsentligt element  

 i integrationsprocessen for indvandrere og flygtninge.
En bærende ide i lovforslaget er derfor at styrke og formalisere  

 samspillet mellem danskundervisningen og den øvrige integrationsindsats, som  

 den kommer til udtryk i forslaget til integrationslov.
Hertil kommer  

 samspillet mellem danskundervisningen og aktiveringsindsatsen for ledige  

 indvandrere og flygtninge, der er omfattet af lovforslaget.
Handlingsplanen for den enkelte indvandrer og flygtnings  

 integrationsprogram fastlægges af kommunerne.
Det er væsentligt, at den del  

 af handlingsplanen, der vedrører danskundervisningen, udarbejdes i samråd med  

 sprogcentrene med henblik på fastlæggelse af hensigtsmæssige og realistiske  

 planer for danskundervisningen som led i integration og/ eller aktivering.
I denne forbindelse er det væsentligt at sikre, at danskundervisningen  

 udbydes fleksibelt, således at muligheden for kombination med aktivering og  

 anden voksenuddannelse tilgodeses.
Samtidig skal det sikres, at når  

 danskundervisningen efter handlingsplanen kombineres eller suppleres med  

 anden voksenuddannelse, beskæftigelse, praktikophold eller projektarbejde,  

 sker dette i samråd med sprogcentrene, således at vilkårene for  

 sprogundervisningen bliver tilgodeset.
 Ved placering af sprogcentrenes kursister i supplerende undervisning eller  

 aktivering uden for sprogcentrene skal det ligeledes sikres, at de er i  

 besiddelse af tilstrækkelige danskkundskaber til at kunne følge  

 undervisningen med udbytte eller deltage aktivt i projektarbejde m.v.
4. Styrket kvalitet og effektivitet i indvandrerundervisningen Et væsentligt formål med lovforslaget er at give undervisningen i dansk  

 som andetsprog et kvalitetsløft på landsplan.
 Ifølge gældende lov fastsætter undervisningsministeren regler om  

 undervisningens indhold og omfang, herunder om hvor meget undervisning der  

 skal tilbydes den enkelte indvandrer/flygtning.
 De nøjere retningslinier for indvandrerundervisningens mål, indhold og  

 tilrettelæggelse er i dag i vidt omfang udmøntet i vejledende retningslinier.
Ud fra ønsket om at sikre et ensartet, højt kvalitetsniveau, lægges der i  

 lovforslaget op til, at undervisningsministeren fastsætter bindende regler om  

 undervisningens indhold, omfang og tilrettelæggelse i bekendtgørelser, bl.a.  

 i form af læseplaner.
Der fastlægges ligeledes klare mål og delmål for  

 undervisningen på de forskellige niveauer, der kan lette vurderingen af  

 kursisternes progression i undervisningen og sikre, at kursisterne selv kan  

 følge udviklingen i deres sprogtilegnelse.
Undervisningen fører frem til sprogprøve på afsluttende niveau, der som i  

 dag er frivillig.
Med lovforslaget lægges der op til, at prøverne gennemføres  

 efter centralt fastlagte retningslinier, der sikrer et ensartet niveau på  

 landsplan.
På de øvrige undervisningsniveauer forudsættes, at kursisternes  

 standpunkt, progression og niveauplacering løbende evalueres af sprogcentret,  

 der indberetter herom til kursistens bopælskommune.
I forbindelse med  

 danskundervisningens afslutning udstedes bevis for aktiv deltagelse for  

 kursister, der er omfattet af introduktionsprogrammet, jf.
L 155.
5. Sprogcentrene Siden amtskommunernes overtagelse af ansvaret for undervisningen af voksne  

 indvandrere og flygtninge i 1986 er antallet af initiativtagere, der  

 gennemfører undervisningen, faldet fra omkring 250 til ca. 60.
Sprogskolerne er i dag i det væsentlige placeret i byområder eller i  

 tilknytning til trafikale knudepunkter.
Hertil kommer underafdelinger af  

 sprogskolerne, der geografisk er placeret uden for skolen i videst muligt  

 omfang tæt på kursisternes bopæl, hvor der er grundlag herfor.
Denne praksis  

 forudsættes videreført.
 37 pct. af skolerne er i dag organiseret under Dansk Flygtningehjælp, 43  

 pct. under oplysningsforbundene, hovedsageligt AOF, og de resterende 20 pct.  

 er forskellige private sprogskoler.
Med kommunernes overtagelse af ansvaret for undervisningen forudsættes  

 det, at kommunerne i videst muligt omfang samarbejder om undervisningens  

 udbud, således at det eksisterende antal sprogcentre, ca. 60 på landsplan  

 ikke øges.
Af hensyn til ønsket om at sikre kontinuiteten og erfaringen i  

 opgaveløsningen forudsætter lovforslaget endvidere, at kommunerne ved  

 ansvarsovertagelsen vil tage udgangspunkt i de eksisterende sprogcentre ved  

 beslutning om undervisningens etablering.
 Det foreslås, at undervisningsministeren gives mulighed for at fastsætte  

 regler om minimumstørrelse for sprogcentrene og deres udbud.
 Sprogcentrene etableres enten som kommunale, som amtskommunale, eller som  

 private, herunder selvejende uddannelsesinstitutioner i overensstemmelse med  

 forudsætningerne i L 155.
I tilknytning til sprogcentrene foreslås etableret sprogcenterråd, der  

 repræsenterer integrations- og aktiveringsmyndighederne i lokalområdet, det  

 lokale arbejdsmarked og de lokale voksenuddannelsesinstitutioner samt  

 centrenes lærere og kursister.
Sprogcenterrådet skal bl.a. sikre samspillet  

 med lokalsamfundet.
I dag varetager de 14 amtskommuner og de to hovedstadskommuner de  

 administrative opgaver i forhold til de eksisterende ca. 60 sprogskoler og  

 fører tilsynet med deres virksomhed.
Med lovforslaget lægges der op til, at  

 det administrative ansvar og tilsynsforpligtelsen fortsat placeres hos et  

 begrænset antal myndigheder.
6. Undervisningstilbuddet Ifølge lovforslaget omfatter undervisningstilbuddet som i dag undervisning  

 i dansk sprog og danske kultur- og samfundsforhold.
 Undervisningstilbuddet koordineres med indholdet i det kursus i  

 samfundsforståelse, der ifølge L 155, § 20, skal tilbydes af kommunen til  

 udlændinge omfattet af introduktionsprogrammet.
Indholdet i undervisningstilbuddet forudsættes at følge den hidtidige  

 undervisningsmodel med niveaudelt og målrettet undervisning opdelt i  

 begynderniveau og mellemniveau og et flergrenet afsluttende niveau.
Hertil  

 kommer særligt tilrettelagt undervisning af udlændinge, som ikke er  

 alfabetiserede.
 Omfang og varighed af det samlede undervisningstilbud vil som i dag skulle  

 afhænge af den enkelte deltagers forudsætninger og behov.
 Tilbuddet skal i dag have et omfang af mindst 18 ugentlige lektioner,  

 medmindre det anses for pædagogisk uhensigtsmæssigt, eller deltageren selv  

 ønsker færre ugentlige lektioner, f.eks. fordi den pågældende har arbejde.
 Erfaringerne har peget på behovet for mere fleksible rammer for  

 undervisningstilbuddets tilrettelæggelse og omfang ud fra ønsket om i højere  

 grad at kunne kombinere sprogundervisningen med andre undervisningstilbud,  

 praktikperioder m.v., idet det for mange kursister har vist sig vanskeligt at  

 følge den intensive sprogundervisning i et klasseværelse mange timer dagligt.  

 Hertil kommer, at mange studie- og skolevante kursister med fordel vil kunne  

 gennemføre mere intensive uddannelsesforløb med flere ugentlige lektioner.
 Endelig har kursister, der arbejder om dagen, behov for et  

 undervisningstilbud efter normal arbejdstid.
 Lovforslaget forudsætter derfor fastsættelse af mere fleksible rammer for  

 undervisningstilbuddets omfang og tilrettelæggelse i overensstemmelse med  

 forudsætningerne i L 155.
 Lovforslaget forudsætter endvidere, at undervisningstilbuddet intensiveres  

 fra 1. juli 1998, således at antallet af undervisningstimer øges med 30 pct.  

 i forhold til i dag for alle omfattet af loven.
Som noget nyt foreslås det, at der åbnes mulighed for, at indvandrere med  

 behov herfor kan tilbydes såkaldt skolekompenserende undervisning i form af  

 grundlæggende undervisning i regning og matematik.
Hermed afspejler  

 lovforslaget resultatet af et omfattende forsøgsarbejde om indførelse af  

 såkaldt skolekompenserende undervisning på sprogcentrene, som blev gennemført  

 i årene 1994-96.
 Behovet for yderligere skolekompenserende undervisning forudsættes i vidt  

 omfang at kunne imødekommes ved at opprioritere kultur- og  

 samfundsorientering inden for rammerne af sprogcentrenes tilbud om dansk som  

 andetsprog.
 Endelig sikres det, at sprogcentrene tilbyder et særligt uddannelsestilbud  

 til ledige udlændinge og danske statsborgere med utilstrækkelige  

 danskkundskaber med henblik på at give denne målgruppe dansksproglige  

 færdigheder, der er nødvendige i forhold til markedsmarkedet.
Der gives endvidere mulighed for, at sprogcentrene ved siden af  

 undervisningstilbuddet i henhold til denne lov kan tilgodese særlige  

 undervisningsbehov, herunder for ledige.
Indholdet af sådanne tilbud aftales  

 mellem sprogcentret og rekvirenten efter reglerne om indtægtsdækket  

 virksomhed.
7. Finansieringen af undervisningen Amtskommunerne og de to hovedstadskommuner finansierer i dag  

 indvandrerundervisningen.
Med lovforslaget overtager kommunerne  

 finansieringen af udgifterne forbundet med undervisningen, herunder, som  

 noget nyt, udgifterne til undervisningsmaterialer.
Udgifter til  

 undervisningsmaterialer har hidtil som udgangspunkt været afholdt af  

 kursisterne, men udgiften har i vidt omfang været kommunalt finansieret.
De kommunale tilskud foreslås udbetalt til sprogcentrene af  

 centerkommunerne, der opkræver refusion for undervisningsudgifterne hos  

 kursisternes bopælskommuner.
Centerkommunen kan ligeledes kræve dækning af  

 udgifter til administration, tilsyn med sprogcentrenes virksomhed,  

 statistikindsamling, rapportering mv.
 8. Tilbud til ledige med arbejdsløshedsdagpenge.
Hovedparten af danskundervisningens målgruppe vil være kendt af de  

 kommunale myndigheder, enten fordi de som nyankomne udlændinge er overgivet  

 til kommunen med henblik på integrering, eller de i øvrigt er klienter i det  

 sociale system.
Hertil kommer imidlertid ledige udlændinge, der er  

 dagpengemodtagere, og som på grund af utilstrækkelige danskkundskaber har  

 særlig store vanskeligheder med at finde beskæftigelse.
Der er risiko for, at  

 denne gruppe bliver udskilt af arbejdsmarkedssystemet, fordi de på grund af  

 mangelfulde sprogfærdigheder ikke kan opnå beskæftigelse eller deltage i  

 aktiveringsforanstaltninger.
 Også blandt udlændinge, der har opnået dansk statsborgerskab, findes en  

 gruppe, der på grund af mangelfulde danskkundskaber har tilsvarende  

 vanskeligheder med at opnå beskæftigelse.
For disse ledige dagpengemodtagere foreslås etableret et tilbud der  

 indledes med en vurdering af deres dansksproglige niveau.
I det omfang  

 vurderingen viser, at der er behov for danskundervisning, gives der tilbud  

 herom.
Endelig afsluttes undervisningen med en obligatorisk prøve.
For de udenlandske dagpengemodtagere er tilbuddet omfattet af kommunernes  

 almindelige forpligtelse til at give et undervisningstilbud senest 3 måneder  

 efter anmodning herom, hvorimod tilbuddet for de danske statsborgere falder  

 uden for kommunens forpligtelse, således at undervisningen skal finansieres  

 af Arbejdsformidlingen.
Efter forslaget har sprogcentrene pligt til at give  

 et tilbud om dansksproglig vurdering med efterfølgende undervisning af de  

 danske statsborgere senest 3 måneder efter, at Arbejdsformidlingen har  

 anmodet herom.
 Regler om den sproglige vurdering og om den afsluttende prøve fastsættes  

 af undervisningsministeren efter forhandling med arbejdsministeren.
 Prøveadministrationen forudsættes placeret i den enhed i  

 Undervisningsministeriet, der skal varetage administrationen i forbindelse  

 med prøverne på det afsluttende niveau.
9. Økonomiske og administrative konsekvenser Efter den gældende lov afholder amterne og de to hovedstadskommuner  

 udgifterne til undervisningen i dansk af indvandrere.
Udgifterne hertil beløb  

 sig i 1996 til 568 mio. kr. svarende til 600 mio. kr. i 1998 pris- og  

 lønniveau.
I forslag L 155 om integration af udlændinge i Danmark forudsættes det, at  

 undervisningsniveauet for danskundervisningen forhøjes med 30 pct.
Det  

 forudsættes, at udlændinge gennemsnitligt får 1.800 timers undervisning inden  

 for 3 år mod i dag 1370 timer i gennemsnit.
Timetallet, som den enkelte  

 udlænding skal have, varierer betydeligt afhængigt af den pågældendes  

 forudsætninger, der svinger mellem universitetsuddannet og analfabet.  

 Timetallet og dermed udgifterne vil derfor være afhængig ikke blot af  

 antallet af nytilkomne, men også af deres uddannelsesmæssige forudsætninger.
Personer, der ikke er omfattet af integrationslovforslaget, vil tillige  

 have mulighed for det forøgede tilbud.
Det vil dog langt fra være alle, der  

 konkret vil udnytte eller have behov for det øgede tilbud.
De udlændinge, der  

 ikke er omfattet af integrationsloven omfatter dels en tilsvarende målgruppe,  

 der har fået opholdstilladelse før 1. juli 1998, dels en gruppe, der ikke har  

 tilegnet sig tilstrækkelige dansksproglige forudsætninger inden for den  

 tre-årige integrationsperiode, udlændinge fra de nordiske lande, EU, EØS,  

 Nordamerika m.fl.
Ud over niveauforøgelsen foreslås udgifter til undervisningsmaterialer,  

 som efter gældende regler afholdes af kursisterne, i fremtiden afholdt af  

 kommunerne.
Udgifterne til undervisningsmaterialer anslås til 30 mio. kr.,  

 hvoraf halvdelen allerede skønnes afholdt af kommunerne for personer, der er  

 under kommunal forsørgelse.
Der forventes således en merudgift for kommunerne  

 på 15 mio. kr.
Kommunerne afholder fremover udgifterne til  

 undervisningsmaterialer til kursister, der er omfattet af  

 integrationsprogrammet.
For de øvrige kursister forventes merudgifterne at  

 beløbe sig til 6 mio.kr. i 1998 og 8 mio.kr. i 1999, hvorefter udgifterne vil  

 falde til 1 mio.kr. i år 2002.
Endelig forudsætter lovforslaget øgede udgifter til kvalificering og  

 effektivisering af undervisningen på ca. 24 mio. kr. i 1999 faldende til ca.  

 20 mio. kr. i år 2001. Heraf vedrører 13 mio. kr. øgede udgifter på  

 sprogcentrene til skolekompenserende undervisning, tolkebistand samt styrket  

 brobygning og skolesamarbejde.
De øvrige udgifter afholdes af  

 Undervisningsministeriet til nye opgaver med udvikling af læseplaner,  

 sprogprøver, evalueringsmateriale m.v., drift af en prøveadministration,  

 styrket pædagogisk tilsyn og efteruddannelse af medarbejdere på sprogcentre  

 og i kommuner.
 De samlede udgifter kan opgøres således, idet beløbene for 1998 er for  

 perioden 1. juli - 31. december 1998 (mio. kr.):
Forslaget om landsdækkende prøver som afslutning på undervisningen  

 forudsætter etablering af en prøveadministrativ enhed i  

 Undervisningsministeriet.
Der forudsættes afholdt prøver på de fire  

 afsluttende niveauer.
Prøveadministrationen og det styrkede tilsyn i Undervisningsministeriet  

 forudsætter en forhøjelse af personalerammen med 4 årsværk (3 AC og 1 HK).  

 Lønsummen under finanslovkonto § 20.11.01. forhøjes med 2 mio. kr.
Hertil  

 kommer øvrige udgifter på 1,7 mio. kr. bl.a. til honorarer til  

 opgavekommissioner og censur samt trykkeudgifter.
 Kommunernes udgifter til danskundervisning af nyankomne udlændinge dækkes  

 gennem de i L 155 foreslåede tilskud (§ 45, stk. 6 - 8). Kommunernes øvrige  

 udgifter til danskundervisning kompenseres gennem den kommunale  

 budgetgaranti, jf. den foreslåede ændring af opgørelsen af den kommunale  

 budgetgaranti i L 155, (§ 63, litra 1). Det bemærkes, at udgifterne til  

 nyankomne konkret vil variere med disse personers udnyttelse af de øvrige  

 aktiveringsmuligheder i L 155.
 De økonomiske konsekvenser af lovforslaget forhandles med de kommunale  

 parter.
 Erhvervsøkonomiske konsekvenser af lovforslaget.
 Forslaget skønnes at have erhvervsøkonomiske konsekvenser, fordi flere  

 voksne udlændinge som følge af mere effektiv danskundervisning forventes at  

 have bedre jobmuligheder.
 Miljømæssige konsekvenser af lovforslaget.
 Forslaget skønnes ikke at have miljømæssige konsekvenser.
Forholdet til EU-retten Forslaget skønnes ikke at have EU-retlige aspekter.
Administrative konsekvenser for erhvervslivet Forslaget skønnes ikke at have administrative konsekvenser for  

 erhvervslivet.
9. Hørte myndigheder Lovforslaget er samtidig med fremsættelsen for Folketinget sendt til  

 høring hos berørte myndigheder, organisationer m.v.
Bemærkninger til lovforslagets enkelte bestemmelser Til titlen Lovforslaget skal afløse lov om undervisning af voksne indvandrere m.fl.  

 Den eksisterende titel kan give anledning til misforståelser, da lovens  

 målgruppe omfatter både indvandrere og flygtninge.
Med den nye titel er der  

 fokuseret på det fag, der undervises i.
Dansk som andetsprog er den faglige  

 betegnelse for den særlige undervisning, der finder sted, når personer, der  

 ikke har dansk som modersmål, lærer dansk, medens de bor i Danmark, jf.  

 bemærkningerne til § 4, stk. 1. Formuleringen m.fl. omfatter i lighed med i  

 dag en mindre gruppe danske statsborgere og personer under 18 år, som i  

 særlige tilfælde kan modtage undervisning i henhold til loven.
Titlen  

 markerer endvidere, at undervisningen gennemføres på sprogcentre.
Til § 1 Bestemmelsen beskriver som noget nyt formålet med undervisningen i  

 lovteksten.
Det præciseres, at undervisningen omfatter både sprogundervisning  

 og i tilknytning hertil undervisning i kulturforståelse og  

 samfundsorientering.
Undervisningen sigter på at styrke voksne udlændinges  

 aktive brug af dansk sprog og derved styrke den enkelte udlændings  

 integration i det danske samfund.
Fagområdet dansk som andetsprog er et bredt sprogfag, som rummer en  

 vægtning af både sprog- og kulturpædagogik.
Undervisningen i dansk sprog og  

 almene kundskaber henvender sig til herboende voksne udlændinge, som ikke har  

 dansk som modersmål og som skal leve og integrere sig i det danske samfund.
 Formålsbestemmelsen i lovforslaget dækker det i L 155 nævnte formål med  

 danskundervisningen for personer omfattet af integrationsprogrammet, jf. §  

 21, stk. 1, 2. pkt., der angiver rammerne for den undervisning, udlændinge  

 som udgangspunkt skal deltage i som led i introduktionsprogrammet.
Til § 2 I medfør af stk. 1 overføres det amtskommunale ansvar for  

 sprogundervisningen af både nuværende og kommende udlændinge i Danmark til de  

 enkelte kommunalbestyrelser.
Der henvises til de almindelige bemærkninger,  

 afsnit 1.
Målgruppen for lovforslaget svarer til målgruppen under den eksisterende  

 lov.
Bestemmelsen i stk. 2, som svarer til den gældende lovs § 1, stk.  

 3, omfatter alle udenlandske statsborgere, der bosætter sig i Danmark.  

 Personkredsen omfatter således alle voksne udlændinge, der har fået  

 opholdstilladelse og et personnummer og ikke alene den noget snævrere gruppe  

 indvandrere og flygtninge, som er omfattet af forslag til integrationslov.
For visse grupper af udlændinge - statsborgere fra de andre nordiske lande  

 - gælder, at disse ifølge den gældende lovgivning kan bosætte sig i Danmark,  

 uden at der kræves opholdstilladelse.
På grund af det sproglige og kulturelle  

 fællesskab mellem de nordiske lande har der ikke hidtil været noget særligt  

 behov for danskundervisning af indvandrere fra disse lande.
Man har  

 imidlertid ikke ved udformningen af lovens bestemmelser villet udelukke, at  

 den også kan finde anvendelse på indvandrere fra de andre nordiske lande.
 Tilsvarende gælder udlændinge, der er statsborgere i et EU medlemsland,  

 eller er omfattet af aftalen om Det Europæiske Økonomiske samarbejde eller er  

 omfattet af Det Europæiske Fællesskabs regler om visumfritagelse og om  

 ophævelse af indrejse- og opholdsbegrænsninger i forbindelse med  

 arbejdskraftens frie bevægelighed, etablering og udveksling af  

 tjenesteydelser m.v.
 Loven omfatter som i dag ikke flygtninge, der opholder sig her, medens  

 deres ansøgning om opholdstilladelse behandles (asylansøgere). Den  

 danskundervisning, der tilbydes denne gruppe, varetages af Dansk Røde Kors.
 Uden for loven falder ligeledes turister og andre udlændinge, der kun  

 opholder sig i Danmark i kortere tid.
 Udlændinge, der opholder sig her for at gennemgå en uddannelse, vil  

 normalt skulle have opholdstilladelse og vil dermed blive omfattet af  

 ordningen.
Bestemmelsen i stk. 3 svarer til den gældende ordning.
Personer  

 under 18 år vil normalt skulle henvises til den kommunale ungdomsskole, men  

 der kan forekomme tilfælde, hvor det vil være uhensigtsmæssigt og  

 ressourcekrævende at skulle oprette særlige hold i dansk i ungdomsskolen for  

 nogle få udlændinge.
 Hvis undervisningen foregår i en anden kommune end bopælskommunen, kan  

 kommunalbestyrelsen i den kommune, hvor undervisningen foregår, kræve  

 refusion af bopælskommunen, jf. § 20, stk. 3.
 Der henvises ligeledes til L 155, § 16, stk. 5, hvoraf det fremgår, at  

 mindreårige uledsagede asylansøgere med opholdstilladelse kan tilbydes det i  

 integrationslovforslaget omtalte introduktionsprogram, herunder  

 danskundervisning.
Bestemmelsen i stk. 4, som svarer til den gældende lovs § 1, stk.  

 7, skal sikre, at herboende grønlændere over 18 år og danskere, der på grund  

 af langvarigt ophold i udlandet aldrig har lært dansk, herunder (voksne) børn  

 født af danske forældre med bopæl i udlandet, kan få undervisning i henhold  

 til reglerne om undervisning i dansk som andetsprog for voksne.
Der er tale  

 om et meget begrænset antal personer.
Efter stk. 5 har personer, der er blevet danske statsborgere uden  

 at have erhvervet tilstrækkelige danskkundskaber til at fungere i det danske  

 samfund, og som ikke er omfattet af § 2, stk. 4, som i dag mulighed for mod  

 betaling, f.eks. som led i aktivering eller på anden måde, at deltage i  

 danskundervisningen i henhold til denne lov.
Der er tale om personer, som før  

 de fik dansk statsborgerskab, har haft mulighed for at deltage i  

 danskundervisning uden betaling.
 Der henvises i øvrigt til § 27, stk. 1, om undervisningtilbud i dansk som  

 andetsprog til danske statsborgere, der modtager arbejdsløshedsdagpenge.
 Udover muligheden for at deltage i danskundervisningen i henhold til denne  

 lov mod betaling kan indvandrere med dansk statsborgerskab benytte sig af  

 samfundets øvrige undervisningstilbud i dansk, f.eks. oplysningsforbundenes  

 undervisning i henhold til lov om støtte til folkeoplysning eller  

 voksenuddannelsescentrenes (VUC) udbud af dansk som andetsprog.
 Endvidere kan udenlandske statsborgere, der er bosat uden for Danmark  

 (f.eks. i Sverige eller Tyskland), men arbejder her i landet, modtage  

 undervisning i dansk som andetsprog mod betaling.
 Det forudsættes, at sprogcentrene som i dag kan forestå rekvireret  

 undervisning.
Til § 3 For kommuner med få udlændinge vil det være uhensigtsmæssigt selv at stå  

 for undervisningsudbuddet.
 Lovforslaget indebærer, at den ansvarlige kommunalbestyrelse kan aftale  

 med en anden kommunalbestyrelse, at denne sørger for udbuddet af  

 undervisningen.
 Den kommunale opgavevaretagelse forankres i sprogcentre, som kan være  

 kommunale eller amtskommunale, private, herunder selvejende institutioner i  

 overensstemmelse med L 155. En kommunalbestyrelse kan ikke oprette en  

 selvejende institution.
Til § 4 Stk. 1 indeholder regler om, hvad undervisningen omfatter.
Ved  

 undervisning i dansk som andetsprog forstår man undervisning i dansk af  

 personer, som ikke har dansk som modersmål, og som tilegner sig det danske  

 sprog i Danmark.
Det betyder, at undervisningen i højere grad end f.eks.  

 undervisning i engelsk, tysk og fransk i Danmark forbereder til og er i  

 samspil med kursisternes aktuelle behov for og erfaringer med brug af dansk.  

 Sprogtilegnelse lettes ved sprogets anvendelse i praksis, og det forudsættes  

 derfor, at det omgivende samfund inddrages i undervisningen i videst muligt  

 omfang, f.eks. ved besøg på virksomheder og institutioner i lokalsamfundet.
Bestemmelsen giver hjemmel til, at undervisningsministeren fastsætter  

 regler om undervisningen.
Her tænkes bl.a. fastsat nærmere regler om  

 undervisningens formål, mål, indhold, omfang og tilrettelæggelse.
I de regler, der tænkes fastsat, uddybes undervisningens overordnede   

 formål.
Undervisningen skal sætte udlændinge i stand til at klare sig på  

 dansk i det danske samfund som borger, uddannelses- eller erhvervssøgende i  

 overensstemmelse med de gældende regler.
Endvidere præciseres undervisningens  

 konkrete mål, delmål og indhold i læseplaner for de forskellige  

 niveauer og linier i undervisningen i dansk sprog, kultur- og  

 samfundsforståelse.
Læseplanerne beskriver mål og undervisningens indhold for  

 såvel begynderundervisning, mellemtrinsundervisning og for den  

 afsluttende/brobyggende undervisning.
Endvidere beskrives mål og indhold for  

 alfabetiseringsundervisning, introducerende undervisning og særlige  

 undervisningstilbud.
Om undervisningens omfang henvises til de almindelige bemærkninger  

 om fleksibilitet ved fastsættelse af det ugentlige timetal, således at der er  

 mulighed for at kombinere danskundervisning med anden undervisning eller  

 beskæftigelse.
I L 155 er det endvidere forudsat, at udlændinge, der er  

 omfattet af denne lov, som led i et introduktionsprogram tillige skal  

 tilbydes aktivering.
Forholdet mellem aktivering og danskundervisning vil  

 afhænge af den enkelte udlændings behov.
Ved fastsættelse af det samlede  

 timetal for et kombineret undervisningstilbud/forløb skal der tages  

 hensyn til, at der i forbindelse med danskundervisningen forudsættes en del  

 hjemmearbejde.
 For kursister omfattet af integrationsprogrammet fastsættes  

 danskundervisningens mål, omfang og tilrettelæggelse for den enkelte  

 udlænding i handlingsplanen i et samarbejde mellem kommunen og sprogcentret.
 Med hensyn til undervisningens tilrettelæggelse tænkes fastsat  

 vejledende retningslinier, der skal medvirke til at sikre hensigtsmæssige  

 holdstørrelser.
 Bestemmelsen i stk. 2 svarer til § 5, stk. 1, i bekendtgørelse nr.  

 58 af 23. januar 1995 om undervisning af voksne indvandrere m.fl.
 Den afsluttende undervisning skal som i dag omfatte en almen borgerlinie,  

 en voksenuddannelsesforberedende linie, en erhvervsuddannelsesforberedende  

 linie og en studieforberedende linie.
Bestemmelsen i stk. 3 , som er ny, giver mulighed for at gennemføre  

 undervisning i flere fag end dansk og kultur- og samfundsforhold inden for  

 lovens rammer.
Et omfattende forsøgsarbejde har vist, at der for en gruppe af  

 udlændinge med ingen eller kort skolegang fra hjemlandet er behov for  

 supplerende undervisning, f.eks. i grundlæggende færdigheder i  

 regning/matematik.
Der tænkes derfor i første omgang alene fastsat regler om  

 faget regning/matematik.
Der henvises i øvrigt til lovforslagets almindelige  

 bemærkninger, afsnit 6 om undervisningstilbuddet.
Til § 5 Bestemmelsen i stk. 1 , som svarer til den gældende lovs § 1, stk.  

 1, 2. pkt., præciserer, at der højst må gå tre måneder fra det tidspunkt,  

 hvor den, der ønsker undervisning, har anmodet herom, til undervisningen kan  

 påbegyndes, og at det alene er helt usædvanlige forhold, der kan betyde, at  

 ventetiden forlænges.
Her tænkes som i dag på en helt ekstraordinær  

 pludseligt opstået kraftig stigning i antallet af indvandrere og flygtninge,  

 som kan gøre det vanskeligt at skaffe lokaler og lærere inden for tre  

 måneder.
Undervisningsministeriet kan i så fald dispensere fra tre måneders  

 reglen.
 Bestemmelsen i stk. 2 betyder, at nytilkomne indvandrere og  

 flygtninge, der er omfattet af integrationslovforslaget, skal kunne påbegynde  

 undervisningen senest en måned efter, at kommunalbestyrelsen har overtaget  

 ansvaret for en udlænding i overenstemmelse med L 155.
Bestemmelsen i stk. 3, der er ny, skal styrke undervisningens  

 effektivitet og reducere frafaldet.
Den giver mulighed for at fastsætte  

 regler om udelukkelse fra undervisningen, hvis deltageren ikke har fulgt  

 undervisningen i tilstrækkeligt omfang, kombineret med en pligt for  

 sprogskolerne til at indberette herom til integrations- eller  

 aktiveringsmyndigheder.
Der kan også fastsættes regler om udelukkelse af  

 andre grunde, f.eks. hvis den pågældende i væsentligt omfang er til gene for  

 undervisningen.
 Der henvises til §§ 30 og 31 i L 155 om nedsættelse eller ophør af  

 introduktionsydelsen i tilfælde, hvor udlændinge omfattet af denne lov uden  

 rimelig grund udebliver fra eller afviser at deltage i  

 introduktionsprogrammet.
Til § 6 Ifølge stk. 1 skal anmodning om optagelse til undervisning ske til  

 bopælskommunen og ikke direkte til sprogcentret.
Bestemmelsen er en  

 konsekvens af, at det er bopælskommunen, der finansierer undervisningen.
 Bestemmelserne i stk. 2 svarer til gældende praksis på området.
 Bestemmelsen i stk. 3 , som i dag findes i bekendtgørelse nr. 58 af  

 23. januar 1995 om undervisning af voksne indvandrere m.fl., foreslås herved  

 indsat i loven.
 Der henvises til § 22 og bemærkningerne i L 155, hvoraf det fremgår, at  

 det forudsættes, at kommunalbestyrelsens tilbud om danskundervisning  

 tilrettelægges så fleksibelt, at placeringen af undervisningen tager højde  

 for udlændingens arbejdstid og arbejdsforhold i øvrigt.
Ifølge stk. 4 kan danskundervisningen kombineres med andre  

 voksenuddannelsestilbud, aktiveringstilbud, praktikophold m.v.
Der henvises  

 til de almindelige bemærkninger, afsnit 3 om styrket samspil med  

 integrationsindsatsen og bemærkningerne til § 4, stk. 1. Endvidere henvises  

 til L 155, §§ 16 og 19.
Der blev indført uddannelses- og erhvervsvejledning på sprogskolerne i  

 1994. Stk. 5 svarer til den gældende lovs § 1, stk. 2. Vejledningen  

 kommer til at spille en væsentlig rolle for samspillet med  

 integrationsmyndighederne eller aktiveringsmyndigheder, når udlændingen  

 befinder sig i integrationsperioden eller er under aktivering.
Der henvises  

 til § 19 i L 155 om udarbejdelse af en individuel handlingsplan for de  

 udlændinge, der er omfattet af introduktionsprogrammet.
Bestemmelsen i stk. 6 er ny.
Der har i en årrække været et behov  

 for at anvende tolke i forbindelse med den første holdindplacering, ved  

 kursistens første introduktion til skolen og formålet med undervisningen og i  

 forbindelse med uddannelses- og erhvervsvejledning.
Behovet for tolke er  

 alene tilstede i den grundlæggende begynderundervisning, hvor sprogcentret  

 ikke kan benytte dansk sprog til at kommunikere med kursisten.
Tolkebistand  

 kan være med til at sikre et mere effektivt og målrettet forløb på  

 sprogcentret.
Ifølge bestemmelsen i stk. 7, som er ny, kan ministeren fastsætte  

 regler om evaluering af sprogcentrenes undervisning samt om kvalitetskrav og  

 kvalitetsudvikling af undervisningen.
Formålet med bestemmelsen er bl.a. at  

 præcisere indholdet af det pædagogiske tilsyn.
Til § 7 I henhold til den gældende i bekendtgørelse om undervisning af voksne  

 indvandrere m.fl. skal der tilbydes kursisterne på det afsluttende niveau en  

 prøve.
Prøver udarbejdes i dag af amtskommunerne.
I henhold til stk. 1 har undervisningsministeren til hensigt at  

 fastsætte regler om centralt stillede prøver på det afsluttende niveau,  

 således at der sikres ensartede regler herom.
Undervisningen på det  

 afsluttende niveau udbydes i fire linier, der er målrettet kursistgruppernes  

 forskellige uddannelses- og integrationsmål.
Prøverne skal honorere de krav,  

 som de modtagende voksenuddannelsesinstitutioner, det lokale arbejdsmarked og  

 kravene til at klare sig i den danske hverdag stiller til at beherske dansk  

 som andetsprog, mundtligt og skriftligt, på grundlæggende niveau.  

 Danskprøverne skal udarbejdes og vurderes ud fra ensartede kriterier på  

 landsplan.
Kursisten skal efter prøveafholdelsen modtage et prøvebevis, som  

 repræsenterer en anerkendt dansksproglig kompetence.
Bestemmelsen i stk. 2 er ny.
Bestemmelsen skal gøre det muligt for  

 selvstuderende at aflægge prøve på det afsluttende niveau.
 For kursister, der er omfattet af integrationsprogrammet forudsættes  

 deltagelse i undervisningen, hvorfor disse ikke er medtænkt som  

 selvstuderende.
 Der aflægges alene sprogprøve efter det afsluttende niveau, se dog § 27,  

 stk. 1. I stk. 3 præciseres den gældende praksis om, at sprogcentrene  

 løbende evaluerer kursisternes sprogtilegnelse og niveauplacering.  

 Undervisningsministeriet vil udarbejde centrale retningslinier for  

 sprogcentres evaluering af undervisningens resultater, herunder  

 retningslinier for evalueringsmateriale, som ledsager den enkelte kursist og  

 som giver en orientering om undervisningen til den enkelte kursist.
 Der tænkes bl.a. fastsat nærmere regler om prøveadministrationen i medfør  

 af stk. 5.
 Stk. 6 er indsat som følge af bestemmelsen i § 21, stk. 2, i L  

 155, hvorefter der for udlændinge, der er omfattet af  

 integrationslovforslaget, udstedes bevis for aktiv deltagelse i  

 danskundervisningen.
Til § 8 Ifølge § 6, stk. 3, i bekendtgørelse nr. 58 om undervisning af voksne  

 indvandrere m.fl. følger amtskommunen løbende undervisningens kvalitet og  

 resultater for den enkelte kursist.
Kommunalbestyrelsen i bopælskommunen, der  

 er ansvarlig for undervisningstilbuddet og dets finansiering samt  

 henvisningen til sprogcentret, skal løbende kunne følge kvaliteten og  

 resultaterne af undervisningstilbuddet generelt og for den enkelte kursist og  

 reagere, hvis tilbuddet ikke svarer til lovens forudsætninger og indholdet af  

 en eventuel handlingsplan.
 Der henvises til L 155, § 52, hvorefter kommunalbestyrelsen på anmodning  

 fra Udlændingestyrelsen skal afgive en udtalelse om, hvorvidt den pågældende  

 bl.a. har fulgt det tilbudte introduktionsprogram - herunder  

 danskundervisningen.
Til § 9 Efter de gældende regler påhviler denne forpligtelse i dag amtsrådet.
Der  

 tænkes bl.a. fastsat regler om, at informationsmaterialet skal være affattet  

 på et for udlændingen forståeligt sprog og på dansk.
Amtskommunerne har  

 udarbejdet et informationsmateriale, som er oversat til 25 sprog.
Til § 10 De bestemmelser, som tænkes fastsat i henhold til stk. 1 skal  

 sikre, at undervisningen finder sted på sprogcentre, der gør det muligt at  

 danne hold, hvor kursisterne har det samme dansksproglige niveau og mål for  

 undervisningen.
Herudover tænkes fastsat regler om, hvor bredt det enkelte  

 sprogcenters udbud bør være ud fra ønsket om at sikre fagligheden i  

 undervisningen.
Et sprogcenter bør normalt kunne udbyde undervisning på  

 begynderniveau, mellemniveau og mindst to af de fire afsluttende linier.  

 Hertil kommer undervisning for de udlændinge, der ikke er alfabetiserede.
Det forudsættes samtidig, at sprogcentrene samarbejder lokalt om og  

 koordinerer deres undervisningstilbud for dermed i videst muligt omfang at  

 medvirke til hensigtsmæssige holddannelser og niveauindplaceringer.
Der vil  

 ikke mindst være behov for samarbejde om etablering af de afsluttende forløb  

 på sprogcentrene.
Der skal ligeledes koordineres og samarbejdes mellem  

 kommuner og sprogcentre om etablering af hold, der tager udgangspunkt i de  

 meget forskellige forudsætninger blandt kursister, som har behov for  

 alfabetiseringsundervisning.
Sprogskolerne/sprogcentrene er i dag fortrinsvis placeret i bysamfund  

 eller i tilknytning til trafikale knudepunkter, hvor de befinder sig tættest  

 muligt på kursisterne, eller hvor trafikale forhold muliggør en  

 hensigtsmæssig transporttid.
Bestemmelsen i  stk. 2 præciserer den  

 gældende praksis, hvorefter sprogskoler/sprogcentre opretter underafdelinger,  

 der er placeret på en anden lokalitet, hvis antallet af kursister på  

 skolen/centret taler derfor, f.eks således at der er kursister nok til  

 tilstrækkelig differentierede holddannelser tættere på kursisternes bopæl.
 Indvandrerundervisning tilrettelagt i henhold til gældende lov kan efter  

 amtsrådets bestemmelse udbydes på andre voksenuddannelsesinstitutioner,  

 f.eks. erhvervsskolerne som introducerende undervisning eller på  

 voksenuddannelsescentre (VUC) eller daghøjskoler, hvor indvandrerundervisning  

 kan indgå som 1/3 af undervisningsforløbet.
Henlæggelse af undervisningen til disse institutioner bidrager til at  

 bygge bro og dermed lette overgangen til det øvrige voksenuddannelsessystem.  

 Med bestemmelsen i stk. 3 foreslås det at videreføre denne praksis.  

 Det er væsentligt at understrege, at forlæggelse af undervisningen som en del  

 af et daghøjskoleforløb forudsætter, at indvandreren befinder sig på et  

 dansksprogligt niveau, der sikrer, at vedkommende kan følge  

 daghøjskoleundervisningen med udbytte på lige fod med de danske deltagere.  

 Det vil normalt betyde efter afslutningen af mellemniveauet.
Det skal  

 understreges, at daghøjskoler ikke kan fungere som et sprogcenter i lovens  

 forstand.
 Henlæggelse af undervisningen kan alene ske, hvis det fremgår af  

 driftsoverenskomsten, således at centerkommunen har mulighed for at styre  

 udviklingen på området og føre tilsyn med undervisningen.
Til § 11 Efter stk. 1 kan en kommunalbestyrelse enten opfylde sin  

 forpligtelse til at tilbyde undervisning ved selv at gennemføre  

 undervisningstilbuddet på et kommunalt sprogcenter eller ved at indgå  

 driftsoverenskomst om udførelse af undervisningen med et sprogcenter, der er  

 amtskommunalt eller privat, herunder en selvejende undervisningsinstitution.
Undervisningsministeren kan i særlige tilfælde godkende, at  

 driftsoverenskomst med et sprogcenter, der ikke er oprettet af en kommune,  

 indgås af kommunalbestyrelsen for en kommune, hvor sprogcentret ikke er  

 beliggende.
Her tænkes på situationer, hvor det af geografiske, trafikale  

 eller andre årsager, kan være hensigtsmæssigt at indgå overenskomst med et  

 sprogcenter, beliggende i en anden kommune.
I disse situationer er det  

 således ikke beliggenhedskommunen, der fører tilsyn med sprogcentret.
 Med stk. 2 sikres det, at en kommunalbestyrelse, der ønsker at  

 benytte et sprogcenters uddannelsestilbud, får mulighed herfor, således at  

 centerkommunalbestyrelsen forpligtes til at inddrage denne kommunalbestyrelse  

 i samarbejdet omkring sprogcentret.
I henhold til stk. 4 kan ministeren fastætte regler om indholdet af  

 driftsoverenskomster.
Driftsoverenskomsterne regulerer forholdet mellem  

 sprogcenter og centerkommune.
Driftsoverenskomsten indeholder bl.a.  

 bestemmelser om undervisningstilbuddet, holdetablering,  

 aktivitetsindberetninger, lærerkvalifikationer, lokaler, regnskab og  

 revision.
Til § 12 Den kommunalbestyrelse (centerkommunalbestyrelsen) der gennemfører  

 undervisningen eller indgår driftsoverenskomst herom med en eller flere  

 selvejende sprogcentre, har det pædagogiske og økonomiske tilsyn med  

 undervisningen og forestår administrationen af undervisningen.
Tilsyn  

 omfatter bl.a. koordinering af samarbejdet sprogcentrene imellem og mellem  

 sprogcentrene og øvrige voksenuddannelsesinstitutioner m.v.
Der henvises til  

 de almindelige bemærkninger, afsnit 2. For så vidt angår det økonomiske  

 tilsyn forudsættes, at de kommunale tilskud til sprogcentrets virksomhed  

 anvendes i overensstemmelse med loven og dens forudsætninger.
Til § 13 Bestemmelsen i stk. 1 svarer til de gældende regler.
I stk. 2 er det udtrykkelig fastsat, at forstanderen træffer alle  

 konkrete afgørelser vedrørende kursisterne.
Dette har været almindelig  

 praksis på området.
Til § 14 I overenstemmelse med L 155 skal der i tilknytning til hvert sprogcenter  

 oprettes et rådgivende organ, der sammensættes bredt af repræsentanter fra  

 det lokale arbejdsmarked, voksenuddannelsesinstitutioner mv., og  

 repræsentanter for kursister og lærere.
 Sprogcenterrådet skal bl.a. rådgive om samarbejde med lokalsamfundet som  

 led i udslusningen fra undervisningen og brobygningen til det øvrige  

 voksenuddannelsessystem.
Til §§ 15 og 16 Bestemmelserne er nye og svarer til bestemmelser om pædagogisk råd og  

 kursistråd på andre voksenuddannelsesinstitutioner.
Til § 17 Der henvises til de almindelige bemærkninger, afsnit 1.
Til § 18 Bestemmelsen er ny og svarer til bestemmelsen om  

 voksenuddannelsescentrenes deltagelse i det lokale skolesamarbejde.
Forslaget  

 forpligter sprogcentrene til at indgå i lokalt skolesamarbejde og præciserer  

 formålet med skolesamarbejde.
Bestemmelsen skal medvirke til, at  

 sprogcentrenes placering som en integreret del af det danske  

 voksenuddannelsessystem styrkes.
Til § 19 Bestemmelsen svarer til den gældende lovs § 7 med den ændring, der følger  

 af, at ansvaret for området foreslås overført fra amtskommunerne til  

 primærkommunerne.
 Lov om virksomhedsoverdragelse, der sikrer lønmodtagernes rettigheder ved  

 overdragelse af virksomheder, primært ved at erhverver af virksomheden som  

 udgangspunkt overtager overdragerens ansatte og respekterer de hidtil  

 gældende løn- og ansættelsesforhold, finder anvendelse ved kommunernes  

 overtagelse af ansvaret i henhold til denne lov, efter de gældende regler.
Til § 20 I overensstemmelse med lovens § 2, stk. 1, foreslås i stk. 1, at  

 finansiering af undervisningen overføres fra amtskommunerne til  

 primærkommunerne.
 I stk. 2 forudsættes tilskud til et sprogcenter udbetalt af  

 centerkommunen, således at sprogcentret ikke skal opkræve betaling hos flere  

 kommuner.
Ifølge stk. 3 opkræver centerkommunen refusion hos bopælskommunen  

 og kan i denne forbindelse opkræve et beløb til dækning af udgifter i  

 forbindelse med administration, f.eks. til lønudbetaling og samarbejde med de  

 omkringliggende bopælskommuner.
Hertil kommer udgifter til pædagogisk  

 vejledning og tilsyn med sprogcentrets virksomhed.
I stk. 4 er indsat en bestemmelse om, at undervisningen er  

 vederlagsfri for kursisterne.
Ifølge § 4, stk. 2, i den gældende lov afholder  

 deltagerne selv udgifter til undervisningsmaterialer.
Amtsrådet kan dog  

 beslutte, at undervisningsmaterialer skal stilles gratis til rådighed.  

 Udgiften til undervisningsmaterialer på ca. 1.500 kr. om året kan for mange  

 kursister være vanskelig at finansiere.
Da materialeudgiften ikke er den  

 samme på alle undervisningsforløb, har det desuden vist sig at være  

 ressourcekrævende for sprogskolerne at administrere de forskellige beløb.
I L  

 155 forudsættes det, at udgifterne til undervisningsmaterialer afholdes af  

 bopælskommunen.
For at ligestille kursisterne foreslås det derfor, at  

 bopælskommunen fremover finansierer udgiften for alle kursister.
Der stilles i stk. 5 forslag om en privatistordning for indstilling  

 til de afsluttende prøver, således at personer, der ikke er indskrevet til  

 undervisning, kan tilmelde sig prøveafholdelsen mod at betale et gebyr.
En  

 tilsvarende ordning findes på almen voksenuddannelse.
 Ifølge stk. 6 kan centerkommunen hos bopælskommunerne opkræve  

 betaling for andre udgifter end nævnt i stk. 3. Der henvises til de  

 almindelige bemærkninger, afsnit 7 om finansieringen.
Ifølge stk. 7 kan centret udbyde undervisning mod betaling.
Herved  

 sikres det, at kommunen, Arbejdsformidlingen, andre myndigheder eller private  

 kan få særlige undervisningsbehov tilgodeset.
Til § 21 L 155 forudsætter, at bopælskommunen betaler befordringsgodtgørelse for  

 kursister under integrationsprogrammet.
Bestemmelsen er ny og giver  

 kommunalbestyrelsen mulighed for at yde befordringsgodtgørelse i forbindelse  

 med undervisningen også til øvrige kursister.
Til § 22 Bestemmelsen i stk. 1 svarer til den gældende lovs § 6, 1. pkt.
I stk. 2 fastsættes regler om lærernes uddannelse.
I 1998 vil der  

 blive udbudt en ny uddannelse til underviser i dansk som andetsprog for  

 voksne som led i kvalificeringen af undervisningen.
Uddannelsen har et omfang  

 på et studenterårsværk og tænkes udbudt 3 - 4 steder i landet på  

 universiteter, Danmarks Lærerhøjskole og lærerseminarier.
Uddannelsen bliver  

 udbudt i henhold til lov om åben uddannelse.
Adgang til uddannelsen har  

 ansøgere, der har gennemført en læreruddannelse, hvori indgår en  

 liniefagsuddannelse i sprog, eller en humanistisk bacheloruddannelse, hvori  

 indgår sprog som centralt fag, eller en anden uddannelse, hvor tilsvarende  

 forudsætninger er erhvervet.
Den studerende skal endvidere kunne dokumentere  

 relevant undervisningserfaring svarende til mindst to års fuldtidsarbejde  

 efter afsluttet lærer- eller bacheloruddannelse.
Institutionen, der udbyder  

 uddannelsen, kan efter en konkret vurdering give adgang til uddannelsen til  

 andre ansøgere, som skønnes at have de nødvendige forudsætninger for at kunne  

 gennemføre uddannelsen.
De lærere, der underviser på området i dag har for størstedelens  

 vedkommende de samme adgangsforudsætninger, som er nævnt ovenfor.
Herudover  

 har de som minimum gennemgået et indvandrerlærergrundkursus på 150 timer.  

 Disse lærere og lærere, som har gennemgået andre grundkurser for  

 indvandrerlærere, som var en betingelse for at kunne undervise på området før  

 lovens ikrafttrædelse kan fortsat undervise.
Der forudsættes iværksat en  

 styrket efteruddannelsesindsats for denne gruppe lærere, jf. afsnit 8 i de  

 almindelige bemærkninger.
I stk. 3 omtales krav til vejledernes uddannelse.
Grunduddannelsen  

 for vejledere på dette område er i dag fastsat i Undervisningsministeriets  

 retningslinier af 16. juni 1994. Retningslinierne er under revision og tænkes  

 optaget som bilag til en revideret bekendtgørelse om uddannelses- og  

 erhvervsvejledning.
 Reglen i stk. 4 om fastættelse af kvalificeringskrav til  

 forstandere, lærere og vejledere vil blive fastsat i overenstemmelse med den  

 gældende praksis på området.
Til § 23 Bestemmelsen svarer til den gældende lovs § 9, stk. 1. Der foregår bl.a.  

 forsøgs- og udviklingsarbejde med undervisningen i dansk som andetsprog på  

 sprogskolerne, Danmarks Lærerhøjskole og på universiteterne.
Herudover  

 samarbejder amtskommunerne om landsdækkende erfaringsopsamling og formidling  

 gennem Udviklingscentret for undervisning af voksne indvandrere (UVI).
Til § 24 Bestemmelsen i stk. 1 åbner mulighed for, at der kan gives tilskud  

 til uddannelse af sprogcentrenes medarbejdere og til forsøgs- og  

 udviklingsarbejde.
Der kan også i dag gives tilskud til uddannelse af  

 medarbejdere og til forsøg.
Bestemmelserne i stk. 1 og stk. 2 er en  

 sammenskrivning af den gældende lovs § 8 og § 9, stk. 2. Herudover er der som  

 noget nyt i stk. 1 indsat en hjemmel til at yde tilskud til  

 konsulentvirksomhed.
I stk. 3 åbnes der mulighed for, at Undervisningsministeren kan  

 lade centerkommunalbestyrelser fordele og administrere tilskuddene eller dele  

 af tilskuddene.
Bemyndigelsen kan tilbagekaldes.
Til § 25 Bestemmelsen i stk. 1 er en præcisering af den gældende lovs § 4 a.
Bestemmelsen i stk. 2 er ny.
Undervisningsministeriet indhenter  

 allerede i dag oplysninger fra amtsrådene og sprogskolerne.
Med indsættelse  

 af denne bestemmelse er der nu udtrykkelig hjemmel til at anmode om  

 oplysninger, der er nødvendige for at udøve ministeriets overordnede tilsyn.  

 Endvidere giver bestemmelsen undervisningsministeren hjemmel til at fastsætte  

 regler om i hvilken form oplysningerne skal gives, herunder i elektronisk  

 form.
I denne forbindelse kan det pålægges sprogcentrene, at de ligesom andre  

 uddannelsesinstitutioner skal lægge deres udbud ind i VIDAR-databasen, der er  

 et informationssystem for voksenuddannelse.
Bestemmelsen i stk. 3 er ny.
Der henvises til L 155, § 52,  

 hvorefter kommunalbestyrelsen på anmodning fra Udlændingestyrelsen skal  

 afgive en udtalelse om, hvorvidt den pågældende har fulgt det tilbudte  

 introduktionsprogram - herunder danskundervisningen.
Til § 26 I forhold til den gældende bestemmelse om klageadgang i § 7a er der  

 foretaget ændringer som følge af, at området foreslås overført fra  

 amtskommunerne til kommunerne.
Bestemmelsen i stk. 2 og stk. 3  

 er indsat som følge af indsættelse af reglen om afsluttende prøver i  

 forslagets § 7, stk. 1.
 Bemyndigelsen til ministeren vil blive anvendt til at fastsætte regler for  

 procedurer i klagesager, om klagefrister, klagevejledning m.v.
Til § 27 Bestemmelsen pålægger et sprogcenter at give et særligt tilbud til en  

 særligt afgrænset målgruppe, der ikke er omfattet af kommunernes almindelige  

 forpligtelse.
Med virkning fra 1. januar 1999 omfatter målgruppen danske  

 statsborgere, der modtager arbejdsløshedsdagpenge og som på grund af  

 mangelfulde danskkundskaber kan have vanskeligheder med at opnå eller  

 fastholde en tilknytning til arbejdsmarkedet.
Det særlige tilbud omfatter en  

 vurdering af de pågældendes dansksproglige niveau, et undervisningstilbud  

 efter behov og en afsluttende prøve.
Tilbuddet skal gives senest 3 måneder  

 efter, at Arbejdsformidlingen har anmodet herom.
Det forudsættes, at  

 undervisningens indhold vil være omfattet af de regler, der i henhold til §  

 4, stk. 1, fastsættes af undervisningsministeren.
Et tilsvarende tilbud skal endvidere gives til ledige dagpengemodtagere,  

 der som udlændinge ville være berettiget til danskundervisning efter denne  

 lov.
Også dette tilbud skal gives senest efter 3 måneder via bopælskommunen,  

 jf. § 2, stk. 1, og § 5, stk. 1.
Regler om den indledende sprogvurdering og den afsluttende prøve  

 fastsættes af undervisningsministeren efter forhandling med  

 arbejdsministeren.
Den centrale administration af prøverne forudsættes  

 placeret i den prøveadministrationsenhed, der oprettes i  

 Undervisningsministeriet i forbindelse med prøverne på det afsluttende  

 niveau.
Til § 28 Der foreslås ikrafttræden af loven den 1. juli 1998 samtidig med  

 integrationsloven for den gruppe udlændinge, der er omfattet af  

 integrationsprogrammet.
For denne gruppe overtager bopælskommunerne  

 finansieringen af undervisningen pr. 1. juli 1998. De øvrige kursisters  

 undervisning finansieres af amtskommunerne frem til 1. januar 1999, hvorefter  

 kommunerne overtager ansvaret for undervisningens finansiering og drift.
Der kan tænkes en række afviklingsproblemer i forbindelse med overførslen  

 af ansvaret for undervisningen af voksne indvandrere fra amtsrådene til  

 kommunerne.
Der kan vise sig at være behov for at kunne fastsætte nærmere  

 regler til løsning af disse problemer for så vidt angår overgangsperioden i  

 efteråret 1998. Da nærværende lovforslag har en tæt sammenhæng med  

 indenrigsministerens forslag til integrationslov, er det nærliggende, at en  

 eventuel regelfastsættelse sker efter drøftelse med indenrigsministeren.
Skriftlig fremsættelse (21. januar 1998) Undervisningsministeren (Ole Vig Jensen):
 Jeg tillader mig herved for det høje Ting at fremsætte:
 Forslag til lov om undervisning i dansk som andetsprog for voksne  

 udlændinge m.fl. og sprogcentre.
(Lovforslag nr.
L 163).
 Lovforslaget fremsættes som en del af regeringens samlede initiativer for  

 en styrket integrationsindsats for flygtninge og indvandrere.
 Formålet med lovforslaget er, at undervisningen i dansk som andetsprog  

 skal have et kvalitetsmæssigt løft, ligesom ressourcerne til undervisningen  

 skal udnyttes bedre end i dag.
 Lovforslaget skal endvidere styrke og formalisere samspillet mellem  

 danskundervisningen og den øvrige integrationsindsats, og sikre  

 sprogcentrenes placering som en integreret del af det øvrige  

 voksenuddannelsessystem.
Med lovforslaget overføres ansvaret for undervisningens drift og  

 finansiering, der siden 1986 har været varetaget af amtskommunerne og de to  

 hovedstadskommuner, til primærkommunerne.
Der lægges op til kommunalt  

 samarbejde om opgavens løsning, fordi mange kommuner vil have et for  

 beskedent deltagergrundlag til selv at kunne udbyde undervisningen under  

 hensyntagen til en hensigtsmæssig ressourceudnyttelse.
En bærende ide i lovforslaget er, at undervisningen skal gennemføres på  

 sprogcentre, der har et professionelt voksenpædagogisk fagmiljø med  

 differentierede og fleksible undervisningstilbud til den enkelte indvandrer  

 og flygtning.
Dette er en væsentlig forudsætning for et kvalificeret og  

 økonomisk forsvarligt undervisningstilbud.
Samlingen af  

 undervisningstilbudene på sprogcentre gør det muligt at sikre hensigtsmæssige  

 undervisningstilbud til kursistgruppen, der har meget forskellige baggrunde,  

 forudsætninger og behov.
Undervisningstilbudet kvalificeres og effektiviseres og timetallet  

 forudsættes forøget med 30 pct. i forhold til i dag.
Der opstilles klare mål  

 og delmål for undervisningen, der skal danne baggrund for en løbende  

 evaluering af sprogtilegnelsen.
Undervisningen kan afsluttes med centralt  

 stillede prøver, og en prøveadministrativ enhed etableres i  

 Undervisningsministeriet.
 Efteruddannelse af sprogcentrenes medarbejdere styrkes, og der sikres  

 tolkebistand i forbindelse med sprogcentrenes holdindplacering og vejledning.  

 Som noget nyt skabes der mulighed for at udvide undervisningstilbudet med  

 undervisning i grundlæggende regning og matematik til kursister med behov  

 herfor.
Endelig forslås som noget nyt, at sprogcentrene skal tilbyde et særligt  

 uddannelsestilbud til ledige dagpengemodtagere med utilstrækkelige  

 danskkunskaber, såvel udlændinge som personer der har opnået dansk  

 statsborgerskab, med henblik på at give denne persongruppe tilstrækkelige  

 dansksproglige færdigheder.
Tilbudet omfatter dansksproglig vurdering med  

 efterfølgende undervisning og obligatorisk prøve.
Forslaget indebærer, at loven træder i kraft den 1. juli 1998 samtidig med  

 forslag til integrationslov L 155. Fra dette tidspunkt modtager alle omfattet  

 af lov om undervisning i dansk som andetsprog et udvidet og effektiviseret  

 undervisningstilbud.
Som en overgangsordning har amtkommunerne indtil 1.  

 januar 1999 ansvaret for undervisningens drift og finansiering for de  

 personer, der ikke er omfattet af integrationsloven.
Herefter overgår hele  

 ansvaret til kommunerne.
 Merudgifterne i forbindelse med lovforslaget er på ialt 45 mio. kr. i  

 1998, 100 mio. kr. i 1999 faldende til 50 mio. kr. i 2002, der foreslås  

 anvendt til forøgelse af undervisningsniveauet, kvalificering af  

 undervisningstilbudet og kommunal finansiereing af undervisningsmaterialerne,  

 der hidtil har været betalt af kursisterne selv.
 Idet jeg iøvrigt henviser til lovforslaget med bemærkninger, tillader jeg  

 mig at anbefale lovforslaget til hurtig og velvillig behandling i det høje  

 ting.
