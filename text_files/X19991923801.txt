Disciplinærnævnet fandt, at selve erhvervelsen af selskabet  

 reelt var sket for egne midler og dermed var i strid med dagældende §  

 84, stk. 2 i anpartsselskabsloven.
Nævnet fandt videre, at indklagede  

 enten var eller ved sin revisionspåtegning blev klar over, hvorledes  

 erhvervelsen var sket.
Indklagede havde derfor handlet i strid med god  

 revisorskik ved ikke at give oplysning herom i sin revisionspåtegning.  

 Indklagede havde tillige tilsidesat sine pligter som statsautoriseret revisor  

 ved ikke at have foranlediget, at et i regnskabet bogført  

 tilgodehavende på ca. 32 mio . kr. - ud af en samlet balancesum  

 på ca. 381/2 mio. kr. - blev nedskrevet.
De aktiver, der blev anskaffet  

 for selskabets investeringsfondsmidler, var pantsatte.
Ved ikke at tage  

 skridt til at undersøge, hvorvidt aktiverne var frie og  

 ubehæftede, havde indklagede endvidere tilsidesat kravene til god  

 revisorskik.
Værdiansættelsen af nogle filmrettigheder dannede  

 grundlag for regnskabspost tilgodehavende moms, ca. 3 mio. kr.
Nævnet  

 fandt, at indklagede var bekendt med, at der forelå en sådan  

 usikkerhed med hensyn til den korrekte værdiansættelse, at dette  

 burde være fremgået af regnskabet, eventuelt i form af  

 afsættelse af midler til eventualforpligtelser.
Nævnet fandt det  

 derimod ikke med den for et disciplinæransvar fornødne sikkerhed  

 godtgjort, at indklagede havde haft en sådan indsigt i de foretagne  

 transaktioner, at hans bistand i forbindelse med et forsøg på at  

 får udbetalt et momsbeløb på ca. 2,4 mio. kr. kunne  

 kritiseres.
Indklagede blev derfor frifundet for dette klagepunkt.
 Den forskyldte bøde, der efter princippet i straffelovens § 3  

 skulle udmåles inden for det maksimum på 50.000 kr., der var  

 gældende, da indklagede påtegnede regnskabet, blev fastsat til  

 25.000.
God revisorskik Ved skrivelser af 24. januar 1997 (modtaget den 28. januar  

 1997) og 3. marts 1997 har Statsadvokaten i Ålborg indgivet klage mod  

 statsautoriseret revisor Martin Sønderskov v/ advokat Jørgen  

 Thomsen.
 Erhvervs- og Selskabsstyrelsen har den 3. marts 1997  

 oplyst, at Martin Sønderskov har været beskikket som revisor  

 siden 13. februar 1981.
1. sagens opkomst og klagen I forbindelse med en efterforskning om mulig  

 selskabstømning på køberside blev politiet i Ålborg  

 opmærksom på, at indklagede i et vist omfang havde været  

 impliceret i nogle af de transaktioner, som sagens hovedmistænkte,  

 Henning Palsgaard Clausen, angiveligt havde foretaget for dels at kunne  

 tømme selskaberne, dels for at forsøge at få udbetalt  

 negativt momstilsvar i et af selskaberne.
 Henning Palsgaard Clausen blev i perioden 1994 og 1995  

 sigtet for 4 forhold vedrørende ulovlig selvfinansiering, 4 forhold  

 vedrørende skyldnersvig, 1 tilfælde af forsøg på  

 bedrageri og 1 tilfælde af ødelæggelse af  

 forretningsbøger med videre.
 Politiet i Ålborg rejste den 22. januar 1996  

 sigtelse mod indklagede dels for medvirken til 2 af de forhold, som sagens  

 hovedmistænkte var sigtet for, dels for overtrædelse af  

 straffelovens § 155 om stillingsmisbrug, subsidiært straffelovens § 157  

 om groft uagtsom pligtforsømmelse.
Sigtelserne mod indklagede var formuleret  

 således " 1.
 STRAFFELOVENS § 279, jfr. § 21 og 23, jfr. § 286, stk. 2,  

 medvirken til forsøg på bedrageri af særlig grov  

 beskaffenhed m.h.t. kr. 2.420.000 for derigennem at skaffe sig eller andre  

 uberettiget vinding, ved i tiden fra 02 01 92  -  10 03 92 i forening med  

 Henning Palsgaard Clausen retsstridigt at have forsøgt at fremkalde,  

 bestyrke eller udnytte den vildfarelse hos Told- og Skatteregion Aalborg, at  

 selskabet "TBJ af 29/12-55 ApS" var berettiget til udbetaling af  

 beløbet i negativ moms, hidrørende fra en handel af 30/11-91  

 med distributionsrettighederne for filmen "The Hired Gun" mellem TBJ af  

 29/12-55 ApS som køber og HPC 2 A/S som sælger, uagtet sigtede  

 den 30 04 90 eller 20 06 90 via det af ham beherskede selskab HPS 2 A/S  

 købte filmrettighederne for "The Hired Gun" sammen med 4 andre  

 filmrettigheder for kr. 1 plus royalty, alternativt ved betaling af kr. 1,8  

 mio, og som led i salget af "HPC 2 A/S" den 30 06 90, blev videresolgt til  

 "HPC 1 A/S", der beherskedes af Henning Palsgaard Clausen, for kr. 306.000,  

 hvilket formodes at være prisen for selskabet "HPC 2 A/S" aktier,  

 hvorfor han måtte indse, at salgsværdien på kr. 11.000.000  

 for "The Hired Gun" langt måtte overstige værdien på det  

 frie marked, hvorved man forsøgte at bestemme TSR Aalborg til at  

 udbetale beløbet, hvilket mislykkedes, idet forsøget på  

 bedrageri blev opdaget, hvorfor momsen ikke blev udbetalt.
 2.
 STRAFFELOVENS § 283, stk. 1, nr. 3, JFR. § 23, JFR. § 286,  

 STK. 2, ved i tiden fra 18 11 91 - 14 03 92, ved tilskyndelse, råd  

 eller dåd, at have medvirket til, at Henning Palsgaard Clausen i  

 perioden fra den 29 11 91 - 05 12 91, har kunnet forstikke kr. 4.744.498 fra  

 TBJ af 29/12-55 ApS, hvorved selskabet blev tømt for værdier,  

 således at der ikke resterede midler til betaling af selskabsskat med  

 kr. 4.040.498, der forfaldt til betaling den 20/11-92 og 20/11-93, samt  

 betaling af udskudt skat med kr. 704.000 svarende til skatten af  

 investeringsfondshenlæggelser.
 3.
STRAFFELOVENS § 155 subs. § 157, ved som foran beskrevet  

 og tillige i tiden fra 30/11-91 - 13/02-92 at have misbrugt sin stilling som  

 statsautoriseret revisor ved ikke at gennemføre revisionen af  

 perioderegnskabet for anpartsselskabet "TBJ af 29/12-55 ApS" for perioden  

 01/05-91 - 30/11-91 i overensstemmelse med god revisionsskik, idet han, for  

 at skaffe sig eller andre en uberettiget fordel, afgav  

 revisionspåtegning uden bemærkninger, uagtet han som foran  

 beskrevet måtte være vidende om, at perioderegnskabet ikke var  

 retvisende, idet Henning Palsgaard Clausen via "Future Holding ApS", den  

 29/11-91 for kr. 32.072.098 købte selskabet "TBJ af 29/12-55 ApS", der  

 den 30/11-91 købte distributionsrettighederne for filmen "The Hired  

 Gun" for kr. 11.000.000 af selskabet HPC 2 A/S, der ligeledes beherskedes af  

 Henning Palsgaard Clausen, og samme dag, den 30/11-91, indgik  

 distributionsrettighederne for filmen "The Hired Gun" i  

 resultatopgørelsen for "TBJ af 29/12-55 ApS" som del af posten  

 "ekstraordinære udgifter" med et beløb på kr. 11.000.000  

 hvorved en skattepligtig indtægt i selskabet, i forbindelse med  

 omlægning af regnskabsåret fra 1/5 - 30/04 til 1/12 - 30/11 med  

 overgangsperiode 01/05-90 - 30/11-91, blev ændret til en negativ  

 skattepligtig indtægt, hvorved det offentliges ret blev krænket,  

 ligesom han undlod at gøre bemærkninger om, at selskabet "TBJ af  

 29/12-55 ApS" havde ydet et lån på kr. 32.072.098 til  

 moderselskabet "Future Holding ApS" til køb af "TBJ af 29/12-55 ApS",  

 dels at "TBJ af 29/12-55 ApS" anparter og stemmeret var stillet i sikkerhed,  

 som håndpant i Midtbank A/S indtil den 10 04 92." Indklagede nægtede sig skyldig.
 Statsadvokaten i Ålborg besluttede den 24. januar  

 1997 at opgive påtalen mod indklagede med følgende  

 begrundelse:
"Ved min beslutning har jeg lagt vægt på  

 bevismæssige og ressourcemæssige grunde, herunder blandt andet,  

 at jeg samtidig hermed har opgivet påtalen mod Henning Palsgaard  

 Clausen på grund af dennes helbredsmæssige forhold" Statsadvokaten indbragte samme dag sagen for  

 Disciplinærnævnet.
 I sin indbringelsesskrivelse har statsadvokaten  

 fremhævet følgende 2 forhold, der efter hans opfattelse var  

 kritisable:
1) Indklagede har den 13. februar 1992 i sin egenskab af  

 valgt revisor forsynet årsregnskabet for perioden 1. maj - 30. november  

 1991 for  "TBJ af 29/12-55 ApS" med en anmærkningsfri  

 revisionspåtegning uagtet regnskabet ikke gav et retvisende billede af  

 selskabets aktiver og passiver, og 2) Indklagede har medvirket aktivt ved Henning Palsgaard  

 Clausens forsøg på (uberettiget) at få udbetalt negativt  

 momstilsvar på ca. 2,4 mill. kr.
 Indklagede har påstået frifindelse.
2.Sagens omstændigheder Det fremgår af politiets efterforskningsmateriale,  

 at Henning Palsgaard Clausen er registreret revisor og sammen med indklagede  

 drev revisionsfirmaet Palsgaard Clausen Revision A/S.
Henning Palsgaard  

 Clausen ejede revisionsfirmaet, hvor indklagede var direktør.
2.1 Filmen "The Hired Gun" Indklagedes og Palsgaard Clausens revisionsfirma var  

 indtil efteråret 1988 revisor for et selskab, Hollywood Film Group A/S,  

 hvis bo blev taget under konkursbehandling den 27. oktober 1988. Boets  

 aktiver bestod bl.a. af filmrettighederne til filmene "The Hired Gun", "Final  

 Chase" og "The Action Force Team". Filmrettighederne blev i forbindelse med  

 konkursen overtaget af filmenes 2 svenske instruktører, der den 4.  

 november 1988 indgik aftale med et andet selskab Service Leasing A/S v/ Jens  

 Chr.
Sørensen, som udstedte produktionsgaranti til  

 færdiggørelse af filmene.
 Service Leasing A/S og Fan Fan Company ApS - der efter det  

 af politiet oplyste beherskedes af Henning Palsgaard Clausen - indgik den  

  29. december 1988 en samarbejdsaftale om færdiggørelse af  

 filmene i regi af The Investment Group I/S, hvor parterne indgik med  

 henholdsvis 5/6 og 1/6. Henning Palsgaard Clausen havde fuldmagt til at  

 træffe samtlige beslutninger og tegne selskabet The Investment Group  

 I/S.
Service Leasing A/S solgte den 26. maj 1989 sin andel i  

 interessentskabet The Investment Group I/S til Henning Palsgaard Clausen  

 eller ordre.
Henning Palsgaard Clausen beherskede herefter The Investment  

 Group I/S.
 Iflølge et brev fra indklagede til en svensk  

 advokat den 20. oktober 1989 havde indklagede været revisor i The  

 Investment Group I/S siden interessentskabets start.
Indklagede har i denne forbindelse til politirapporten  

 oplyst, at interessentskabet købte rettigheder af Service Leasing, men  

 at indklagede aldrig har udarbejdet regnskab for interessentskabet.  

 Ifølge samme rapport har indklagede tillige "på et tidspunkt"  

 været revisor for Fan Fan Company ApS.
Ifølge udskrift fra  

 Erhvervs- og Selskabsstyrelsen har revisionsfirmaet Palsgaard Clausen  

 været revisor for Fan Fan Company ApS i perioden fra 3. november 1989  

 til 30. juli 1990.
 Technicolor havde den 2. marts 1989 meddelt tilladelse  

 til, at The Investment Group I/S var autoriseret til hos Technicolor at  

 bestille masterfilm til "The Hired Gun".
Ifølge sin egen forklaring til politirapport  

 købte indklagede den 1. april 1989 et skuffeselskab, for kr. 306.000.  

 Samtidig købte dette selskab aktiverne i det oprindelige  

 revisionsselskab, Henning Palsgaard Clausen A/S, ligesom skuffeselskabet  

 overtog navnet på revisionsfirmaet.
Det oprindelige  

 revisionsaktieselskab tog herefter navneforandring til HPC 1 A/S.
Indklagede finansierede købet med en egenkapital  

 på kr. 102.000 og lånte kr. 204.000 af Palsgaard Clausen  

 personlig.
Palsgaard Clausen fortsatte uagtet salget som medlem af  

 bestyrelsen og indklagede som direktør.
The Fan Fan Company ApS tog i efteråret 1989  

 navneforandring til KLC 1 ApS.  Ligeledes i efteråret 1989 solgtes  

 aktiviteterne i revisionsfirmaet Henning Palsgaard Clausen A/S til Th.  

 Møller A/S, statsautoriserede revisor, hvori indklagede samtidig blev  

 ansat pr. 1. oktober 1989. Selskabet Henning Palsgaard Clausen A/S tog  

 samtidig navneforandring til HPC 2 A/S.
Ifølge selskabets regnskab pr.  

 30. juni 1989 ejedes aktiekapitalen 100 % af indklagede.
I en erklæring af 7. december 1989 meddelte  

 Technicolor, at der vedrørende filmen "The Hired Gun" var rejst tvivl  

 om ejerforholdene og betalinger, hvorfor man indtil videre standsede  

 udlevering af materiale.
Indklagede har herom til politirapport forklaret, at  

 det tidligere omtalte brev af  20. oktober 1989 til den svenske advokat var  

 skrevet i anledning af, at der var disputs om filmrettighederne.
Indklagede  

 havde ikke selv kontaktet Technicolor med henblik på afklaring  

 heraf.
 I The Investment Group I/S' interne oplæg til  

 fremtidige aktiviteter, dateret 12. januar 1990, oplyses, at det må  

 afklares, om Technicolor vil frigive materialer, forinden filmen "The Hired  

 Gun" kan markedsføres.
The Investment Group I/S overdrog den 30. april 1990  

 rettighederne til 5 film, herunder "The Hired Gun", til det fortsat af  

 indklagede ejede selskab HPC 2 A/S for kr. 1,- + en royalty 30% af fremtidige  

 salgsindtægter.
Indklagede underskrev aftalen for køber som  

 eneaktionær.
Der blev ifølge indklagedes forklaring til  

 politirapport ikke overtaget nogen forpligtelser for filmrettighederne.
Det fremgår imidlertid, at rettighederne til samme 5  

 film den 20. juni 1990 af KLC 1 ApS blev solgt til HPC 2 A/S for kr. 1,8 mio.  

 Også denne aftale er underskrevet af indklagede på vegne  

 køber.
Som sælger underskrives i begge tilfælde af Kirsten  

 Lund Christensen, der efter det oplyste samlevede med Henning Palsgaard  

 Clausen.
Indklagede var i hele perioden revisor for selskabet KLC 1 ApS (der  

 som nævnt indtil 21/8 1989 havde heddet Fan Fan Company ApS).
Indklagede har til politirapport afgivet forklaring om de  

 2 aftaler.
I rapporten anføres:
"Afh. bekræfter, at han har underskrevet aftalen.  

 Afh. bekræfter, at køber er HPC 2 A/S.
Afh. oplyser, at han ikke  

 husker hvilket alternativ der blev anvendt ved købet, men at  

 købesummen jfr. et senere regnskab pr. 30 06 90 ses opgjort til kr.  

 1,8 mio, tilsyneladende lig med alternativ 2. Afh. er forespurgt, hvad  

 gælden til Technicolor var ved aftalens underskrift, afh. ved det ikke.  

 Afh. oplyser, at han ikke har deltaget i udarbejdelsen af regnskabet pr. 30  

 06 90. Afh. er forespurgt hvem sælger var og afh. oplyser, at det er et  

 I/S bestående af 2 selskaber med relationer til HPC.
 Afh. er forespurgt, om han personligt ønskede denne  

 filmhandel gennemført, det gjorde han ikke oplyser han, det skete  

 efter HPC' s ønske.
 Afh. husker ikke at han har fået nogen reel  

 begrundelse af HPC for transaktionen, der reelt var uden interesse for  

 afh.
 Supplerende oplyser afh., at der allerede var  

 indgået mundtlig aftale med HPC pr. 30 09 89, gående på, at  

 HPC skulle overtage HPC 2 A/S til samme pris, som afh. havde givet for  

 selskabet.
 ...
Afh. oplyser, at han ikke husker, at der har været  

 forhandlet om filmen 2 gange, men han vil ikke afvise, at han har skrevet  

 under på kontrakten.
Afh. synes, at det ligner en erstatning af aftalen  

 af kontrakten af 30 04 90.
 Afh. er forespurgt, hvem der repræsenterer  

 sælger, og afh. oplyser, at det er højst sandsynligt, at Kirsten  

 Lund Christensen ejede selskabet KLC 1.
 Afh. kommer nu i tvivl om, hvilken af kontrakterne det er  

 han husker, og hvilken der er den endeligt bindende mellem parterne.
 Købesummen er uanset hvilken aftale der er gjort  

 gældende berigtiget via mellemregning, i hvert fald i den periode afh.  

 var ejer af selskabet HPC 2 A/S.
Afh. er forespurgt, hvorledes han som direktør i  

 HPC 2 A/S sikrede sig adkomsten til den købte filmrettighed, samt  

 hvorledes han opgjorde købesummen? Afh. forklarede, at filmen The Hired Gun var ganske  

 tæt på færdiggørelsen, der manglede kun lyd og  

 farvekorrektion.
Afh. er bekendt med, at der tidligere har været  

 markedsført film i samme stil i et firma der hed Hollywood Film Group,  

 hvor de forventede indtægter rigeligt skulle inddække  

 købesummen som angivet i aftalerne.
Afh. er bekendt med, at 3 af de opgivne film har  

 været ejet af flere selskaber tidligere, bl.a.
Hollywood Film Group,  

 Service Leasing samt The Investment Group.
Afh. gik ud fra, at dette  

 prisniveau stadigt var gældende på markedet.
Afh. forklarer, at hvis filmen The Hired Gun blev  

 færdiggjort, så er han overbevist om, at den kunne spille  

 pengene/købesummen hjem." I HPC 2 A/S' årsregnskab for 1990/91 fremgår,  

 at posten "rettigheder" er anskaffet for kr. 1,8 mio.
HPC 1 A/S købte den 30. juni 1990 aktierne i HPC 2  

 A/S.
Anskaffelsessummen og den bogførte værdi udgjorde kr.  

 306.000. I selskabets årsregnskab pr. samme dag anføres som  

 gæld en mellemregningspost på kr. 102.000 med indklagede.
Denne  

 post fremgår endvidere af selskabets følgende 2 regnskaber.
 Om nævnte mellemregningspost fremgår af en  

 politirapport, hvor indklagede er afhørt:
 "Afh. forklarer, at han i 1990 sælger HPC 2 A/S  

 til HPC 1 A/S for kr. 306.000, hvoraf de kr. 204.000 blev modregnet i afh.s  

 personlige gæld til HPC.
 Aktiviteterne i selskabet HPC 1 A/S blev 1/4-89 solgt til  

 HPC 2 A/S for ca. 2 mio., HPC 2 A/S videresælger aktiviteten til Th.  

 Møller for samme pris 30/9-89.
Afh. er forespurgt, hvorledes HPC 2 A/S finansierede  

 købet af aktiviteterne i HPC 1 A/S og afh. oplyser, at det blev  

 finansieret ved lån fra Service Leasing på ca. 1,1 mio og dels  

 ved kassekredit i Nørresundby Bank på ca. kr. 800.000, og resten  

 har HPC 1 A/S tilgode." Foreholdt (årsregnskab 89/90 for HPC 2 A/S) oplyser  

 afh., at købesummen har været 2,4 mio kr.
Afh. er forespurgt, om der er stillet sikkerhed for disse  

 lån,  og afh. oplyser, at HPC kautionerede overfor Service Leasing,  

 svarende til 2/3 af købesummen og afh. kautionerede overfor  

 Nørresundby Bank, svarende til 1/3 af købesummen." Og videre hedder det i politirapporten:
 "... Afh. er forespurgt om baggrunden for handlen,  

 hvorledes prisen er fastsat, og hvilke aktiver/passiver der indgik i handlen,  

 der tænkes her specielt på filmrettigheder.
Afh. forklarer, at baggrunden var, at han ikke havde noget  

 behov for at have et selskab, og at de 2 tilbageværende kunder skulle  

 varetages af HPC.
Afh. oplyser, at der er tale om 2 kunder i Frederikssund,  

 der forelå nogle faste aftaler med disse.
Afh. oplyser, at det var hans anskaffelsessum, der svarede  

 til egenkapitalen.
De erhvervede filmrettigheder indgik i handlen." Den 9. august 1990 erklærede Henning Palsgaard  

 Clausen i fogedretten, at Investment Group I/S var insolvent, at  

 rettighederne var solgt for 1,- kr., og at selskabet ikke havde  

 økonomiske muligheder for at få frigivet rettighederne.  

 Indklagede har til politiet oplyst, at han ikke havde kendskab til det, der  

 blev forklaret i fogedretten.
 Indklagede har til politirapport forklaret, at han pr. 11.  

 september 1990 reelt udtrådte af direktionen i HPC 1 A/S, der på  

 dette tidspunkt, som nævnt,  havde erhvervet indklagedes tidligere  

 selskab HPC 2 A/S.
 Ifølge indklagedes selvangivelse fremgår  

 ovennævnte mellemregning på kr. 102.000 ikke som et formueaktiv  

 pr. 31. december 1990.
 Indklagede gav den 11. februar 1991 KLC 1 ApS'  regnskab  

 for perioden 1. maj 1989 - 30. april 1990 blank revisionspåtegning.
2.2 Erhvervelsen af TBJ af 29/12-55 ApS Ultimo november 1991 erhvervede Henning Palsgaard Clausen  

 selskabet TBJ af 29/12-55 ApS.
Efter erhvervelsen opkøbte selskabet  

 rettighederne til filmen "The Hired Gun".
 De nærmere omstændigheder ved erhvervelsen af  

 selskabet var følgende:
Henning Palsgaard Clausen erhvervede den 18. november 1991  

 skuffeselskabet BOPH nr. 156 ApS med en anpartskapital på kr. 80.000. I  

 samme forbindelse tog selskabet navneforandring til Future Holding ApS.  

 Palsgaard Clausen blev registreret som direktør.
Det firma,  

 revisionsfirmaet Th.
Møller, hvor indklagede var ansat, registreredes  

 samtidig som revisor  Indklagede har til politiet oplyst, at han havde  

 kendskab til kapitalforholdene, og at han har udarbejdet kassekladde  

 vedrørende selskabets drift indtil 31. januar 1992.
TBJ af 29/12-55 ApS ansøgte den 26. november 1991  

 Told- og Skatteregion Aalborg om ændring af regnskabsåret til  

 1/12 - 30/11 med overgangsperiode 1. maj  1990 til 30. november 1991.  

 Ansøgningen, der var underskrevet af indklagede, blev  

 imødekommet den 13. december 1991.  Om ansøgningen har  

 indklagede til politirapport forklaret, at når et selskab køber  

 et andet selskab, skal de have samme regnskabsår, hvorfor det var  

 nødvendigt at indgive ansøgningen.
Indklagede har endvidere  

 forklaret, at han af Palsgaard Clausen fik at vide, at TBJ af 29/12-55 ApS  

 skulle anvendes til markedsføring af filmene.
 Ifølge notat udarbejdet af Told- og Skatteregion  

 Aalborg havde Palsgaard Clausen pr. 29. november 1991 en negativ formue  

 på kr.3.875.935 og kautionsforpligtelser på kr. 2.639.162.
Ved aftale ligeledes af 29. november 1991 erhvervede  

 Future Holding ApS selskabet TBJ af 29/12-55 ApS.
Palsgaard Clausen  

 underskrev på vegne køber.
Købesummen var kr. 32.072.098,  

 der fremkommer som summen af egenkapital (kr. 28.754.098) og overkurs af  

 skat, 77,2 (kr. 3.520.000) og med fradrag af anslået  

 værdistigning fra 1. maj 1991 til salgsdato efter skat (kr. 202.000).  

 De likvide midler i selskabet udgjorde kr. 33.111.436.
Aftalen var ændret i forhold til et tidligere  

 udkast, hvori det var anført, at køber skulle stille en  

 uigenkaldelig bankgaranti på 5 mio. kr.
Indklagede har til  

 politirapport forklaret, at han ikke husker dette udkast.
 Om handlen har indklagede i øvrigt til  

 politirapport forklaret, at han modtog en redegørelse for TBJ af  

 29/12-55 ApS., at Palsgaard Clausen bad indklagede gennemgå materialet,  

 og at det ikke gav anledning til kommentarer.
Handlen var finansieret ved, at Palsgaard Clausen den 25.  

 november 1991 havde stillet kr. 900.000 af anparterne samt den fulde  

 stemmeret i TBJ af 29/12-55 ApS som sikkerhed i Midtbank.
Den 26. november  

 1991 anmodede Palsgaard Clausen om at overføre købesummen til  

 sælgers konto mod at sælger overførte kr. 32.101.489,  

 svarende til differencen mellem selskabets opgjorte likvide midler og  

 indestående på investeringsfondskonti, til TBJ af 29/12-55 ApS'  

 konto.
Herefter skulle banken overføre kr. 32.072.098 fra TBJ af  

 29/12-55 ApS' konto til Future Holdings konto.
 Om transaktionerne anføres det i politiets  

 efterforskningsmateriale:
"29 11 91 overføres fra købers konto til sælger:
kr.-32.072.098 29 11 91 overføres fra sælgers konto til køber kr. 32.101.489 29 11 91 overdrager sælger 3 inv.fonds til køber kr.  1.009.947 Likviditetsoverskud ved handlen kr.  1.039.38 Herved er der ikke taget hensyn til  

 refusionsopgørelsen.
Købet af TBJ af 29/12-55 ApS er således reelt  

 finansieret med TBJ`s egne midler." Under en politiafhøring har prokurist i Midtbank,  

 Vagn Krostrup, bekræftet, at købet var finansieret for det  

 købte selskabs egne midler.
Indklagede er til politirapport foreholdt, at  

 købesummen tilsyneladende hidrører fra TBJ af 29/12-55 ApS'  

 egne midler, og forespurgt om han havde overvejet, om anpartsselskabslovens §  

 84, stk. 2 kunne være overtrådt.
Herom hedder det i  

 politirapporten:
 "Afh. fik kendskab til, at det købende selskab  

 lånte købesummen på ca. 32 mio. i Midtbank, idet afh. fik  

 forelagt bogføringsbilagene da det var sket.
 Samtidig med at købesummen blev frigivet til  

 sælger skulle datterselskabets aktiver overføres til en konto i  

 Midtbank i datterselskabet - TBJ - navn.
 Efter at denne transaktion var gennemført  

 udlånte datterselskabet sin likviditet til moderselskabet.
 Afh. foreholdt HPC netop den omtalte § i ApS loven og fik  

 forelagt et responsum, der redegjorde for, at det var lovligt, hvis visse  

 formkrav var opfyldt.
Afh. er forespurgt, om det var finansiering eller  

 udlånet, der var lovligt? Afh. oplyser, at udlån fra datterselskabet til  

 moderselskab var lovligt, men at advokaten i responsum oplyste, at der ikke  

 var tale om finansiering, men om udlån når pengene blev  

 overført på den beskrevne måde." I halvårsregnskab for 1. maj - 30. november 1991  

 anføres TBJ af 29/12-55 ApS' likvide midler til kr. 1.039.345, der  

 udgøres af investeringsfondskonti.
Mellemregningen med Future Holding  

 ApS opgøres til et tilgodehavende på kr. 32.398.219.
2.3. Erhvervelsen af rettighederne til "The Hired Gun" Den 30. november 1991 solgte HPC 2 A/S rettighederne til  

 "The Hired Gun" til TBJ af 29/12-55 ApS for kr. 11 mio. + moms.
Henning  

 Palsgaard Clausen underskrev for køber og Kirsten Lund Christensen for  

 sælger.
Kirsten Lund Christensen boede, som tidligere nævnt,  

 efter det oplyste indtil januar 1991  sammen med Henning Palsgaard Clausen.  

 Indklagede har til politirapport forklaret, at han ikke har kendskab til,  

 hvorledes købesummen var fastsat, men dog var bekendt med, at der var  

 solgt filmrettigheder for relativt store beløb.
Foreholdt at  

 indklagede ved 2 tidligere lejligheder havde underskrevet  

 købekontrakter, hvor filmrettighederne var solgt for væsentlig  

 lavere priser, og hvor Kirsten Lund Christensen har underskrevet for  

 sælger, og om dette gav anledning til dyberegående  

 undersøgelser af handlen har indklagede forklaret:
 "...at det absolut ville have givet anledning til  

 dyberegående undersøgelser omkring værdiansættelsen,  

 men inden afh. nåede dertil blev det oplyst af kriminalassistent Preben  

 Pedersen, at han havde kendskab til væsentlige salgsbeløb, der  

 ikke var tilflydt ejeren af rettighederne.
Derfor blev filmrettighederne i regnskabet ansat til 0,  

 idet den betragtedes som usælgelig, i det mindste væsentlig  

 forringet på markedet, idet der var uklarhed over i hvilket omfang den  

 var solgt." 2.4 Investeringsfondsmidlerne Den 5. december 1991 underskrev Palsgaard Clausen  

 ansøgning om frigivelse af investeringsfondsmidler i TBJ af 29/12-55  

 ApS.
Beløbet blev samme dag indsat på selskabets konto.  

 Baggrunden var 2 fakturaer, begge dateret 30. november 1991 vedrørende  

 selskabets  køb af driftsinventar fra Postbrød ApS og E.
Post  

 Madsen Finans ApS, i alt kr. 1.860.000. Handlen var et sale and lease  

 back-arrangement.
I følge aftalerne var betalingsbetingelserne i begge  

 tilfælde således, at nettobeløbet forfaldt til betaling d.  

 1/1 1992 og et beløb svarende til momsen forfaldt d. 20/2 1992.  

 Handlerne blev ophævet pr. 31. december 1991. De overdragne effekter  

 var løsørepantsat til FIH, Aalborg, hvis prokurist i en  

 efterfølgende afhøring i 1994 til politiet har forklaret, at  

 pantebrevet på det tidspunkt fortsat var gældende.
 Indklagede har til politirapport forklaret, at han ikke  

 havde undersøgt, om der var pant i driftsmateriellet.
 Om sale and lease back-arrangementet hedder det i  

 indklagedes forklaring til politirapport:
 "31 12 91 sælger TBJ de samme driftsmidler  

 tilbage til de oprindelige sælgere til samme pris.
 Indklagede er forespurgt, om han som revisor har foretaget  

 dyberegående undersøgelse omkring TBJ' s investering i  

 driftsinventar i form af bageriudstyr og efterfølgende dispositioner  

 med de frigivne investeringsfondsmidler.
 Afh. har fået forklaret, at Post Madsen  

 ændrede mening og ønskede han selv skulle eje driftsmidlerne,  

 hvorfor han købte dem tilbage.
 Afh. forklarer, at han ikke som revisor har foretaget  

 undersøgelser omkring køb og tilbagesalg af driftsmidlerne.
 Afh. oplyser på forespørgsel, at han er  

 bekendt med, at HPC tidligere har været revisor for Post Madsen.
Afh. oplyser på forespørgsel, at Post Madsen  

 var en af de klienter som blev overdraget fra HPC 1 til HPC 2, men  

 ophørte, da det gik videre til Th.
Møller.
Afh. afviser, at HPC  

 var i bestyrelsen for Post Madsen, da afh. reviderede TBJ-regnskabet." 2.5. Skatter og moms I politirapporten hedder det  videre:
 "TBJ af 29/12-55 ApS er således reelt tømt  

 for likvider ult. 1991.
 Skatterne opgøres (før refusion) som  

 følger:
Udskudt skat jfr. regnskab pr. 30 04 91 kr.   745.900 Selskabsskat for 1/5-90  - 30/4-91 kr. 3.583.438 Beregnet selskabsskat for 1/5  -  salgsdagen kr.   230.000 Udskudte/latente skatter i alt kr. 4.559.338" I afhøring af indklagede til politirapport hedder  

 det herom:
"Afh. er forespurgt om han har overvejet, om der kunne  

 være en sammenhæng mellem fastsættelsen af  

 købsprisen på filmrettigheden og den udskudte skat? Afh. forklarer, at den egentlige værdi i  

 TBJ-selskabet bestod i en fri egenkapital på ca. kr. 28 mio, som ved  

 udlodning som udbytte til finansieringsselskab ville kunne give en gevinst  

 på ca. kr. 7 mio efter skat, altså dobbelt så meget som  

 overkursen på skatten." Told- og Skatteregion Aalborg modtog den 2. januar 1992  

 TBJ af 29/12-ApS' anmodning om udbetaling af negativt momstilsvar, kr.  

 2.526.881. Anmodningen var underskrevet af Palsgaard Clausen, der anmodede om  

 hurtig ekspedition.
Told- og Skatteregion Aalborg stillede den 24. januar  

 1992 udbetalingen i bero.
Den 22. januar 1992 afgav Globus-gruppen købstilbud  

 på TBJ af 29/12-55 ApS.
I tilbudet var værdien af filmrettigheder  

 sat til kr. 11 mio.
 Herom fremgår det af politirapport, hvortil  

 indklagede er afhørt:
 "Afh. oplyser, at han ikke har været med til at  

 fastsætte salgsprisen, han har heller ikke foretaget  

 undersøgelser omkring køber, Globus Gruppen.
 Afh. har truffet Gravengård og Greve, der havde  

 forbindelse med Globus Gruppen, mødet fandt sted i forbindelse med  

 bestræbelserne på at sælge TBJ-selskabet.
 Mødet fandt sted i Holtet på  

 firmaadresse.
 Til stede var Gravengård, Greve, HPC og afh.
 På mødet redegjorde Gravengård og Greve  

 for, at de handlede med pantebreve, selskaber, biler m.v., samt at de  

 repræsenterede en sparekasse på Vestkysten.
Der var ingen konkrete forhandlinger." Der foreligger endvidere et tilbud angiveligt afgivet af  

 den franske virksomhed Analogue den 27. januar 1992 overfor TBJ af 29/12-55  

 ApS om køb af filmrettigheden til filmen "The Hired Gun" på FFR  

 9.500.000. Det anføres i tilbudet, at man havde været i kontakt  

 med Technicolor, der havde oplyst, at man ville kunne få adgang til  

 filmmaterialet.  På Told- og Skatteregion Aalborgs anmodning  har det  

 franske Toldvæsen undersøgt baggrunden for tilbudet.
I  

 konklusionen af undersøgelsen hedder det:
"Efter undersøgelse hos mine afdelinger viser  

 det sig, at dette dokument er falsk og udelukkende beregnet på at  

 gøre en klient en tjeneste uden den mindste modydelse for det franske  

 selskab." Af det franske toldvæsens materiale fremgår  

 det, at der er blevet sendt en fax på engelsk til firmaet Analogue,  

 indeholdende den tekst, som Analogues senere tilbud faktisk indeholder.  

 Øverst på den fremsendte tekst er med hånden  

 anført: "Please on your paper" Foreholdt tilbudet har indklagede til politirapport  

 forklaret:
 "Afh. bekræfter, at han har set bilaget  

 før.
Afh. har ikke foretaget undersøgelser omkring  

 firmaet, afh. er forespurgt hvilket firma det er, og han oplyser, at  

 "Mexit-selskabet" som var behersket af HPC og som afh. var revisor for,  

 købte textiler gennem Analogue" Indklagede har til politirapport afvist kendskab til, at  

 der skulle være tale om et fiktivt tilbud.
 Indklagede deltog den 20. og 31. januar 1992 i et  

 møde hos Told- og Skatteregion Aalborg vedrørende TBJ af  

 29/12-55 ApS' anmodning om udbetaling af negativt momstilsvar  

 vedrørende ovennævnte fakturaer af 30. november 1991.
 Indklagede indgav den 5. februar 1992 som revisor for TBJ  

 af 29/12-55 ApS klage over, at Told- og Skatteregion Aalborg endnu ikke havde  

 udbetalt negativt momstilsvar i henhold til selskabets ansøgning af 2.  

 januar 1992. Forespurgt til  politirapport, hvad beløbet skulle  

 anvendes til, har indklagede forklaret, at det skulle anvendes til at  

 købe et parti strækbukser eller lign. i Frankrig, der var  

 købt af selskabet Mexit Company.
Den 13. februar 1992 gav indklagede TBJ af 29/12-55 ApS'  

 regnskab for perioden 1. maj - 30. november 1991 blank  

 revisionspåtegning.
Under ekstraordinære udgifter var  

 anført "tab på filmrettigheder kr. 11 mio." Som aktiver var  

 medtaget mellemregning med moderselskabet, kr. 32.398.219 og tilgodehavende  

 moms m.v., kr. 3.272.335. Selskabet fik i den pågældende periode  

 en negativ skattepligtig indtægt på kr. 44.821. I  

 årsberetningen hedder det:
"Selskabet har ultimo året købt  

 filmrettigheder for 11.000.000 kr.
Desværre har det senere vist sig, at  

 rettighederne forud for købet uretmæssigt er blevet udnyttet af  

 tredjemand.
Rettighederne må derfor anses for  

 værdiløse." I revisionsprotokollen vedrørende samme regnskab  

 anfører indklagede:
 "Ved revisionen af balancen vil vi i overensstemmelse  

 med god revisionsskik overbevise os om de opførte aktivers  

 tilhørsforhold til selskabet, om deres tilstedeværelse på  

 starttidspunktet, samt om deres forsvarlige vurdering...
 Vi har udført revisionen af årsregnskabet  

 efter de foranstående retningslinier, dog således, at vi har  

 bygget vor revision på det af den tidligere revisor reviderede  

 perioderegnskab for perioden 1/5 - 29/11 1991...
 Selskabsskat.
 Selskabets skattepligtige indkomst er påvirket  

 kraftigt af det ekstraordinære tab på   11.000.000 kr. på  

 filmrettighederne.
Såfremt myndighederne ikke accepterer tabet som  

 direkte fradragsberettiget skal der betales selskabsskat i november 1992 med  

 ca. 4,2 mill. kr." I politirapport, hvortil indklagede er afhørt,  

 anføres det herom:
 "Afh. er forespurgt om der var tvivl, og afh. oplyser  

 at det var der, for ellers skriver han det ikke, problemet var om man kunne  

 dokumentere at filmen var værdiløs.
Afh. er forespurgt om ordlyden i revisionsprotokollen er  

 dækkende for hans revision? Afh. bekræfter dette." Om regnskabets ledelseserklæring, afgivet af  

 Palsgaard Clausen, har indklagede til politirapport oplyst, at den er afgivet  

 på indklagedes foranledning, hvilket er normal procedure.
Den 6. marts 1992 fremsendtes en telefax, stilet til  

 indklagede.
Faxens indhold er et udkast til klageskrivelse som følge  

 af, at Told- og Skatteregion Aalborg den 19. februar 1992 havde nægtet  

 at udbetale negativt momstilvar.
På faxens forside var påklistret  

 en gul "memo-lap", hvor det med håndskrift anføres:
"Fastholdelse kan få myndighederne til at  

 undersøge nærmere om det lovmæssige i de foretagne  

 dispositioner." I politirapport, hvortil indklagede er afhørt,  

 anføres det om memolappen og telefaxen:
 "Afh. er forespurgt om han har kendskab til den, samt  

 om kendskab til "memo-lap" på forsiden med tekst...
 Afh. har kendskab til den, der er tale om en kladde, hvor  

 afh. sandsynligvis har skrevet oplægget dagen før og forelagt  

 den for HPC til kommentar.
 Hvad angår memo-lappen på side 1 forklarer  

 afh., at han har udarbejdet den.
 Han forklarer den med, at den er udarbejdet fordi afh.  

 ikke syntes det var fornuftigt at klage over den manglende udbetaling, afh.  

 mente moms-pengene ville komme tilbage ved kreditering af handlen.
 Afh. forklarer, at hans kommentar vedr det  

 lovmæssige relaterer sig til finansiering ved købet af  

 selskabet.
Afh. henviser også til side 2, 1. afsnit og 4.  

 nederste afsnit, hvor myndigheder skulle have sagt på mødet, at  

 det var ulovligt." Indklagede underskrev og fremsendte klageskrivelsen den  

 10. marts 1992. Der var bl.a. vedlagt ovennævnte tilbud fra  

 Analogue.
 Future Holding ApS solgte den 14. marts 1992 TBJ af  

 29/12-55 ApS til ApS af 4/9-1986 i likvidation for kr. 33.509.150.  

 Købesummen skulle berigtiges ved, at køber indtræder i  

 sælgers mellemregning med selskabet.
Ifølge notat udarbejdet af Told- og Skatteregion  

 Aalborg er Aps af 4/9 1986 i likvidation et selskab der "opkøber overskudsselskaber fra en nært  

 tilknyttet gruppe af personer, som har 'specialiseret' sig i at tømme  

 selskaber for værdier og herefter lade selskabet opløse med  

 væsentlige offentlige krav." ApS af 4/9-1986 i likvidation solgte den 26. marts 1992  

 TBJ af 29/12-55 ApS til KLC 1 ApS for kr. 12.234.867, der skulle berigtiges  

 ved, at køber indtrådte i sælgers mellemregning med  

 selskabet.
 TBJ af 29/12-55 ApS, der efterfølgende tog  

 navneforandring til P.N.7 ApS, blev den 27. april 1993 opløst i  

 skifteretten i Aalborg som værende uden midler.
 I et responsum, indhentet i november 1992 til brug for en  

 anden sag udtaler sammenslutningen af danske filminstruktører, at  

 filmen "The Hired Gun" under gunstigste omstændigheder kan  

 værdiansættes til kr. 3-6 mio., og hvis blokeringen fra  

 Technicolor som anført i erklæring af 7. december 1989 fortsat  

 var gældende, kunne filmrettighederne vurderes til 0 kr.
 Technicolors repræsentant oplyste den 17. december  

 1992 under en afhøring foretaget af Interpol London, at man fortsat  

 ikke ville udlevere materialet af tidligere anførte grunde.
3. Parternes anbringender Klageren har gjort gældende, at indklagede har  

 tilsidesat de pligter, hans stilling medfører.
Indklagede har givet TBJ af 29/12-55 ApS' regnskab for  

 perioden 1. maj - 30. november 1991 anmærkningsfri påtegning,  

 uanset at regnskabet ikke giver et retvisende billede af selskabets aktiver  

 og passiver, dets økonomiske stilling samt resultat.
Herudover har  

 indklagede på en kritisabel måde medvirket aktivt ved Palsgaard  

 Clausens forsøg på (uberettiget) at få udbetalt negativt  

 momstilsvar med 2,4 mill. kr.
 Der bør lægges vægt på, at TBJ af  

 29/12-55 ApS reelt blev erhvervet for egne midler og at anparterne i samme  

 forbindelse blev håndpantsat i strid med anpartsselskabslovens § 84,  

 stk. 1. Regnskabets aktiv i form af mellemværendet med Future Holding  

 ApS, angivet til kr. 32.398.219, har været værdiløst eller  

 af meget ringe værdi, idet Future Holding, der var et til lejligheden  

 erhvervet skuffeselskab, anvendte lånet til erhvervelse af TBJ af  

 29/12-55 ApS eller - efter en formel betragtning - til indfrielse af  

 lån optaget til erhvervelse af selskabet.
Regnskabets aktiv i form af tilgodehavende moms m.v., kr.  

 3.272.335, bestod i hovedsagen af den moms, der blev faktureret i forbindelse  

 med selskabets køb den 30. november 1991 af rettighederne til filmen  

 "The Hired Gun" for kr. 11 mio. + moms.
Det sælgende selskab var  

 behersket af Palsgaard Clausen, hvilket indklagede må antages at have  

 været bekendt med.
Indklagede burde således have foretaget  

 undersøgelser angående prisfastsættelsen, der var helt  

 urealistisk høj.
Det bemærkes i denne forbindelse at indklagede i 1990 (i selskabet HPC 2 A/S) havde  

 været involveret i en handel med rettigheden til filmen, hvor prisen  

 for rettighederne til filmen og 4 andre film blev fastsat til henholdsvis 1  

 kr. + royalties og 1,8 mill. kr., at indklagede den 30. juni 1991 solgte aktierne i  

 HPC 2 A/S, incl. filmrettigheder, til HPC 1 A/S for kr. 306.000, at rettighederne for de 5 film i HPC 2' s regnskab  

 pr. 30. juni 1990 var bogført til en værdi af kr. 1.620.000, at Technicolor havde spærret for udlevering  

 af materiale angående filmen på grund af strid om rettighedernes  

 tilhørsforhold og manglende betaling af gæld og at filmen som følge heraf må antages  

 at have været værdiløs ved TBJ af 29/12-55 ApS'  

 erhvervelse den 30. november 1991.
 Indklagede har til politirapport forklaret, at han ikke  

 havde kendskab til, hvordan prisen var fastsat og ikke foretog  

 undersøgelser desangående.
 En undersøgelse ville have vist, at der ikke har  

 været grundlag for at fakturere filmen "The Hired Gun" til 11 mio. kr.  

 Der har således heller ikke været grundlag for at optage et  

 tilgodehavende momsbeløb, der havde relation hertil.
I resultatopgørelsen er optaget en post  

 vedrørende  ekstraordinære udgifter på 11 mio. kr.  

 vedrørende tab af filmrettigheder, der efter erhvervelsen viste sig  

 værdiløse.
Rettighederne var imidlertid værdiløse  

 allerede som følge af Technicolors blokering fra 1989.
 Overdragelsen af filmrettighederne mellem de  

 interesseforbundne selskaber HPC 2 A/S og TBJ af 29/12-55 ApS er sket til en  

 opskruet pris og har været uden forretningsmæssigt indhold.
Indklagede har forklaret, at han ikke foretog  

 nærmere undersøgelser af forholdet, idet rettighederne  

 måtte anses for værdiløse som følge af  

 kriminalpolitiets oplysninger om uberettiget udnyttelse.
Dette burde have  

 ført til, at indklagede havde søgt at udvirke handlens  

 tilbagegang eller i hvert fald burde have undersøgt forholdet  

 nærmere.
Det bemærkes herved, at der var tale om en intern  

 handel mellem Palsgaard Clausens selskaber, og at ingen del af  

 købesummen var erlagt ved regnskabsaflæggelsen, idet  

 første rate efter aftalen først skulle betales den 20. februar  

 1992. Indklagede har uden videre accepteret, at det påståede tab  

 kunne henføres til TBJ af 29/12-55 ApS, hvilket forudsætter, at  

 indklagede har lagt til grund, at der var realiteter bag handlen, herunder  

 med hensyn til prisfastsættelsen.
Hertil kommer, at det  

 påståede tab influerer på selskabets skatteforhold i en  

 sådan grad, at der lige netop ikke udløses skat.
Indklagedes eneste reelle rolle ved revisionen af  

 regnskabet var at revidere dispositionerne foretaget den 29. og 30. november  

 1991, idet han ifølge revisionsprotokollen indtil dette tidspunkt  

 havde baseret sig på den tidligere revisors arbejde.
Herved er en slags  

 forbehold vedrørende skattemyndighedernes accept af tabsfradraget  

 kommet til udtryk i revisionsprotokollen.
 Indklagede har medvirket aktivt til Palsgaard Clausens  

 forsøg på (uberettiget) at få udbetalt et momsbeløb  

 på ca. 2,4 mio. kr, hvilket er meget kritisabelt.
 Der henvises herved til, at indklagede deltog i et  

 møde med Told- og Skatteregion Ålborg den 31. januar 1992 og  

 indgav klageskrivelser af 5. februar og 10. marts 1992. På udkastet til  

 sidstnævnte klageskrivelse har indklagede anført, at  

 "fastholdelse kan få myndighederne til at undersøge  

 nærmere om det lovmæssige i de foretagne dispositioner".
 Bemærkningen kan kun forstås på den  

 måde, at det var indklagedes opfattelse at dispositionerne ikke var  

 lovlige, således at bemærkningen er en advarsel til Palsgaard  

 Clausen om konsekvenserne af en fastholdelse af kravet.
Det er herefter bevist, at indklagede hele tiden har  

 været klar over eller i hvert fald haft kraftig mistanke om, at hele  

 arrangementet ikke kunne stå for en nærmere prøvelse.  

 Alligevel har han lagt Th.
Møller A/S' brevpapir og sit navn til i  

 forbindelse med den fortsatte fastholdelse af kravet overfor  

 myndighederne.
 På denne baggrund og på baggrund af det  

 anførte vedrørende den opskruede pris for filmrettighederne er  

 det overordentligt kritisabelt, at indklagede i sin skrivelse af 10. marts  

 1992 til Told- og Skatteregion Aalborg medvirkede til, at det helt igennem  

 fiktive tilbud fra Analogue skulle tjene til at underbygge grundlaget for  

 momsudbetalingen.
 Indklagede har på sin side afvist, at han  

 skulle have tilsidesat de pligter, stillingen som revisor  

 medfører.
Det bestrides, at TBJ af 29/12-55 ApS blev erhvervet for  

 egne midler.
Mellemværendet med moderselskabet var hverken  

 værdiløst eller af meget ringe værdi.
Det er ikke  

 ualmindeligt, at et datterselskab med overskudslikviditet udlåner denne  

 likviditet til moderselskabet.
Moderselskabets værdi forringes ikke  

 herved, idet moderselskabet som aktiv har aktier eller anparter i  

 datterselskabet og som gæld mellemregning med datterselskabet.
Der skal  

 ikke foretages modregning mellem ejerandele og gældsposter.
Det er ved tilbudene fra Globus Gruppen og Analogue  

 dokumenteret, at filmrettighederne blev faktureret til et realistisk  

 beløb, kr. 11 mio. + moms.
Af Analogues tilbud fremgik, at Technicolor  

 havde bekræftet, at man kunne få adgang til materialet.
I  

 regnskabets ledelseserklæring blev indklagede oplyst om, at alle  

 tvister om rettigheden var løst.
På dette grundlag har  

 indklagede ikke haft grund til at betvivle ægtheden og  

 værdiniveauet.
Det viste sig efterfølgende, at Analogues tilbud  

 var fiktivt, men indklagede har ikke haft nogen mulighed for at  

 afsløre bedragerier, hvor flere personer har deltaget.
Indklagede har  

 således foretaget undersøgelser vedrørende  

 prisfastsættelsen.
Indklagede var således overbevist om, at der var  

 realiteter bag handlen vedrørende filmrettighederne, herunder  

 prisfastsættelsen.
På et tidspunkt mellem købet af  

 filmrettighederne og indklagedes revision af regnskab for TBJ af 29/12-55 ApS  

 blev indklagede imidlertid af direktøren oplyst om, at tredjemand  

 uretmæssigt forud for købet havde udnyttet rettighederne.
Ved en  

 efterfølgende samtale med kriminalpolitiet blev indklagede ikke  

 korrigeret i sin opfattelse af, at sagen netop var påbegyndt hos  

 kriminalpolitiet.
Direktøren havde imidlertid afgivet forklaring til  

 politiet flere måneder før købsdagen.
Indklagedes forudsætninger var således, at der  

 var handlet til realistiske priser, men at filmrettighederne  

 efterfølgende var kommet til at lide af en mangel som ingen havde  

 kendskab til på købstidspunktet.
Som følge heraf  

 måtte filmrettighederne ud fra et forsigtighedsprincip  

 værdiansættes til 0 kr. og beløbet afskrives som en  

 ekstraordinær omkostning.
Under de angivne forudsætninger var  

 beløbet efter indklagedes opfattelse fradragsberettiget.
 Forsigtighedsprincippet indebar, at et eventuelt  

 efterfølgende dekortbeløb skulle have været  

 indtægtsført og den dertil svarende skat udgiftsført,  

 hvorved egenkapitalen ville blive forøget med nettobeløbet.
 Da indklagede var overbevist om, at der var realiteter bag  

 handlen om filmrettighederne, herunder prisen, og da indklagede ikke havde  

 mistanke om ægtheden af Analogues tilbud, har indklagede ved at  

 medvirke i forhandlingerne med Told og Skatteregion Aalborg ikke  

 udført revisorarbejde, der ligger ud over sædvanlig  

 assistance.
 Særligt vedrørende indklagedes  

 bemærkning på udkast til klageskrivelse om, at fastholdelse af  

 lovligheden kan få myndighederne til at undersøge nærmere  

 om det lovmæssige i dispositionerne, går denne bemærkning  

 alene på, om det kunne svare sig at gå ind i en langvarig  

 diskussion med Told og Skat for at opnå en ganske kortvarig kredit.  

 Told- og Skatteregionens medarbejdere havde på mødet den 20.  

 januar 1992 stillet i udsigt, at Told og Skat ville forhale udbetalingen ved  

 at stille yderligere betingelser.
 Disciplinærnævnet skal udtale:
 De rejste klagepunkter vedrører dels det forhold,  

 at  indklagede den 13. februar 1992 i sin egenskab af valgt revisor for  TBJ  

 af 29/12-55 ApS forsynede selskabets årsregnskab for perioden 1. maj -  

 30. november 1991 med en anmærkningsfri revisionspåtegning,  

 uagtet regnskabet - ifølge klageren - ikke gav et retvisende billede  

 af selskabets aktiver og passiver, dels at indklagede angiveligt har  

 medvirket  til at forsøge på at få Told & Skat til  

 uberettiget at udbetale et negativt momstilsvar på ca. 2,4 millioner  

 kr.
Da sagen er indbragt ved Statsadvokatens skrivelse af 24.  

 januar 1997, modtaget i nævnet den 28. januar 1997, er  

 Disciplinærnævnet på grund af forældelse  

 afskåret fra at tage stilling til eventuelle kritisable forhold  

 begået før den 28. januar 1992, jf. lov om statsautoriserede  

 revisorer § 18 c.
Nævnet er imidlertid ikke afskåret fra at  

 vurdere, i hvilket omfang indklagede måtte have foretaget  

 utilstrækkelige undersøgelser m.v. forud for den 28. januar  

 1992, såfremt sådanne undersøgelser skulle have  

 været foretaget for at kunne forsyne det nævnte årsregnskab  

 for TBJ af 29/12-55 ApS med påtegning som sket.
Det forhold, at  

 indklagedes viden eller burde-viden er baseret på faktiske oplysninger,  

 der hidrører fra hans revision, assistance eller rådgivning til  

 flere formelt set forskellige selskaber, kan endvidere ikke i  

 nærværende sag føre til begrænsninger i hans  

 anvendelse af denne viden, idet de relevante selskaber alle beherskedes af  

 samme person.
Efter de foreliggende oplysninger findes det  

 ubetænkeligt at lægge til grund, at selve erhvervelsen af  

 selskabet TBJ af 29/12-55 ApS skete i klar strid med den daværende  

 bestemmelse i anpartsselskabslovens § 84, stk. 2. Det fremgår  

 således, at anparterne i selskabet blev stillet til sikkerhed for den  

 transaktion, hvorved handelen blev gennemført.
Handelen  

 gennemførtes endvidere således, at det købende selskab,  

 Future Holding ApS, hverken før eller efter erhvervelsen af anparterne  

 i TBJ af 29/12-55 ApS havde nogen form  for erhvervsmæssig aktivitet.  

 Det findes endelig tilstrækkeligt godtgjort, at indklagede enten  

var - eller dog inden afgivelsen af sin revisionspåtegning af  

 13. februar 1992 - blev klar over, hvorledes erhvervelsen af selskabet  

 havde fundet sted.
Indklagede har derfor handlet i strid med god revisorskik  

 ved ikke at give oplysning herom i sin påtegning på selskabets  

 årsregnskab, jf. den dagældende bekendtgørelse om revisors  

 påtegninger, § 3 stk. 4, (nu erklæringsbekendtgørelsens §  

 6, stk. 2).
I TBJ af 29/12-55 ApS' årsregnskab for perioden 1.  

 maj til 30. november 1991 er den fordring på moderselskabet, Future  

 Holding, der opstod i forbindelse med  den selvfinansierede handel, optaget  

 til kurs pari - godt 32 millioner kr. - ud af en samlet balancesum på  

 ca. 38,5 millioner kr.
Når henses til, at moderselskabet, Future  

 Holding, ikke besad andre aktiver end anparterne i TBJ af 29/12-55 ApS, og at  

 der som nævnt ikke foregik nogen form for aktivitet eller fandtes andre  

 værdier i moderselskabet, burde indklagede have foranlediget, at  

 beløbet blev væsentligt nedskrevet, eller at der skete  

 hensættelse til imødegåelse af tab på dette  

 engagement.
Havde dette ikke været muligt, skulle indklagede have taget  

 forbehold i sin påtegning.
Ved ikke at have forholdt sig i  

 overensstemmelse hermed har indklagede derfor også i denne forbindelse  

 tilsidesat sine pligter som statsautoriseret revisor.
Med hensyn til de aktiver, der blev anskaffet for  

 selskabets investeringsfondsmidler, fremgår det endvidere af sagen, at  

 aktiverne var pantsatte.
Det fremgår  også, at indklagede ikke  

 har taget noget skridt til at undersøge, hvorvidt disse aktiver var  

 frie og ubehæftede.
Herved har indklagede ligeledes tilsidesat kravene  

 til god revisorskik.
Værdiansættelsen af rettighederne til filmen  

 "The Hired Gun" dannede udgangspunkt for såvel regnskabets aktivpost  

 tilgodehavende moms m.v. på godt 3 millioner kroner samt for den  

 påvirkning af selskabets skattepligtige indkomst, som det foretagne  

 fradrag af det angivelige ekstraordinære tab på 11 millioner  

 kroner medførte.
Indklagede bemærkede således i  

 revisionsprotokollen, at såfremt skattemyndighederne ikke accepterede  

 dette tab som direkte fradragsberettiget, ville dette udløse en  

 selskabsskat på ca. 4,2 millioner kroner i november 1992. Det er  

 imidlertid nævnets vurdering, at der i hvert fald ud fra de  

 foreliggende - også indklagede bekendte - oplysninger omkring den  

 tvivlsomme mulighed for udnyttelsen af filmrettighederne forelå en  

 sådan usikkerhed med hensyn til den korrekte  

 værdiansættelse heraf og de skatte- og afgiftsmæssige  

 konsekvenser, at dette klart burde være fremgået af regnskabet,  

 eventuelt i form af afsættelse af midler til eventualforpligtelser.  

 Såfremt indklagede ikke kunne have formået selskabet hertil,  

 burde usikkerheden have været omtalt i påtegningen.
Det skal her  

 særligt bemærkes, at omtalen i revisionsprotokollen af den  

 skattemæssige usikkerhed ikke kan anses at være  

 tilstrækkelig.
For så vidt angår indklagedes medvirken til  

 forsøget på at få udbetalt et momsbeløb på  

 ca. 2,4 millioner kr.,  finder nævnet derimod ikke med den for et  

 disciplinæransvar fornødne sikkerhed at kunne fastslå, at  

 indklagede har haft en sådan indsigt i de foretagne transaktioner, at  

 hans bistand i forbindelse dermed kan kritiseres.
Indklagede vil derfor  

 være at frifinde for denne del af klagen.
 Indklagede har imidlertid i det oven for anførte  

 omfang ved sin blanke påtegning af 13. februar 1992 på  

 årsregnskabet for TBJ af 29/12-55 ApS for perioden 1. maj til 30.  

 november 1991 på en række punkter tilsidesat god revisorskik og  

 dermed de pligter, der følger af stillingen som statsautoriseret  

 revisor.
Nævnet finder derfor, at indklagede har forskyldt en  

 bøde i medfør af  lov om statsautoriserede revisorer § 18 a,  

 stk. 1. Det følger af princippet i straffelovens  § 3, at bøden  

 skal udmåles inden for det maksimum på 50.000 kr., der var  

 gældende, da regnskabet blev påtegnet af indklagede.
Efter en  

 samlet vurdering fastsætter nævnet på denne baggrund  

 bøden til 25.000 kr.
THI BESTEMMES Indklagede statsautoriseret revisor Martin  

 Sønderskov pålægges en bøde på 25.000  

 kr.
 Afgørelsen offentliggøres, jf. § 18 a, stk.  

 6, i lov om statsautoriserede revisorer.
