Ankestyrelsens principmeddelelse 36-22 om forbrugsgode - sædvanligt indbo Principmeddelelsen fastslår kriterier, som kan indgå i vurderingen af, om et forbrugsgode indgår i sædvanligt indbo Der kan efter reglerne i serviceloven og hjælpemiddelbekendtgørelsen ydes støtte til forbrugsgoder til borgere med varigt nedsat fysisk eller psykisk funktionsevne, når forbrugsgodet i væsentlig grad kan afhjælpe følgerne af den nedsatte funktionsevne, eller i væsentlig grad kan lette den daglige tilværelse i hjemmet eller er nødvendig for, at borgeren kan udøve et erhverv.
 Et forbrugsgode er defineret som et produkt, der er fremstillet og forhandles bredt med henblik på sædvanligt forbrug hos befolkningen i almindelighed.
Der kan dog ikke ydes støtte til forbrugsgoder, der normalt indgår i sædvanligt indbo.
Herved forstås genstande, som normalt findes i ethvert hjem, der måtte ønske det.
Det kan for eksempel være almindelige stole, borde, senge, telefoner, TV, radioer, CD-afspillere, DVD-afspillere, tablets, almindelige computere, vaskemaskiner, tørretumblere, opvaskemaskiner, almindelige køkkenmaskiner m.v.
Hvilke forbrugsgoder, der normalt indgår i sædvanligt indbo, vil løbende ændres i takt med den almindelige samfundsudvikling.
Det kan betyde, at et produkt, der tidligere blev betragtet som et forbrugsgode, nu skal betragtes som et forbrugsgode, der normalt indgår i sædvanligt indbo.
 Ved den nærmere vurdering af, om et forbrugsgode normalt indgår i sædvanligt indbo, kan følgende kriterier inddrages:
 - Produktets udbredelse, herunder om det forhandles bredt over hele landet, og om det forhandles til forbrugere.
 - Produktets funktionalitet.
 - Om produktet findes i forskellige farver, størrelser og prisklasser.
 - Befolkningens levestandard, herunder leve- og forbrugsvaner.
 - Den teknologiske udvikling.
 - Prisniveauet på produktet, herunder om prisniveauet ikke adskiller sig væsentligt fra lignende produkter.
Ovennævnte kriterier er ikke en udtømmende liste.
Der skal for hvert produkt foretages en vurdering af, om der er tale om et produkt, der er fremstillet og forhandles bredt med henblik på sædvanligt forbrug hos befolkningen i almindelighed.
Produktets udbredelse og om det forhandles til forbrugere Når produktets udbredelse skal vurderes, skal det undersøges, om produktet forhandles bredt i landet.
I denne situation skal det undersøges, om produktet forhandles i almindelige tilgængelige butikker, og om man kan købe produktet i hele landet.
Et eksempel herpå kan være borde.
Hvis produktet forhandles bredt i landet indikerer det, at produktet kan købes af den brede befolkning og dermed også er et produkt som enhver, der måtte ønske det, kan anskaffe sig.
 Produktets udbredelse afspejler tilgængeligheden af produktet, da udbuddet af produktet må antages at dække en efterspørgsel på produktet.
Til brug for vurderingen kan der indhentes statistik, fx fra Danmarks Statistik, om udbredelsen af produktet, hvis relevant statistik kan fremskaffes.
Statistik kan være et bidrag til vurderingen af, om et produkt må anses for værende så almindeligt udbredt, at produktet er et forbrugsgode, der normalt indgår i sædvanligt indbo.
Det er dog ikke et krav for vurderingen af, om et produkt er et forbrugsgode, der indgår i sædvanligt indbo, at der indhentes statistik om udbredelsen af produktet.
Produktets funktionalitet Når produktets funktionalitet skal vurderes, skal det undersøges, om produktet er et produkt, som den brede befolkning kan have gavn af.
Således kan en funktionalitet, der kan afhjælpe følgerne af en funktionsnedsættelse, også være efterspurgt af personer uden funktionsnedsættelse.
Det skal derfor vurderes, om produktets funktionalitet er en nichefunktionalitet, som alene henvender sig til en lille gruppe af den brede befolkning, fx som følge af særinteresser.
Har produktet en nichefunktionalitet, kan det indikere, at produktet ikke kan anses for at være et forbrugsgode, der indgår i sædvanligt indbo, da produktet dermed ikke er et produkt, som enhver, der måtte ønske det, kan anskaffe sig.
Produktet forhandles i det tilfælde ikke til den brede befolkning.
Det er i den forbindelse ikke afgørende, om produktet sælges fra specialbutikker, men om funktionaliteten alene efterspørges af en snævrere kreds.
 Har produktet ikke en nichefunktionalitet, kan det indikere, at produktet er tilgængeligt for og forhandles til den brede befolkning, og at produktet dermed er et forbrugsgode, der indgår i sædvanligt indbo.
Om produktet findes i forskellige farver, størrelser og prisklasser Denne vurdering hænger tæt sammen med produktets udbredelse samt tilgængeligheden af produktet.
Hvis produktet forhandles i en prisklasse, som er tilgængelig for den brede befolkning, indikerer det, at produktet kan anskaffes af enhver, der måtte ønske det.
Når det skal vurderes, om produktet findes i forskellige farver, størrelser og prisklasser, kan en internetsøgning være et bidrag til at belyse dette.
Et eksempel på et produkt, der findes i forskellige farver, størrelser og prisklasser, kan være smartphones.
Befolkningens levestandard, herunder leve- og forbrugsvaner Udviklingen af befolkningens levestandard, herunder leve- og forbrugsvaner, er også et moment, der kan indgå i vurderingen af, om et produkt må anses for værende et forbrugsgode, der normalt indgår i sædvanligt indbo.
I takt med at befolkningens levestandard, herunder leve- og forbrugsvaner, udvikler sig, udvikler udbuddet af produkter sig også.
Det skal derfor undersøges, om samfundet har udviklet sig i en sådan grad, at et produkt (nu) er et forbrugsgode, der indgår i sædvanligt indbo, herunder at samfundsudviklingen har medført, at produktet er blevet bredt udbredt, og om produktet forhandles til den brede befolkning.
Den teknologiske udvikling Den teknologiske udvikling er også et moment, der kan indgå ved vurderingen af, om et produkt er et forbrugsgode, der normalt indgår i sædvanligt indbo.
Det skal her vurderes, om den teknologiske udvikling har medført, at produktet nu er et forbrugsgode, der normalt indgår i sædvanligt indbo.
Ved vurderingen af om den teknologiske udvikling har medført, at et produkt er et forbrugsgode, der normalt indgår i sædvanligt indbo, skal befolkningens levestandard, herunder leve- og forbrugsvaner inddrages.
Prisniveauet på produktet I denne vurdering skal det undersøges, om prisniveauet på det ansøgte produkt adskiller sig væsentligt fra prisniveauet på sammenlignelige produkter.
Det skal i den forbindelse vurderes, om der er en væsentlig merudgift ved at anskaffe det ansøgte produkt.
Er der en væsentlig merudgift ved anskaffelsen af produktet, taler det for, at produktet ikke kan anses for et forbrugsgode, der normalt indgår i sædvanligt indbo.
Såfremt der ikke er en væsentlig merudgift ved anskaffelsen af produktet, og prisniveauet ikke adskiller sig væsentligt fra sammenlignelige produkter, taler det for at betragte produktet som et forbrugsgode, der normalt indgår i sædvanligt indbo.
Støtte efter andre bestemmelser Reglerne om støtte til køb af forbrugsgoder skal ses i sammenhæng med mulighederne for i visse tilfælde at få dækket nødvendige merudgifter ved den daglige livsførelse og for at få støtte til hjælpemidler eller behandlingsredskaber.
Kommunerne skal være opmærksomme på afgrænsningen til støtte efter disse regler.
De konkrete sager I sag nr. 1 fik borgeren afslag på en elevationsseng med den begrundelse, at en elevationsseng er et forbrugsgode, der indgår i sædvanligt indbo.
Ankestyrelsen var enig med kommunen i, at en elevationsseng er et forbrugsgode, der normalt indgår i sædvanligt indbo.
I sag nr. 2 fik borgeren afslag på et hæve- og sænkebord.
Ankestyrelsen vurderede, at et hæve- og sænkebord er et forbrugsgode, der normalt indgår i sædvanligt indbo.
I sag nr. 3 fik borgeren afslag på støjreducerende høretelefoner med den begrundelse, at det er et forbrugsgode, der indgår i sædvanligt indbo.
Ankestyrelsen var enige i, at støjreducerende høretelefoner er et forbrugsgode, der normalt indgår i sædvanligt indbo.
I sag nr. 4 fik borgeren afslag på en tung dyne med fyld af glasperler og med bambus/bomuldsbetræk med den begrundelse, at en sådan dyne er et forbrugsgode, der normalt indgår i sædvanligt indbo.
Ankestyrelsen var enige i, at en sådan dyne er et forbrugsgode, der normalt indgår i sædvanligt indbo.
I sag nr. 5 fik borgeren afslag på en Dynamostol.
Ankestyrelsen vurderede, at en Dynamostol er et forbrugsgode, der normalt indgår i sædvanligt indbo.
 I sag nr. 6 vurderede Ankestyrelsen, at en robotgulvvasker er et forbrugsgode, der normalt indgår i sædvanligt indbo.
I sag nr. 7 fik borgeren bevilget en ståstøttestol med hjul og fodring som et forbrugsgode.
Ankestyrelsen var enige med kommunen i, at en ståstøttestol med hjul og fodring er et forbrugsgode, der ikke normalt indgår i sædvanligt indbo.
I sag nr. 8 fik borgeren afslag på formstøbte ørepropper med den begrundelse, at det er et forbrugsgode, der indgår i sædvanligt indbo.
Ankestyrelsen vurderede, at formstøbte ørepropper er et forbrugsgode, men ikke et forbrugsgode, der normalt indgår i sædvanligt indbo.
I sag nr. 9 fik borgeren afslag på handsker og sokker med batterivarme med den begrundelse, at det er et forbrugsgode, der indgår i sædvanligt indbo.
Ankestyrelsen vurderede, at handsker og sokker med batterivarme er et forbrugsgode, men ikke et forbrugsgode, der normalt indgår i sædvanligt indbo.
I sag nr. 10 (tidligere principmeddelelse 32-16) fandt Ankestyrelsen, at en robotstøvsuger er et forbrugsgode, der normalt indgår i sædvanligt indbo.
Ankestyrelsen lagde vægt på, at en robotstøvsuger efter Ankestyrelsens vurdering kan anses som almindeligt udbredt og som et produkt, der kan findes i ethvert hjem, der måtte ønske det.
I sag nr. 11 (tidligere principmeddelelse 59-13) fandt Ankestyrelsen, at en smartphone er et forbrugsgode, der normalt indgår i sædvanligt indbo.
Ankestyrelsen lagde vægt på statistikker om udbredelsen af smartphones.
Ankestyrelsen fandt det af afgørende betydning, at smartphones må vurderes i sammenhæng med andre lignende elektroniske hjælpemidler, som også efter Ankestyrelsens opfattelse kan anses som sædvanligt indbo.
I sag nr. 12 (tidligere principmeddelelse 153-11) fandt Ankestyrelsen, at et digitalkamera er et forbrugsgode, der normalt indgår i sædvanligt indbo.
Ankestyrelsen lagde vægt på statstikker om udbredelsen af digitalkameraer, samt at digitalkameraer bliver fremstillet og forhandlet bredt med henblik på sædvanligt forbrug i befolkningen i almindelighed.
Baggrund for at behandle sagerne principielt Ankestyrelsen har behandlet ni sager principielt.
Det har vi gjort for at fastslå de overordnede og generelle retningslinjer for, hvornår et forbrugsgode indgår i sædvanligt indbo.
Formålet med principmeddelelsen er således at fastlægge kriterier, som kan indgå i vurderingen af, om et forbrugsgode indgår i sædvanligt indbo.
 Derudover indeholder principmeddelelsen de tidligere principmeddelelser nr. 32-16, 59-13 og 153-11. Den praksis, som Ankestyrelsen har slået fast i disse tidligere offentliggjorte sager, gælder således fortsat på tidspunktet for offentliggørelsen af denne principmeddelelse.
Reglerne Love og bekendtgørelser Lov om social service, Serviceloven, seneste bekendtgjort i lovbekendtgørelse nr. 170 af 24. januar 2022:
  § 112, stk. 1, om betingelserne for bevilling af et hjælpemiddel.
  § 113, stk. 1, om støtte til forbrugsgoder.
 Bekendtgørelse om hjælp til anskaffelse af hjælpemidler og forbrugsgoder efter serviceloven, bekendtgørelse nr. 1247 af 13. november 2017:
  § 17, stk. 1, om at der ikke kan ydes støtte til forbrugsgoder, der indgår i sædvanligt indbo.
  § 17, stk. 2, om definitionen af forbrugsgoder.
  § 20, stk. 6, om sædvanligt indbo.
Praksis Gældende:
 Følgende principmeddelelser er brugt ved afgørelsen og gælder stadig:
40-19: Ankestyrelsen fandt blandt andet, at ladcykler må anses for forbrugsgoder, der indgår i sædvanligt indbo.
Begrundelsen var, at ladcykler efter Ankestyrelsens vurdering var almindeligt udbredte og produkter, der kunne findes i ethvert hjem, der måtte ønske det Ankestyrelsen lagde vægt på, at ladcykler med og uden el kunne fås i mange forskellige udgaver og prisklasser og forhandles bredt over hele landet.
Set i lyset af samfundsudviklingen og den høje teknologiske levestandard måtte en ladcykel med el betragtes som sædvanligt indbo på linje med traditionelle cykler, som enhver der måtte ønske det, kunne anskaffe sig.
73-16:  Ankestyrelsen fandt blandt andet, at en hvilestol uden særlige handicapkompenserende funktioner skal betragtes som et forbrugsgode, der indgår i sædvanligt indbo.
Begrundelsen var, at sådanne hvilestole er almindeligt udbredte, hvorfor de findes i ethvert hjem, der måtte ønske det.
Ankestyrelsen lagde ved afgørelsen vægt på, at disse typer hvilestole kan fås i forskellige prisklasser, farver og størrelser og forhandles bredt over hele landet.
De har ofte manuel regulering af sædeindstillinger eller vippefunktion.
Ankestyrelsen fandt samtidig, at en hvilestol med el-funktioner/el-indstillinger til indstilling af ryglæn og sæde skal anses som et forbrugsgode, som ikke indgår i sædvanligt indbo.
Ankestyrelsen lagde vægt på, at en hvilestol med el-funktioner ikke var så almindeligt udbredte, at en sådan hvilestol normalt findes i ethvert hjem, der måtte ønske det.
 Kasserede:
 Følgende principmeddelelser er kasserede og gælder ikke længere (historiske):
 C-36-07: Ankestyrelsen fandt, at et skrivebord med elektrisk hæve/sænkefunktion ikke var så almindeligt udbredt, at det var et forbrugsgode, der indgik i sædvanligt indbo.
Ankestyrelsen lagde ved afgørelsen vægt på, at der ikke fandtes dokumentation eller i øvrigt oplysninger, der tydede på, at et skrivebord med elektrisk hæve/sænkefunktion var så almindeligt udbredt, at de normalt fandtes i ethvert hjem, der måtte ønske det.
Ankestyrelsen lagde endvidere vægt på, at almindelige møbelfirmaer havde et begrænsede udvalg af skriveborde med elektrisk hæve/sænkefunktion.
Ankestyrelsen havde ikke ved yderligere undersøgelser, bl.a. ved henvendelse til Danmarks Statistik, kunnet få belyst, i hvor stort omfang skriveborde med elektrisk hæve/sænkefunktion var udbredte i befolkningen.
 C-22-05: Ankestyrelsen fandt, at en elevationsseng/-sengebund var et forbrugsgode, som ikke kunne betragtes som sædvanligt indbo, da der ikke var grundlag for at antage, at elevationsseng/-sengebund var så almindeligt udbredt, at den normalt var i ethvert hjem, der måtte ønske det.
Ankestyrelsen lagde ved afgørelsen vægt på, at der ikke fandtes dokumentation eller i øvrigt oplysninger, der tydede på, at en elevationsseng/-sengebund var så almindeligt udbredt, at den normalt forefandtes i ethvert hjem, der måtte ønske det.
Ankestyrelsen havde ikke ved yderligere undersøgelser, bl.a. ved henvendelser til Danmarks Statistik og Forbrugerstyrelsen, kunnet få tilstrækkeligt belyst, i hvor stort omfang elevationssenge/-sengebunde var udbredt i befolkningen.
 Indarbejdes:
 Følgende principmeddelelser indarbejdes i denne principmeddelelse:
32-16: Ankestyrelsen fandt, at en robotstøvsuger skulle betragtes som et forbrugsgode, som indgår i sædvanligt indbo.
Begrundelsen var, at en robotstøvsuger kunne anses som almindeligt udbredt og som et produkt, der kan findes i ethvert hjem, der måtte ønske det.
Ankestyrelsen fandt desuden i overensstemmelse med tidligere praksis, at vaskemaskiner, opvaskemaskiner, tørretumblere, mikrobølgeovne og almindelige køkkenmaskiner er forbrugsgoder, der indgår i sædvanligt indbo.
Ankestyrelsen lagde vægt på, at støvsugere kunne fås i mange forskellige udgaver og prisklasser og blev forhandlet bredt over hele landet.
Set i lyset af samfundsudviklingen og den høje teknologiske levestandard måtte robotstøvsugere betragtes som sædvanligt indbo på linje med traditionelle støvsugere, som enhver der måtte ønske det, kunne anskaffe sig.
59-13: Ankestyrelsen fandt, at en smartphone er et forbrugsgode, som indgår i sædvanligt indbo.
Ankestyrelsen vurderede smartphones i sammenhæng med andre lignende elektroniske hjælpemidler, som også efter Ankestyrelsens opfattelse kan anses som sædvanligt indbo.
I afgørelsen blev andre typer af mobiltelefoner, almindelige fastnettelefoner, bærbare computere, tablet computere og GPSer fremhævet som eksempler på sædvanligt indbo.
Ankestyrelsen lagde ved afgørelsen lagt vægt på, at en smartphone blev fremstillet og forhandlet bredt med henblik på sædvanligt forbrug i befolkningen i almindelighed.
Ankestyrelsen lagde desuden vægt på, at der i såvel udbredelsen som i prisen på smartphones var sket en udvikling, således at telefonerne også forhandledes i almindelige dagligvarebutikker og anskaffelsespriserne var blevet mere overkommelige.
Af oplysninger fra Danmarks statistik fremgik det, at smartphones i 2011 fandtes i 33 pct. og i 2012 i 50 pct. af alle familier.
Ankestyrelsen bemærkede, at forekomsten af smartphones i danske familier ikke i sig selv var afgørende for, om produkterne kunne anses som sædvanligt indbo i servicelovens forstand.
 153-11: Ankestyrelsen fandt, at et digitalkamera er et forbrugsgode, der indgår i sædvanligt indbo.
Ankestyrelsen lagde ved afgørelsen vægt på, at et digitalkamera blev fremstillet og forhandlet bredt med henblik på sædvanligt forbrug i befolkningen i almindelighed.
Ankestyrelsen lagde desuden vægt på, at der såvel i udbredelsen som i prisen på digitalkamera var sket en udvikling, således kameraerne forhandledes i almindelige dagligvarebutikker og anskaffelsespriserne var blevet mere overkommelige.
Af oplysningerne fra Danmarks Statistik fremgik det, at digitalkameraer i 2010 fandtes i 77% af alle familier, og i 2011 var udbredelsen på 79% af alle familier.
Vejledninger Vi har også anvendt Vejledning om støtte til hjælpemidler og forbrugsgoder, vejledning nr. 10324 af den 14. december 2017:
  Pkt. 49, om forbrugsgoder.
  Pkt. 51, om sædvanligt indbo.
De konkrete afgørelser Sag nr. 1, j.nr. 21-49670 Du har klaget over X Kommunes afgørelse om en elevationsseng.
X Kommune afgjorde sagen den 6. oktober 2021.
 Ankestyrelsen har nu afgjort din sag.
 Resultatet er:
  Du har ikke ret til en elevationsseng.
 Det betyder, at vi stadfæster X Kommunes afgørelse, da vi er kommet til samme resultat.
Sådan vurderer vi sagen Ankestyrelsen vurderer, at en elevationsseng er et forbrugsgode, der indgår i sædvanligt indbo.
Hvad er afgørende for resultatet Begrundelsen for, at vi anser en elevationsseng for sædvanligt indbo er, at de efter Ankestyrelsens vurdering kan anses som almindeligt udbredte og som produkter, der kan findes i ethvert hjem, der måtte ønske det.
 Du søger om en elevationsseng, da du har brug for knæknæk og elektrisk hovedgærde for at undgå smerter og lændehold.
 Vi lægger vægt på, at en elevationsseng må anses for at være udbredt hos befolkningen i almindelighed, og kan betragtes som sædvanligt indbo på linje med f.eks., almindelige senge, som enhver, der måtte ønske det, kan anskaffe sig.
Vi henviser i den forbindelse til, at elevationssenge kan købes i bl.a.
Bilka.
En elevationsseng fås i prisniveauet fra 3.399 kroner til 15.499 kroner, mens prisen for en almindelig seng uden elevationsfunktioner ligger fra 2.329 kroner til 13.499 kroner.
 Vi finder ikke, at der er grundlag for at vurdere en elevationsseng anderledes end senge i almindelighed uden disse egenskaber, da elevationssenge kan fås i mange forskellige udgaver og forskellige prisklasser og forhandles bredt over hele landet.
Forekomsten af elevationssenge i danske familier er ikke i sig selv afgørende for, om de kan anses som sædvanligt indbo i servicelovens forstand.
Forbrugsgoder, som normalt findes i ethvert hjem, der måtte ønske det, anses for sædvanligt indbo.
 Vi finder på den baggrund, at en elevationsseng er et forbrugsgode, der indgår i sædvanligt indbo.
Vi er opmærksomme på, at du aktuelt sidder sovende i en havestol med justerbar ryg, hvor du sidder på to tynde skumpuder.
I ryggen er stolen polstret med tæpper.
 Du har afprøvet at tage din rektangulære hovedpude under knæerne, når du ligger i sengen, men denne giver ikke nok støtte.
 Vi er videre opmærksomme på dine oplysninger om, at du ikke har sovet i din seng i et halvt år.
Vi er endvidere opmærksomme på dine oplysninger om, at du har fået et siddesår.
Du oplyser hertil, at det vil ende med, at du må stå op og sove, da du har læst, at det ikke må blive værre ved siddesår.
Ovenstående ændrer ikke ved resultatet, fordi du søger om en elevationsseng, som er et forbrugsgode, der indgår i sædvanligt indbo.
Vi bemærker hertil, at der ikke kan ydes støtte til forbrugsgoder, der indgår i sædvanligt indbo.
Din partsrepræsentant henviser i mail af den 11. april 2022 til en plejeseng af mærket Invacare SB 755 og SB 755D.
I mail af den 9. september 2022 henviser din partsrepræsentant til en plejeseng af mærket Opus 5. Vi bemærker hertil, at du har søgt om en elevationsseng.
En plejeseng og en elevationsseng har forskellige funktioner, som ikke kan sidestilles.
En plejeseng kan eleveres i højden, hvor en elevationsseng alene kan eleveres i hoved- og fodgærde.
Vi bemærker, at vi finder, at en elevationsseng er et forbrugsgode, der indgår i sædvanligt indbo.
 Oplysningerne fremgår særligt af kommunens afgørelse af den 6. oktober 2021, din klage af den 11. oktober 2021 og kommunens genvurdering af den 9. november 2021.
Om reglerne Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 2, j.nr. 20-7835 Du har klaget over X Kommunes afgørelse om et hæve/sænke-bord.
X Kommune afgjorde sagen den 26. juni 2019.
 Ankestyrelsen har nu afgjort din sag.
 Resultatet er:
  Du har ikke ret til et hæve/sænke-bord.
 Det betyder, at vi stadfæster X Kommunes afgørelse, da vi er kommet til samme resultat, dog med en anden begrundelse.
Sådan vurderer vi sagen Ankestyrelsen vurderer, at et hæve/sænke-bord er et forbrugsgode, der indgår i sædvanligt indbo.
Hvad er afgørende for resultatet Begrundelsen for, at vi anser et hæve/sænke-bord for sædvanligt indbo, er, at de efter Ankestyrelsens vurdering kan anses som almindeligt udbredte og som produkter, der kan findes i ethvert hjem, der måtte ønske det.
 Du søger om et hæve/sænke-bord til brug i arbejdet og det private.
 Vi lægger vægt på, at et hæve/sænke-bord må anses for at være udbredt hos befolkningen i almindelighed, og kan betragtes som sædvanligt indbo på linje med f.eks., almindelige skriveborde, som enhver, der måtte ønske det, kan anskaffe sig.
 Vi finder ikke, at der er grundlag for at vurdere et hæve/sænke-bord anderledes end skriveborde i almindelighed uden disse egenskaber, da hæve/sænke-borde kan fås i mange forskellige udgaver og forskellige prisklasser og forhandles bredt over hele landet.
Forekomsten af hæve/sænke-borde i danske familier er ikke i sig selv afgørende for, om de kan anses som sædvanligt indbo i servicelovens forstand.
Forbrugsgoder, som normalt findes i ethvert hjem, der måtte ønske det, anses for sædvanligt indbo.
 Vi finder på den baggrund, at et hæve/sænke-bord er et forbrugsgode, der indgår i sædvanligt indbo.
Vi er opmærksomme på dine oplysninger om, at du er sat op til en hjemmearbejdsplads, men du har ikke et sted i hjemmet, hvor du kan sidde godt til dette.
Vi er hertil opmærksomme på dine oplysninger om, at du også vil bruge hæve/sænke-bordet til at betale regninger, lave budget og lignende på computeren.
Du vil ligeledes bruge bordet, når du skal lægge tøj sammen.
Det ændrer ikke ved resultatet, fordi vi vurderer, at et hæve/sænke-bord er et forbrugsgode, der indgår i sædvanligt indbo.
Vi henviser i den forbindelse til, at der ikke kan ydes hjælp til forbrugsgoder, der indgår i sædvanligt indbo.
 Oplysningerne fremgår særligt af journalnotat af den 23. april 2019, kommunens afgørelse af den 26. juni 2019 og kommunens genvurdering af den 11. november 2019.
Om reglerne Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 3, j.nr. 22-22129 Du har klaget over X Kommunes afgørelse om Bose noise cancelling Headphones QC 45. X Kommune afgjorde sagen den 28. marts 2022.
 Ankestyrelsen har nu afgjort din sag.
 Resultatet er:
  Y har ikke ret til Bose noise cancelling Headphones QC 45.
 Det betyder, at vi stadfæster kommunens afgørelse, da vi er kommet til samme resultat.
Sådan vurderer vi sagen Ankestyrelsen vurderer, at støjreducerende høretelefoner er et forbrugsgode, der indgår i sædvanligt indbo.
Hvad er afgørende for resultatet Begrundelsen for, at vi anser støjreducerende høretelefoner for sædvanligt indbo, er, at de efter Ankestyrelsens vurdering kan anses som almindeligt udbredte og som produkter, der kan findes i ethvert hjem, der måtte ønske det.
Vi lægger i den forbindelse vægt på, at Bose noise cancelling Headphones QC 45 kan købes i blandt andet El-giganten til 2.299 kr.
Produktet forhandles således bredt i landet og er tilgængeligt i almindelige tilgængelige butikker.
Produktet er bredt udbredt og afspejler dermed en bred efterspørgsel af produktet fra den almene danske husstand.
 Udviklingen i befolkningens leve- og forbrugsvaner har medført, at støjreducerende høretelefoner nu må anses som værende et produkt, der indgår i sædvanligt indbo.
 Bose noise cancelling Headphones QC 45 må anses for at være udbredt hos befolkningen i almindelighed, og kan betragtes som sædvanligt indbo på linje med f.eks. andre støjreducerende høretelefoner, som enhver, der måtte ønske det, kan anskaffe sig.
 Vi finder ikke, at der er grundlag for at vurdere støjreducerende høretelefoner, herunder Bose noise cancelling Headphones QC 45 anderledes end høretelefoner uden disse egenskaber, da støjreducerende høretelefoner, ligesom andre høretelefoner uden disse egenskaber, kan fås i mange forskellige udgaver og forskellige prisklasser og forhandles bredt over hele landet.
 Vi finder på den baggrund, at støjreducerende høretelefoner er et forbrugsgode, der indgår i sædvanligt indbo.
Vi er opmærksomme på dine oplysninger om, at Y har en varig lidelse, som han er i medicinsk behandling for med nogen effekt.
Han er desuden under udredning for en mere gennemgribende udviklingsforstyrrelse, da hans funktionsniveau ikke er dækket af diagnosen middelsvær ADHD.
Du oplyser videre, at X udfordres i sin daglige tilværelse, når han skal på legepladsen, når der er gæster i hjemmet eller når han skal deltage i familiefester.
Y isolerer sig på værelset, han undgår spisesituationer og udtrættes enormt i sådanne situationer.
Y udfordres ligeledes ved handlesituationer, kørsel med offentlige transportmidler samt større offentlige forsamlinger, hvor han opleves med fysisk ubehag som kvalme, hovedpine og træthed hvilket kan resultere i udadreagerende adfærd.
Vi er også opmærksomme på, at det fremgår af sagens oplysninger, at Y er lydfølsom.
Han er udfordret i undervisningssituationer på, at han opfanger lyd som støj.
I har haft lånt og afprøvet noisecancelling headphones i en måned, hvor både I og skolen oplevede en gavnlig effekt.
Ovenstående ændrer ikke ved resultatet, da vi finder, at Bose noise cancelling Headphones QC 45 er et forbrugsgode, der indgår i sædvanligt indbo.
Vi bemærker hertil, at der ikke kan ydes støtte til forbrugsgoder, der indgår i sædvanligt indbo, ej heller selvom disse kan afhjælpe følgerne af en nedsat funktionsevne.
 Oplysningerne fremgår særligt af kommunens afgørelse af den 28. marts 2022, din klage af den 19. april 2022 og kommunens genvurdering af den 17. maj 2022.
Om reglerne Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 4, j.nr. 22-34906 Du har klaget over X Kommunes afgørelse om en tung dyne med fyld af glasperler og bambus/bomuldsbetræk til Y.
Kommunen afgjorde sagen den 7. juli 2022.
 Ankestyrelsen har nu afgjort din sag.
 Resultatet er:
  Du har ikke ret til en tung dyne med fyld af glasperler og bambus/bomuldsbetræk til Y.
 Det betyder, at vi stadfæster kommunes afgørelse, og at afgørelsen ikke ændres.
Sådan vurderer vi sagen Ankestyrelsen vurderer, at en tung dyne med fyld af glasperler og bambus/bomuldsbetræk er et forbrugsgode, der indgår i sædvanligt indbo.
Hvad er afgørende for resultatet Begrundelsen for, at vi anser en tung dyne med fyld af glasperler og bambus/bomuldsbetræk for sædvanligt indbo er, at den type dyner efter Ankestyrelsens vurdering kan anses som almindeligt udbredte og som produkter, der kan findes i ethvert hjem, der måtte ønske det.
Vi lægger vægt på, at en tung dyne med fyld af glasperler og bambus/bomuldsbetræk kan købes i bl.a.
Jysk.
En tung dyne med fyld af glasperler og bambus/bomuldsbetræk fås i prislejet fra 500 kr. til 2499 kr.
En almindelig dyne uden disse egenskaber fås i prislejet fra 250 kr. til 6499 kr.
 Vi finder ikke, at der er grundlag for at vurdere en tung dyne med fyld af glasperler og bambus/bomuldsbetræk anderledes end almindelige dyner uden disse egenskaber, da dyner med fyld af glasperler og bambus/bomuldsbetræk, ligesom almindelige dyner, kan fås i mange forskellige udgaver og forskellige prisklasser og forhandles bredt over hele landet.
 Det fremgår af hjemmesiden kugledyne.dk, at kugledyner tidligere blev anvendt til især børn med autisme eller ADHD, men at man nu kan få dynen til alle aldersgrupper og alle typer af forbrugere.
Vi vurderer derfor, at der er sket en udvikling inden for området, som medfører, at kugledyner ikke længere alene er forbundet med at afhjælpe en fysisk eller psykisk funktionsnedsættelse, men nu anbefales generelt til alle, både med og uden en funktionsnedsættelse, for at kunne få en bedre søvn.
Dynen har således ikke en særlig funktion, der alene har til formål at afhjælpe en nedsat funktionsevne.
 Vi lægger endvidere vægt på, at en tung dyne med fyld af glasperler og bambus/bomuldsbetræk nu må anses for at være udbredt hos befolkningen i almindelighed, og kan betragtes som sædvanligt indbo på linje med f.eks. almindelige dyner, som enhver, der måtte ønske det, kan anskaffe sig.
Forekomsten af en tung dyne med fyld af glasperler i danske familier er ikke i sig selv afgørende for, om de kan anses som sædvanligt indbo i servicelovens forstand.
Forbrugsgoder, som normalt findes i ethvert hjem, der måtte ønske det, anses for sædvanligt indbo.
 Vi finder på den baggrund, at en tung dyne med fyld af glasperler og bambus/bomuldsbetræk er et forbrugsgode, der indgår i sædvanligt indbo.
Vi er opmærksomme på dine oplysninger om, at en tung dyne med fyld af glasperler og bambus/bomuldsbetræk giver Y den ro ved sine pauser, som han har brug for.
Y bliver let distraheret og udtrættes enormt hurtigt, hvorfor han har brug for pauser i løbet af dagen.
For at understøtte disse har han behov for en tyngdedyne for at kunne skærme sig for, hvad der sker rundt om ham og hjælpe ham med at holde fokus og koncentration uden for og i sin pause.
Det ændrer ikke ved resultatet, fordi vi finder, at en tung dyne med fyld af glasperler og bambus/bomuldsbetræk er et forbrugsgode, der indgår i sædvanligt indbo.
Vi bemærker, at der ikke kan ydes støtte til forbrugsgoder, der indgår i sædvanligt indbo.
 Oplysningerne fremgår særligt af kommunens afgørelse af den 7. juli 2022, din klage af den 14. juli 2022 og kommunens genvurdering af den 5. august 2022.
Om reglerne Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 5, j.nr. 21-48616 Du har klaget over X Kommunes afgørelse om en Dynamostol Incharge med armstøtte.
Kommunen afgjorde sagen den 21. september 2021.
 Ankestyrelsen har nu afgjort din sag.
 Resultatet er:
  Du har ikke ret til en Dynamostol Incharge med armstøtte.
 Det betyder, at vi stadfæster kommunens afgørelse, og at afgørelsen ikke ændres.
Sådan vurderer vi sagen Ankestyrelsen vurderer, at en Dynamostol Incharge med armstøtte er et forbrugsgode, der indgår i sædvanligt indbo.
Hvad er afgørende for resultatet Begrundelsen for, at vi anser Dynamostol Incharge med armstøtte for sædvanligt indbo, er, at stolen efter Ankestyrelsens vurdering kan anses som almindelig udbredt og som produkter, der kan findes i ethvert hjem, der måtte ønske det.
Ud fra en Google-søgning fremgår det, at en Dynamostol Incharge med armstøtte forhandles bredt over hele landet, samt at en Dynamostol Incharge med armstøtte er tilgængelig for den brede befolkning.
Det fremgår også, at en Dynamostol Incharge med armstøtte fås i forskellige prisklasser og farver.
 Vi lægger derfor vægt på, at en Dynamostol Incharge med armstøtte må anses for at være udbredt hos befolkningen i almindelighed, og kan betragtes som sædvanligt indbo på linje med f.eks. almindelige kontorstole, som enhver, der måtte ønske det, kan anskaffe sig.
 Vi finder ikke, at der er grundlag for at vurdere en Dynamostol Incharge med armstøtte anderledes end almindelige kontorstole, da en Dynamostol Incharge med armstøtte, ligesom almindelige kontorstole, kan fås i mange forskellige udgaver og forskellige prisklasser og forhandles bredt over hele landet.
Forekomsten af en Dynamostol Incharge med armstøtte i danske familier er ikke i sig selv afgørende for, om de kan anses som sædvanligt indbo i servicelovens forstand.
Forbrugsgoder, som normalt findes i ethvert hjem, der måtte ønske det, anses for sædvanligt indbo.
 Vi finder på den baggrund, at en Dynamostol Incharge med armstøtte er et forbrugsgode, der indgår i sædvanligt indbo.
 Oplysningerne fremgår særligt af kommunens afgørelse af den 21. september 2019.
Vi er opmærksomme på, at leverandøren oplyser, at formålet med stolen er at sidde sig stærk og forebygge smerter i nakke, skuldre og ryg.
Leverandøren oplyser også, at stolen fås med fodbetjent højderegulering eller fodring, flexsæde samt hjul med belastningsbremse.
Det ændrer ikke ved resultatet, fordi vi finder, at samfundsudviklingen har medført, at en Dynamostol Incharge med armstøtte må anses for værende et forbrugsgode, der indgår i sædvanligt indbo.
Vi henviser i den forbindelse til, at en Dynamostol Incharge med arm forhandles bredt og fås i forskellige farver og prisklasser.
Om reglerne Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 6, j.nr. 22-5609 Du har klaget over X Kommunes afgørelse om rengøring.
X Kommune afgjorde sagen den 20. januar 2022.
 Ankestyrelsen har nu afgjort din sag.
 Resultatet er:
  Du har ikke ret til mere praktisk hjælp til rengøring end det, som kommunen har bevilget.
 Det betyder, at vi stadfæster kommunens afgørelse, da vi er kommet til samme resultat.
Sådan vurderer vi sagen Ankestyrelsen vurderer, at du er kompenseret med den udmålte praktiske hjælp til rengøring.
Hvad er afgørende for resultatet Vi lægger vægt på, at kommunen har bevilliget dig rengøring i form af udvendig rengøring af toiletkumme og gulvvask af badeværelse hver 14. dag, da du ikke selv er i stand til at varetage opgaverne.
 Vi lægger desuden vægt på, at du selv kan klare dele af rengøringen ved anvendelse af robotstøvsuger og -gulvvasker.
Det fremgår af sagen, at kommunen har pålagt dig selv at anskaffe en robotstøvsuger og -gulvvasker.
Dette kan kommunen alene gøre, hvis disse genstande betragtes som forbrugsgoder, der normalt indgår i sædvanligt indbo.
 Vi vurderer, at en robotstøvsuger og -gulvvasker er forbrugsgoder, der indgår som sædvanligt indbo, og at kommunen derfor godt kan pålægge dig at anskaffe dig disse forbrugsgoder.
 Begrundelsen for, at vi anser en robotgulvvasker for sædvanligt indbo er, at de efter Ankestyrelsens vurdering kan anses som almindeligt udbredte og som produkter, der kan findes i ethvert hjem, der måtte ønske det.
 Vi lægger vægt på, at en robotgulvvasker, ligesom en robotstøvsuger, må anses for at være udbredt hos befolkningen i almindelighed, og kan betragtes som sædvanligt indbo på linje med f.eks., almindelige gulvvaskere, som enhver, der måtte ønske det, kan anskaffe sig.
 Ankestyrelsen nåede ved principmeddelelse 32-16 frem til at robot-støvsugere er forbrugsgoder, der normalt indgår i sædvanligt indbo.
 Vi finder ikke, at der er grundlag for, at vurdere en robotgulvvasker anderledes end robotstøvsugere, da robotgulvvaskere, ligesom robotstøvsugere, kan fås i mange forskellige udgaver og forskellige prisklasser og forhandles bredt over hele landet.
Forekomsten af robotgulvvaskere i danske familier er ikke i sig selv afgørende for, om de kan anses som sædvanligt indbo i servicelovens forstand.
Forbrugsgoder, som normalt findes i ethvert hjem, der måtte ønske det, anses for sædvanligt indbo.
Sag nr. 7, j.nr. 22-20721 Du har klaget over X Kommunes afgørelse om en ståstøttestol med hjul og fodring.
X Kommune afgjorde sagen den 4. april 2022.
 Ankestyrelsen har nu afgjort din sag.
 Resultatet er:
  Du har ret til en ståstøttestol med hjul og fodring som et forbrugsgode.
 Det betyder, at vi stadfæster kommunens afgørelse, og at afgørelsen ikke ændres.
Sådan vurderer vi sagen Ankestyrelsen vurderer, at en ståstøttestol med hjul og fodring i væsentlig grad kan afhjælpe de varige følger af din nedsatte funktionsevne eller i væsentlig grad kan lette din daglige tilværelse i hjemmet.
 Vi vurderer også, at en ståstøttestol med hjul og fodring er et forbrugsgode og ikke et hjælpemiddel.
 Vi vurderer desuden, at en ståstøttestol med hjul og fodring ikke er et forbrugsgode, der udelukkende fungerer som et hjælpemiddel for dig.
Hvad er afgørende for resultatet Ved vurderingen lægger vi vægt på de samme oplysninger som kommunen og bruger de samme regler til at afgøre sagen.
 Vi henviser derfor til kommunens afgørelse, hvoraf det fremgår, at du er bevilget tilskud til køb af ståstøttestol med hjul og fodring jf. servicelovens §113, stk. 3.
 Det fremgår også, at du, grundet din varige nedsatte funktionsevne har behov for en stol med ekstra funktioner i forhold til sædvanligt indbo.
Vi henviser også til kommunens genvurdering, hvoraf det fremgår, at almindelige ståstøttestole med eller uden hjul, højdejusterbart sæde og kip af sæde med en brugervægt op til 125 kg. er forbrugsgoder, der indgår i sædvanligt indbo.
Disse ydes der ikke tilskud til, da de findes i almindelig handel.
Det vurderedes i første omgang, at du ville kunne anvende en alm. ståstøttestol med ovenstående egenskaber, men da dit køkkenbord er bygget ekstra højt, og du ikke vil kunne nå jorden med dine fødder ifm. madlavningen, vurderedes der behov for en fodring, som er en ekstra funktion ift. sædvanligt indbo.
Dette på baggrund af din udtalelse omkring, at du har kunnet anvende en barstol med fodring, men at stolen var ufleksibel, da den ikke havde hjul.
Det fremgår videre, at det er observeret, at du har en sikker gangfunktion og ikke anvender ganghjælpemidler inde i huset, men blot har din rollator med i bilen til længere gåafstande udendørs, hvor du har behov for at aflaste fødderne og benene grundet smerter.
Du beskriver, at du kan holde til at stå op i 10-15 min. ad gangen.
Det vurderes, at du kan skifte stilling fra stående til siddende arbejde ved køkkenaktiviteter.
Du anbefales at lave stillingsskift ved køkkenaktiviteterne, så du skiftevis arbejder ved køkkenbordet eller siddende ved spisebordet.
Du kan rejse og sætte dig uden balanceproblemer, hvorfor det vurderes, at der ikke findes behov for en centralbremse.
 Kommunen vurderer på baggrund af ovenstående, at du har ret til dækning af en ståstøttestol med hjul og fodring efter reglerne om forbrugsgoder.
 Vi finder, at en ståstøttestol med hjul og fodring er et forbrugsgode.
 Vi finder også, at en ståstøttestol med hjul og fodring ikke udelukkende fungerer som et hjælpemiddel for dig.
 Vi finder på den baggrund, at en ståstøttestol med hjul og fodring i væsentlig grad kan afhjælpe de varige følger af din nedsatte funktionsevne eller i væsentlig grad kan lette din daglige tilværelse i hjemmet.
 Vi er opmærksomme på dine oplysninger om, at du mener, at sagen skal behandles efter servicelovens § 113, stk. 5. Det ændrer ikke ved resultatet, fordi vi ud fra en samlet vurdering af sagens oplysninger ikke finder, at en ståstøttestol med hjul og fodring udelukkende fungerer som et hjælpemiddel for dig.
Vi er også opmærksomme på dine oplysninger til Ankestyrelsen af den 31. oktober 2022, hvoraf det fremgår, at din fysiske tilstand er blevet forværret siden du skrev til Ankestyrelsen i maj 2022. Du oplyser at du har mistet mere af din funktion.
Du falder over dine fødder og ben, din balance er blevet dårligere, du er mere usikker, og styrken er blevet forringet i din venstre side.
Du går fast med rollator for at holde balancen.
Du kan ikke stå stille i kø, da du udtrættes hurtigt, og du får smerter i hofte, lårben, lænd, skulder og ryg, når du står for længe.
En arbejdsstol ville derfor være en hjælp for dig, da du ikke kan stå ved køkkenbordet ret længe ad gangen.
Du bliver nødt til at sætte dig ned og holde en pause ved spisebordet eller sofaen for at samle kræfter til at stå op og fortsætte madlavningen.
Du oplyser desuden, at du den 20. september 2022 er blevet opereret i hjernen for en godartet svulst, hvilket betyder, at der er kommet føleforstyrrelser, som nedsætter styrken i din højre side samt føleforstyrrelser i højre hånd, fingre, arm samt kolde tæer på din højre fod.
Din funktion er ikke kommet tilbage efter operationen.
Ovenstående ændrer ikke ved resultatet.
Vi henviser i den forbindelse til, at en ståstøttestol med hjul og fodring har nogen forbrugsgodeværdi for dig.
Du har uagtet din nedsatte funktionsevne fortsat mulighed for at benytte de øvrige fordele og anvendelsesmuligheder, der ligger i produktet.
 Oplysningerne fremgår særligt af kommunens afgørelse af den 4. april 2022, din klage af den 13. april 2022 og kommunens genvurdering af den 9. maj 2022.
Om reglerne Der kan ydes hjælp til køb af forbrugsgoder til personer med varigt nedsat fysisk eller psykisk funktionsevne, når forbrugsgodet i væsentlig grad kan afhjælpe de varige følger af den nedsatte funktionsevne eller i væsentlig grad kan lette den daglige tilværelse i hjemmet.
Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Hjælp til anskaffelse af forbrugsgoder ydes med et beløb svarende til 50 procent af prisen på et almindeligt standardprodukt af den pågældende art.
Sag nr. 8, j.nr. 22-20238 Du har klaget over X Kommunes afgørelse om formstøbte ørepropper.
X Kommune afgjorde sagen den 21. april 2022.
 Ankestyrelsen har nu afgjort din sag.
 Resultatet er:
  Kommunen skal behandle din sag igen.
Det betyder, at vi hjemviser sagen til ny behandling, og at kommunen skal afgøre sagen på ny.
Du skal være opmærksom på, at en ny behandling godt kan føre til det samme resultat i din sag.
 Kommunen kontakter dig.
Sådan vurderer vi sagen Ankestyrelsen vurderer, at formstøbte ørepropper er et forbrugsgode, der ikke indgår i sædvanligt indbo.
 Vi vurderer desuden, at sagen ikke indeholder tilstrækkelige oplysninger til, at vi kan træffe afgørelse om, formstøbte ørepropper i væsentlig grad kan afhjælpe følgerne af din nedsatte funktionsevne eller i væsentlig grad kan lette din daglige tilværelse i hjemmet.
Hvad er afgørende for resultatet Vi lægger vægt på, at der ikke er dokumentation eller i øvrigt oplysninger om, at formstøbte ørepropper er så almindeligt udbredt, at det findes i ethvert hjem, der måtte ønske det.
 Vi lægger også vægt på, at formstøbte ørepropper, selvom det må anses for at være udbredt hos befolkningen i almindelighed, ikke kan betragtes som sædvanligt indbo på linje med f.eks. almindelige ørepropper eller høreværn, som enhver, der måtte ønske det, kan anskaffe sig.
 Selvom formstøbte ørepropper kan købes hos en almindelig forhandler, kan det ikke alene af den grund anses for at være sædvanligt indbo.
 Det fremgår af sagens oplysninger, at du lider af kronisk posttraumatisk hovedpine, trigeminusneuralgi samt smerteområder svarende til nakke, venstre skulder og begge håndled efter multiple traumer.
Du oplyser, at første væsentligt traume skete i 2005, hvor du gled på en isglat trappe og slog dig bevidstløs, efterfulgt af svær hjernerystelse og bevidsthedstab.
Du oplyser endvidere i ansøgningen, at du er blevet sparket i nakken og senest har haft et stuntuheld i september 2021, hvor du fik et knæ i hovedet.
 Du ansøger om formstøbte ørepropper, da du har ekstra følsomhed over for støj.
Du oplyser også, at det er nogle specielt konstruerede ørepropper, du ansøger om.
Det ene sæt du søger om sikrer, at alt lyd bliver holdt ude og at det andet sæt, du søger om har en konstruktion, så man kan regulere, hvor meget lyden dæmpes.
Det ene sæt er primært til om natten, hvor det andet sæt er til dagen i støjende miljøer, f.eks. i en klasse.
 Det fremgår af sagens lægelige oplysninger, at du aktuelt har følger i form af hovedpine, der stiger ved belastning, ryg- og nakkesmerter, lys- og lydoverfølsomhed samt nedsat energimæssig kapacitet og hurtigt indsættende mental udtrætning.
 Vi lægger særligt vægt på, at sagen ikke indeholder tilstrækkelige oplysninger til, at vi kan vurdere om formstøbte ørepropper i væsentlig grad kan afhjælpe følgerne af din funktionsnedsættelse eller i væsentlig grad lette din daglige tilværelse i hjemmet.
 Vi hjemviser derfor sagen til kommunen.
 Oplysningerne fremgår særligt af kommunens afgørelse af den 21. april 2022, din klage af den 22. april 2022, supplerende oplysninger af den 2. maj 2022 og status fra Center for Hjerneskade af den 19. september 2013.
Hvad skal kommunen Kommunen skal undersøge om formstøbte ørepropper i væsentlig grad kan afhjælpe følgerne af din funktionsnedsættelse.
Kommunen skal derfor indhente oplysninger, der er egnet til at belyse ovenstående.
Kommunen skal indhente yderligere oplysninger om formålet med brugen af formstøbte ørepropper, herunder oplysninger til belysning af, hvordan formstøbte ørepropper kan afhjælpe følgerne af din funktionsnedsættelse.
 Kommunen skal også indhente nye lægelige oplysninger til belysning af din funktionsnedsættelse, herunder følgerne heraf.
Kommunen skal herefter træffe en ny afgørelse.
Hvis kommunen ikke fuldt ud imødekommer din ansøgning, skal kommunen i afgørelsen angive de hovedhensyn og de faktiske oplysninger, der er indgået i kommunens vurdering.
Vi bemærker, at du kan klage over kommunens nye afgørelse efter de almindelige regler.
Det betyder, at du kan klage til kommunen inden fire uger efter, du har modtaget den nye afgørelse fra kommunen.
Om reglerne Der kan ydes hjælp til køb af forbrugsgoder til personer med varigt nedsat fysisk eller psykisk funktionsevne, når forbrugsgodet i væsentlig grad kan afhjælpe de varige følger af den nedsatte funktionsevne eller i væsentlig grad kan lette den daglige tilværelse i hjemmet.
Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
Sag nr. 9, j.nr. 22-20406 Du har klaget over X Kommunes afgørelse om handsker og sokker med batterivarme.
X Kommune afgjorde sagen den 22. februar 2022.
 Ankestyrelsen har nu afgjort din sag.
 Resultatet er:
  Kommunen skal behandle din sag igen.
Det betyder, at vi hjemviser sagen til ny behandling, og at kommunen skal afgøre sagen på ny.
Du skal være opmærksom på, at en ny behandling godt kan føre til det samme resultat i din sag.
 Kommunen kontakter dig.
Sådan vurderer vi sagen Ankestyrelsen vurderer, at handsker og sokker med batterivarme er et forbrugsgode, der ikke indgår i sædvanligt indbo.
 Vi vurderer desuden, at sagen ikke indeholder tilstrækkelige oplysninger til, at vi kan træffe afgørelse om, at handsker og sokker med batterivarme i væsentlig grad kan afhjælpe følgerne af din nedsatte funktionsevne eller i væsentlig grad kan lette din daglige tilværelse i hjemmet.
Hvad er afgørende for resultatet Vi lægger vægt på, at der ikke er dokumentation eller i øvrigt oplysninger om, at handsker og sokker med batterivarme er så almindeligt udbredt, at de findes i ethvert hjem, der måtte ønske det.
 Vi lægger i den forbindelse vægt på, at det fremgår af sagens oplysninger, at handsker og sokker med batterivarme anvendes til bl.a. lystfiskeri, jagt, skisport og andre udendørsaktiviteter.
Vi finder derfor, at handsker og sokker med batterivarme har en nichefunktionalitet, der alene henvender sig til en lille gruppe af den brede befolkning, som følge af særinteresser.
Produkterne kan derfor ikke anses som værende et forbrugsgode, der indgår i sædvanligt indbo.
 Vi lægger også vægt på, at handsker og sokker med batterivarme, selvom det må anses for at være udbredt hos befolkningen i almindelighed, ikke kan betragtes som sædvanligt indbo på linje med f.eks. almindelige handsker og sokker, som enhver, der måtte ønske det, kan anskaffe sig.
 Selvom handsker og sokker med batterivarme kan købes hos en almindelig forhandler, kan det ikke alene af den grund anses for at være sædvanligt indbo.
Det fremgår af sagens lægelige oplysninger, at du har Systemisk sklerodermi med svær Raynauds fænomen.
Du er svært plaget af Raynauds fænomen i fingre og tæer.
Der er talrige anfald året rundt, og anfaldene udløses både indendørs og udendørs.
Anfaldene kan udløses ved stuetemperatur.
Der er ofte 20-30 daglige anfald.
Hvis du ikke har mulighed for at tilføre varme ved anfaldene, f.eks. varmt vand, kan anfaldene vare op til 30-60 minutter.
Anfaldene bevirker, at dine fingre og tæer bliver hvide, kolde og stive.
Dine hænder kan ikke bruges før, anfaldet klinger af igen, hvilket bevirker, at du ikke kan holde om genstande.
I tæerne bevirker anfaldene svært nedsat gangfunktion.
Når anfaldene klinger af, og blodet kommer tilbage i fingre og tæer, medfører det ofte generel utilpashed med kvalme og smerter.
Du forsøger at holde dig varm for at undgå anfald, bl.a. ved brug af varme støvler og handsker, men alligevel er dit funktionsniveau stærkt begrænset af den svære Raynaud.
Du kommer sjældent ud at gå, fordi der altid udløses anfald af en gåtur.
Du går aldrig ture alene, og hvis du går en tur, går du sjældent længere end 500 meter.
 Du har afprøvet el-opvarmede handsker og sokker med rigtig god effekt gennem ergoterapien.
 Vi lægger særligt vægt på, at sagen ikke indeholder tilstrækkelige oplysninger til, at vi kan vurdere om handsker og sokker med batterivarme i væsentlig grad kan afhjælpe de varige følger af din funktionsnedsættelse eller i væsentlig grad lette din daglige tilværelse i hjemmet.
 Vi hjemviser derfor sagen til kommunen.
 Oplysningerne fremgår særligt af kommunes afgørelse af den 22. februar 2022, kommunens genvurdering af den 6. maj 2022 og udtalelse fra ergoterapeut af den 28. januar 2022.
Hvad skal kommunen Kommunen skal undersøge om handsker og sokker med batterivarme i væsentlig grad kan afhjælpe de varige følger af din funktionsnedsættelse eller i væsentlig grad lette din daglige tilværelse i hjemmet.
 Kommunen skal derfor indhente yderligere oplysninger om dit funktionsniveau, herunder om formålet med brugen af handsker og sokker med batterivarme.
 Kommunen skal ved den fornyede behandling af sagen forholde sig til oplysningerne fra ergoterapeut af den 28. januar 2022.
Kommunen skal herefter træffe en ny afgørelse.
Hvis kommunen ikke fuldt ud imødekommer din ansøgning, skal kommunen i afgørelsen angive de hovedhensyn og de faktiske oplysninger, der er indgået i kommunens vurdering.
Vi bemærker, at du kan klage over kommunens nye afgørelse efter de almindelige regler.
Det betyder, at du kan klage til kommunen inden fire uger efter du har modtaget den nye afgørelse fra kommunen.
Om reglerne Der kan ydes hjælp til køb af forbrugsgoder til personer med varigt nedsat fysisk eller psykisk funktionsevne, når forbrugsgodet i væsentlig grad kan afhjælpe de varige følger af den nedsatte funktionsevne eller i væsentlig grad kan lette den daglige tilværelse i hjemmet.
Forbrugsgoder omfatter produkter, der er fremstillet og forhandles bredt med henblik på sædvanligt forbrug hos befolkningen i almindelighed.
Produktet er således ikke fremstillet specielt til at afhjælpe en nedsat funktionsevne, som det er tilfældet med hjælpemidler, men kan i en række tilfælde udgøre den kompensation, som personer med nedsat funktionsevne har behov for.
 Der kan ikke ydes hjælp til forbrugsgoder, der normalt indgår i sædvanligt indbo, f.eks. almindelige stole, borde, senge, telefoner, TV, radioer, CD-afspillere, DVD-afspillere, tablets, computere, vaskemaskiner, tørretumblere, opvaskemaskiner, almindelige køkkenmaskiner m.v., og som normalt findes i ethvert hjem, der måtte ønske det.
Hvilke forbrugsgoder, der indgår i sædvanligt indbo, bliver løbende ændret i takt med den almindelige samfundsudvikling.
Ved bedømmelsen af, om et forbrugsgode er så almindeligt, at der ikke kan ydes hjælp til anskaffelsen efter reglerne om forbrugsgoder, må der tages hensyn til udviklingen i den almindelige levestandard og borgernes forbrugs- og levevaner.
Med tiden vil flere forbrugsgoder blive mere almindeligt udbredt og vil efterhånden blive betragtet som sædvanligt indbo.
Vi henviser til principmeddelelserne 59-13 og 32-16.
