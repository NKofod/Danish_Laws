Indledning Med virkning fra 1. januar 1983 er gennemført lov nr. 64 af 10. marts 1982  

 om individuel boligstøtte (boligsikring, boligydelse og lån til  

 beboerindskud), således at bestemmelserne om personlig boligstøtte findes i  

 samme lov.
 Loven er optaget som bilag 1 til dette cirkulære.
 Endvidere er der mulighed for særlig støtte efter lov om sanering,  

 lovbekendtgørelse nr. 89 af 24. februar 1981, lov om byfornyelse og  

 boligforbedring, lov nr. 300 af 9. juni 1982 og lov om lån til betaling af  

 ejendomsskatter og om ændring af ligningsloven, jfr. lov nr. 202 af 18. maj  

 1982.
 Der er ved udformningen af loven tale om en ren teknisk sammenskrivning,  

 det vil sige at indholdet i lovenes principper i størst mulig udstrækning  

 ikke er ændret.
 Ved lovens udarbejdelse har man dog tilstræbt at forenkle betingelser,  

 beregningsprincipper m.v.
 Forskellen i personkredsen har influeret på betingelserne og de  

 beregningsmæssige regler, der er gældende i boligsikrings- og  

 boligydelsesloven, og loven opretholder fortsat to systemer, således at  

 boligsikring kun ydes til lejere, mens boligydelse ydes til lejere samt til  

 ejere og andelshavere i private andelsboligforeninger, forudsat disse er  

 pensionister.
 Den væsentligste forskel på boligsikring og boligydelse er fortsat, at  

 boligsikring ydes med 75 pct. af forskellen mellem grænsebeløb  

 (egenbetalingen) og lejen, mens der ydes boligydelse til hele denne forskel.
 De væsentligste ændringer er:
 Kravet om, at pensionisten alene eller sammen med ægtefællen eller med en  

 anden pensionist eller ægtefællen alene skulle have den retlige råden ifølge  

 lejekontrakten, andelsbeviset eller skødet, er i forbindelse med  

 sammenskrivningen ophævet.
Beregning af boligstøtte foretages som udgangspunkt på grundlag af  

 socialindkomsten.
Ved lov nr. 54 af 18. februar 1981 er socialindkomstloven  

 ændret således, at med virkning fra 1. januar 1983 skal bidrag til  

 arbejdsgiveradministrerede pensionsordninger medregnes i socialindkomsten  

 (socialindkomstens 2. fase).
 Til brug for beregning af boligstøtte gælder dog, at de  

 arbejdsgiveradministrerede pensionsbidrag kun medregnes i husstandsindkomsten  

 med 1/3 i 1983, 2/3 i 1984 og først fuldt ud i 1985.
 For at forbedre boligstøtten for husstande med børn, det vil sige for  

 såvel pensionist- som ikke-pensionisthusstande er fradraget i  

 husstandsindkomsten forhøjet fra 4.100 kr. til 7.000 kr. pr. barn.
Kravet om, at der som udgangspunkt ikke kan udbetales boligsikring eller  

 boligydelse, hvis boligens gulv ligger under det omgivende terræn, eller hvis  

 boligen er beliggende i korridorejendomme eller i et bag- eller sidehus, hvis  

 opførelse er påbegyndt før 1890, er pr. 1. januar 1983 ophævet.
Endvidere er  

 kravet om wc i umiddelbar tilknytning til boligen ophævet.
Fremover kan der  

 udbetales boligstøtte, hvis der er tale om en lejlighed i lejelovgivningens  

 forstand.
Herefter er en lejlighed eet eller flere beboelsesrum med  

 selvstændigt køkken med indlagt vand og forsvarligt afløb for spildevand.
 Endvidere er kravet om, at retten til boligsikring og boligydelse er  

 betinget af, at lejligheden ikke bebos af mere end 2 personer pr.  

 beboelsesrum, ophævet.
Såfremt lejlighedens værelsesantal overstiger antallet af personer i  

 husstanden med mere end eet, forhøjes husstandens egenbetaling.
Bestemmelsen,  

 hvorefter grænsebeløbet dog ikke forhøjes, hvis forholdet mellem antal  

 værelser og antal husstandsmedlemmer ændres som følge af, at pensionistens  

 ægtefælle eller samlever gennem de sidste 5 år dør eller optages på plejehjem  

 eller lignende, er udvidet til at omfatte alle personer, f. eks. søskende,  

 med hvem pensionisten har haft husstandsfællesskab i de sidste 5 år.
 Beregningsreglerne er søgt forenklet, og boligsikringslovens regler om en  

 vis minimumsleje og det særlige maksimumsbeløb for den årlige boligsikring  

 til husstande uden børn er således ophævet.
 Endvidere er bestemmelsen i boligydelsesloven, hvorefter krav på  

 tilbagebetaling af for meget udbetalt boligydelse ikke kan fremsættes,  

 såfremt kravet ligger under et vist minimumsbeløb, ophævet.
 I loven er der indført en bestemmelse om, at tilbagebetalingskrav kan  

 afskrives, hvis der ikke inden for en rimelig årrække er økonomisk mulighed  

 for at gennemføre kravet.
 Maksimumslejen opreguleres med 5 pct. pr. barn i husstanden, og  

 afrundingsreglerne er gjort ensartede.
 Efter loven er det kommunalbestyrelsen, der er den kompetente myndighed,  

 og spørgsmålet om, hvorvidt kommunalbestyrelsen kan henlægge kompetencen til  

 f. eks. det sociale udvalg, afhænger af almindelige kommunalretlige regler om  

 delegation.
Endelig er klageadgangen ændret således, at amtsankenævnene er fælles  

 klagemyndighed for kommunernes afgørelser, og at boligstyrelsen er  

 klagemyndighed for afgørelser i Frederiksberg og Københavns kommuner.
I  

 øvrigt er klagemulighederne begrænset til een myndighed, medmindre der er  

 tale om principielle sager, der herefter vil kunne indbringes for  

 boligstyrelsen.
 Boligstyrelsen har i medfør af lovens § 15, stk. 2, udarbejdet  

 bekendtgørelse om opgørelse af låneberettigende boligudgifter, bekendtgørelse  

 nr. 483 af 30. august 1982. Bekendtgørelsen er optaget som bilag 2 til  

 nærværende cirkulære.
 Endvidere har boligstyrelsen i medfør af lovens § 17 udarbejdet  

 bekendtgørelse om opgørelse af boligudgiften, bekendtgørelse nr. 484 af 30.  

 august 1982. Bekendtgørelsen er optaget som bilag 3 til nærværende cirkulære.
 Som bilag 4 er optaget boligstyrelsens bekendtgørelse nr. 485 af 30.  

 august 1982 om udbetaling af boligstøtte efter lovens § 37, stk. 2.
 Videre er sikringsstyrelsens cirkulæreskrivelse af 24. november 1981 om  

 opgørelse af indkomstgrundlaget for samgifte pensionister, når den ene af  

 ægtefællerne optages på plejehjem, optaget som bilag 5.
 Endelig er boligstyrelsens cirkulæreskrivelse af 23. august 1982 om satser  

 og grænsebevis for 1983 optaget som bilag 6.
 I dette cirkulære behandles de nærmere regler for boligstøtteordningen.
 Først omtales under afsnit 2-5 de almindelige betingelser for at opnå ret  

 til boligstøtte, herunder den berettigede personkreds, opgørelse af  

 husstandsindkomsten og kvalitetskravene til boligtagerens bolig.
 Dernæst gives der i afsnit 6-7 en nærmere gennemgang af reglerne om  

 opgørelse af boligudgiften for lejere, andelshavere i private  

 andelsboligforeninger og ejere, efterfulgt af en gennemgang i afsnit 8 af  

 lovens beregningsprincip.
 Cirkulærets afsnit 9 gennemgår reglerne for sanerings- og  

 forbedringsboligstøtte, og afsnit 10 om boligstøttens fordeling på  

 henholdsvis tilskud og lån.
 Lovens regler om oprettelse, forrentning og tilbagebetaling af boligydelse  

 i form af lån gennemgås i afsnit 11 og efterfølges af afsnit 12 om beløb og  

 regulering ved beregning af boligstøtte.
 Spørgsmålet om ansøgning og udbetaling af boligstøtte behandles i afsnit  

 13, og i afsnit 14 redegøres der for reglerne om den årlige regulering pr. 1.  

 januar, om adgangen til at omregne i løbet af året, om efterfølgende  

 regulering, tilbagebetaling og afskrivning af boligstøtten.
 Herefter omtales i afsnit 15 reglerne om støtte til betaling af  

 beboerindskud i almennyttigt boligbyggeri m.v. efterfulgt af afsnit 16 om de  

 særlige regler om boligydelse til pensionister, der bor i kommunale  

 pensionistboliger.
 Reglerne om klageadgang er behandlet i cirkulærets afsnit 17, og en  

 nærmere gennemgang af reglerne om administration og finansiering findes i  

 afsnit 18.
 I cirkulærets afsluttende afsnit 19 omtales lovens overgangsbestemmelser,  

 bl.a. vedrørende den hidtidige boligsikringsordning for pensionister i  

 private andelsboligforeninger og boligsikring efter § 3 a, stk. 2, i den  

 indtil 1. januar 1980 gældende boligsikringslov.
 Cirkulæret træder i stedet for boligstyrelsens cirkulære af 28. september  

 1979 om boligsikring, boligstyrelsens cirkulære af 24. oktober 1980 om  

 ændringer i boligsikringsloven m.v., boligstyrelsens cirkulære af 28.  

 november 1980 om ændringer i boligsikringsloven, socialministeriets cirkulære  

 af 15. november 1978 om boligydelse til pensionister, boligstyrelsens  

 cirkulære af 24. oktober 1980 om visse ændringer m.v. i lov om boligydelse  

 til pensionister og boligstyrelsens cirkulære af 24. marts 1980 om støtte til  

 betaling af beboerindskud i almennyttigt boligbyggeri m.v.
Personkredsen 2.1. Boligsikring.
 Boligstøtte til lejere, der ikke er pensionister, betegnes i loven  

 boligsikring, jfr. § 3, stk. 1.
Boligsikringsordningen omfatter i princippet alle udlejningslejligheder og  

 lejligheder i almennyttige (sociale) andelsboligforeninger, jfr. kap.
II i  

 lov om boligbyggeri.
Ordningen gælder derimod ikke for personer, der bor i  

 eget hus, egen ejerlejlighed, eller er andelshaver i en privat  

 andelsboligforening.
Endelig gælder ordningen heller ikke for boligtagere,  

 der bor i enfamilieshus eller to- eller flerfamilieshus, som ejes af et  

 aktieselskab, anpartsselskab eller lignende, hvori boligtageren ejer aktier,  

 anparter eller lignende.
Der vil ikke kunne ydes boligsikring til lejere, der ved fraflytning har  

 ret til fortjeneste ved videresalg til den nye lejer af aktie- eller  

 partialobligation, hvortil brugsretten til lejligheden er knyttet.
Lejere af  

 aktielejligheder og lignende, der har opnået boligsikring inden 1. januar  

 1979, kan dog forblive boligsikringsmodtagere.
 Boligsikring kan ikke udbetales, når ansøgeren modtager boligydelse, jfr.  

 § 3, stk. 3.
 2.2. Boligydelse.
 Boligstøtte til pensionister betegnes i loven boligydelse, jfr. § 4, stk.  

 1.
 Boligydelsesordningen omfatter i princippet alle former for boliger,  

 uanset om pensionisten bor i lejebolig, ejerbolig, andelsbolig,  

 aktielejlighed m.v.
 Såfremt en pensionist kan opnå større beløb i boligsikring end i  

 boligydelse, kan boligsikring dog ydes, jfr. § 3, stk. 2.
Boligydelse kan efter lovens § 2, stk. 1, udbetales til pensionister, det  

 vil sige personer, der modtager folkepension, invalidepension eller  

 enkepension.
Personer, der modtager invaliditetsydelse, er ligestillede med  

 pensionister.
Det afgørende kriterium for ret til boligydelse er således, om der faktisk  

 udbetales pension.
Der kan derfor ikke gives boligydelse til personer, der  

 ikke modtager pension, enten fordi de ikke har søgt om pension, eller fordi  

 de på grund af indtægt har mistet pensionen.
Betingelsen for at modtage  

 boligydelse er heller ikke opfyldt, hvis pensionen er inddraget eller gjort  

 hvilende i forbindelse med pensionistens genoptagelse af erhvervsarbejde,  

 eller ved strafafsoning eller andre frihedsberøvende foranstaltninger i  

 henhold til dom.
I disse situationer vil pensionisten eventuelt være  

 berettiget til boligsikring, jfr. § 3, stk. 2.
Betingelsen for at modtage boligydelse er heller ikke opfyldt, hvis  

 pensionen er bortfaldet under pensionistens institutionsophold.
Dog gælder  

 der ved institutionsophold en undtagelsesbestemmelse i lovens § 46, se pkt.  

 14.5.
 Personer, der modtager forskud på pensionen, er efter loven ligestillede  

 med pensionister jfr. lovens § 2, stk. 3. Hvis en person har søgt om  

 invalidepension, førtidig folkepension eller dispensations-enkepension, og  

 det sociale udvalg har bevilget ansøgeren forskud, skal udbetalingen af  

 boligydelsen derfor ikke afvente pensionssagens afslutning, jfr. herom  

 tillige pkt. 13.2.
 Endvidere har personer, som modtager eller får forskud på folke-, enke-  

 eller invalidepension eller modtager invaliditetsydelse, og som har  

 husstandsfællesskab med en lejer, en ejer eller en andelshaver i en privat  

 andelsboligforening, ret til boligydelse, jfr. lovens § 2, stk. 2.
 For pensionister, der modtager delpension, beregnes boligydelsen efter  

 samme regler og med samme beløb, som gælder for pensionister, der modtager  

 fuld pension (det vil sige en pension, som efter pensionslovens  

 optjeningsregler ikke er nedsat i forhold til bopælstidens længde).  

 Boligydelsens størrelse er med andre ord uafhængig af det antal bopælsår, der  

 lægges til grund ved beregningen af pensionen.
 Boligydelse kan ikke udbetales, når ansøgeren modtager boligsikring, jfr.  

 lovens § 4, stk. 2.
 2.3. Dansk statsborgerskab.
Spørgsmålet om dansk statsborgerskab som betingelse for at modtage  

 boligstøtte, er ikke reguleret ved lovens bestemmelser.
For så vidt angår  

 boligsikringen er det ikke en betingelse, at boligtageren har dansk  

 statsborgerskab, hvorimod retten til boligydelse kun er til stede ved  

 samtidig ret til udbetaling af dansk pension.
Det følger heraf, at  

 udlændinges adgang til at modtage boligydelse er undergivet de samme regler,  

 som gælder for udlændinges erhvervelse af ret til dansk pension.
 Disse regler er nærmere omtalt i socialministeriets cirkulære af 23.  

 februar 1973 om ændring af folke-, invalide- og enkepensionslovene med  

 henblik på Danmarks tilslutning til De Europæiske Fællesskaber, pkt. 23-41,  

 sikringsstyrelsens cirkulære af 18. januar 1978 om konvention mellem Danmark  

 og Tyrkiet om social sikring, sikringsstyrelsens cirkulære af 18. januar 1979  

 om konvention mellem Danmark og Jugoslavien om social sikring og  

 sikringsstyrelsens cirkulære af 23. december 1981 om den nye nordiske  

 konvention om social tryghed.
 2.4. Fast bopæl her i landet.
 Retten til boligstøtte er efter lovens § 5, nr. l, videre betinget af, at  

 ansøgeren har fast bopæl her i landet.
 For så vidt angår boligydelse bortfalder denne, såfremt pensionisten  

 flytter til udlandet, selv om pensionisten i øvrigt bevarer selve pensionen  

 efter pensionslovens bestemmelser om ret til pension i udlandet.
Ved midlertidige ophold i udlandet bevarer pensionisten dog retten til  

 boligydelsen i samme omfang som retten til pensionen.
I almindelighed kan  

 pensionen udbetales under ophold af indtil 1 års varighed, når pensionisten i  

 øvrigt har bevaret sin bopæl i Danmark.
 2.5. Lov om lån til betaling af ejendomsskatter og om ændring af  

 ligningsloven, lov nr. 202 af 18. maj 1982.
 Ifølge lovens § 4, stk. 3, kan en pensionist ikke samtidig modtage lån til  

 betaling af ejendomsskatter, jfr. lov nr. 202 af 18. maj 1982 og modtage  

 boligydelse til samme bolig.
 Kommunalbestyrelsen må yde pensionisten fornøden vejledning vedrørende  

 spørgsmålet om ydelserne efter de to love, jfr. herom tillige pkt. 13.1.
 Såfremt en pensionist vælger at optage lån efter lov om lån til betaling  

 af ejendomsskatter, er denne afskåret fra at modtage boligydelse indtil  

 udgangen af det år, hvori lånet er optaget.
 Denne begrænsning gælder imidlertid ikke, hvis pensionisten i løbet af  

 året flytter til en ny bolig, idet pensionistens lån efter lov om lån til  

 betaling af ejendomsskatter i denne situation skal indfries ved ejerskifte.  

 Samtidig vil pensionisten kunne modtage boligydelse til sin nye bolig fra den  

 1. i måneden efter flytningen, jfr. lovens § 35 og cirkulærets pkt. 13.6.
 Begrænsningen gælder heller ikke i de tilfælde, hvor en person bliver  

 pensionsberettiget i løbet af det år, som lån efter lov om lån til betaling  

 af ejendomsskatter dækker, og hvor pågældende derfor ikke på tidspunktet for  

 lånets optagelse havde mulighed for at opnå ret til boligydelse.
 Endelig gælder begrænsningen ikke i tilfælde, hvor pensionisten indfrier  

 lånet til betaling af ejendomsskatter.
 Ved opgørelsen af boligudgiften til brug for beregning af boligstøtte  

 medregnes ejendomsskatten fuldt ud, det vil sige med det beløb, der er  

 pålignet i det år, boligstøtten vedrører, jfr. lovens § 14, stk. 1, nr. 1, og  

 cirkulærets pkt. 7.2.
 Hvis en pensionist uden at flytte til en ny bolig overgår til at modtage  

 boligydelse efter at have fået lån efter lov om lån til betaling af  

 ejendomsskatter (eller omvendt), forfalder de ydede lån ikke.
 2.6. Boligsikring/boligydelse.
 Såfremt en pensionist kan opnå større beløb i boligsikring end i  

 boligydelse, kan boligsikring ydes i stedet, jfr. lovens § 3, stk. 2.
Hvis en pensionist modtager boligydelse, og der i løbet af året indtræder  

 sådanne ændringer i indkomsten eller boligudgiften, at pensionisten vil få  

 fordel ved i stedet at modtage boligsikring, skal pensionisten overgå til at  

 modtage boligsikring.
Omvendt kan der forekomme situationer, hvor en  

 pensionist i løbet af året skal overgå fra boligsikring til boligydelse.
 Overgår en pensionist fra boligydelse til boligsikring eller omvendt, skal  

 der ikke indgives ny ansøgning til kommunalbestyrelsen, jfr. pkt. 13.1.
Husstandens medlemmer 3.1. Husstandens medlemmer.
Til brug for den årlige fastsættelse af boligstøtte skal der efter  

 reglerne i § 7, stk. 1, foretages en opgørelse af den samlede husstands  

 socialindkomst.
Opgørelsen omfatter således ikke blot ansøgerens egen  

 socialindkomst, men også de øvrige husstandsmedlemmers socialindkomst.
 Som medlemmer af husstanden medregnes ansøgerens ægtefælle, hjemmeværende  

 børn og andre, der har fast ophold i boligen, medmindre de betaler særskilt  

 vederlag for logi, jfr. lovens § 6, stk. 1.
Ved afgørelsen af, om en person er husstandsmedlem eller logerende  

 (fremlejetager), tages der udgangspunkt i ansøgerens oplysninger.
Ansøgeren  

 har pligt til at give meddelelse om indgåelse eller ophør af fremlejeforhold,  

 jfr. lovens § 38.
 3.2. Børn.
For at et barn skal medregnes ved beregningen af boligstøtten, skal det  

 være under 18 år og bo i lejligheden.
Reglen omfatter også børn i  

 familiepleje med eventuel plejetilladelse, herunder en tidsbegrænset  

 plejetilladelse.
Der kan i denne forbindelse lægges vægt på, at plejebarnet  

 er tilmeldt hos boligtageren.
 Ældre børn med familiemæssig tilknytning til boligstøttemodtageren kan dog  

 medregnes, hvis de på grund af sygdom, invaliditet eller uddannelse af  

 varigere karakter ikke kan påtage sig normal lønnet beskæftigelse, jfr.  

 lovens § 6, stk. 2. Det bemærkes i denne forbindelse, at personer, der  

 modtager invalidepension (uanset pensionsgraden), sidestilles med personer  

 med normalt lønnet beskæftigelse, hvorfor de ikke medregnes som børn.
 Såfremt et barn er tilknyttet husstanden ved en boligtagers samkvemsret,  

 kan barnet ikke anses at have fast ophold i boligtagerens hjem.
Børn over 18 år kan medregnes som børn, hvis de gennemgår en fortsat  

 uddannelse af varigere karakter og derfor er forhindret i at påtage sig  

 normalt lønnet arbejde.
Både lærlingeuddannelse og anden uddannelse, f. eks.  

 fortsat skoleuddannelse, herunder HF eller gymnasium eller deltagelse i en  

 speciel oplæring, vil kunne godkendes.
Håndværksmæssig og anden lignende  

 uddannelse i overensstemmelse med lærlingelovens regler opfylder således  

 betingelserne.
Børn, der er ansat i forretninger, hvor arbejdets omfang og  

 art er af en sådan beskaffenhed, at der ikke er mulighed for at give en mere  

 alsidig uddannelse, samt børn, der er beskæftiget med budtjeneste og  

 lignende, vil derimod ikke kunne medregnes som børn.
 Når et hjemmeværende barn under 25 år har egne indtægter, kan  

 kommunalbestyrelsen beregne boligstøtte, som om barnet er logerende, jfr.  

 lovens § 6, stk. 3. I så fald skal et værelse udgå ved beregningen af  

 grænsebeløbet, jfr. pkt. 6.7., og samtidig skal der fra boligudgiften trækkes  

 et beløb for ud/fremleje af værelset for hvert barn, der således betragtes  

 som logerende, jfr. pkt. 5.4.
 Ordninger af denne art skal ophøre ved udgangen af det år, i hvilket  

 barnet er fyldt 24 år.
 Endvidere er det en betingelse for at medtage barnet ved beregning af  

 boligstøtte, at det har fast ophold i ansøgerens hjem, jfr. pkt. 4.5.
Det kan i visse tilfælde være tvivlsomt, om barnet kan siges at have  

 »fast ophold« i hjemmet.
Kortere ophold - normalt ikke over 6  

 måneder - uden for hjemmet, f. eks. i forbindelse med hospitalsophold eller  

 på grund af forsørgerens sygdom, vil ikke være nogen hindring for at medtage  

 barnet ved beregningen af boligstøtte.
Ved længere tids fravær fra hjemmet bør derimod anlægges en strengere  

 fortolkning.
Dette gælder navnlig, hvis fraværet er af ubestemt varighed, og  

 der kan være en vis formodning for, at det vil blive permanent.
Eksempelvis  

 kan således ældre børn under fortsat uddannelse, der bor på kollegium eller  

 lignende, ikke siges at have »fast ophold« i ansøgerens hjem.
Er  

 barnet derimod under 18 år, indebærer dette i sig selv en vis formodning for,  

 at det senere vil tage fast ophold i hjemmet.
Barnet bør derfor medtages ved  

 boligstøttens beregning, når der ved indretningen af hjemmet er taget hensyn  

 dels til barnets midlertidige ophold under f. eks. ferie, fridage eller  

 sygdomsperioder, dels til muligheden for senere varige ophold.
Dette gælder  

 også børn (under 18 år), der f. eks. er på kostskole.
 Såfremt et barn under 18 år flytter hjemmefra, og det er overvejende  

 sandsynligt, at barnet ikke flytter tilbage til boligtageren, kan barnet ikke  

 medregnes som husstandsmedlem, før eventuel tilbageflytning finder sted.
For så vidt angår værnepligtige under 18 år, medregnes barnet i  

 husstanden, og indkomsten medregnes i husstandens samlede indkomst, medmindre  

 barnet er tilmeldt anden privatadresse.
Barnets indtægter kan eventuelt  

 foranledige, at der sker omregning af boligstøtten, jfr. pkt. 14.3.
For værnepligtige over 18 år, er det som udgangspunkt afgørende, hvor  

 vedkommende er tilmeldt.
Er den værnepligtige tilmeldt hos boligtageren,  

 medregnes han som husstandsmedlem.
 Såfremt et husstandsmedlem med beskedne indkomster ansøger om boligstøtte,  

 og en anden person med fast ophold i boligen ønskes betragtet som logerende,  

 skønt pågældende bidrager væsentligt til husstandens økonomi, kan  

 kommunalbestyrelsen efter reglen i § 12 afslå at udbetale boligstøtte eller  

 udbetale støtte med et nedsat beløb, jfr. pkt. 6.12., idet det eventuelt kan  

 tillægges betydning, hvilken huslejeevne boligtageren har.
Opgørelse af husstandens indkomst 4.1. Husstandens indkomst.
 Boligstøtteåret løber fra 1. januar til 31. december og følger således  

 kalenderåret.
Husstandsindkomsten skal efter lovens § 7 som udgangspunkt opgøres efter  

 reglerne i lov om socialindkomst.
Opmærksomheden henledes på, at i  

 socialindkomsten indgår de beløb, der er udbetalt som kontanthjælp uden  

 tilbagebetalingspligt efter kap. 9 og 10 i lov om social bistand.
Udgangspunktet for opgørelsen af husstandsindkomsten er husstandens  

 samlede socialindkomst, jfr. lovens § 7, stk. 1. Socialindkomsten opgøres  

 ifølge § 7 i lov om socialindkomst (lov nr. 257 af 16. juni 1980 med senere  

 ændringer) på grundlag af ansættelsen af den skattepligtige indkomst og  

 formue for det senest afsluttede indkomstår.
Socialindkomsten anvendes med  

 virkning fra 1. januar i det andet kalenderår efter det indkomstår, på  

 grundlag af hvilket socialindkomsten er opgjort.
 Til brug for beregning af boligstøtte medregnes den i § 2, stk. 1, nr.  

 3-5, i lov om socialindkomst nævnte del af socialindkomsten  

 (arbejdsgiveradministrerede pensionsbidrag) med 1/3 i 1983, 2/3 i 1984 og  

 fuldt ud i 1985, jfr. boligstøttelovens § 7, stk. 2.
 Såfremt en pensionist i løbet af de sidste 10 år ved bortgivelse har  

 forringet sin økonomiske stilling, er der ikke - i lighed med  

 pensionslovgivningen, jfr. socialministeriets bekendtgørelse nr. 468 af 21.  

 oktober 1980 om forhøjelse af socialindkomsten for pensionister i tilfælde af  

 bortgivelse - mulighed for at forhøje beregningsgrundlaget ved opgørelse af  

 husstandsindkomsten.
Ved den ene ægtefælles optagelse på plejehjem sker beregningen af  

 husstandsindkomsten på grundlag af den forventede fremtidige indkomst for  

 hver ægtefælle, opgjort efter de retningslinjer, der gælder for opgørelse af  

 socialindkomsten.
Det er derfor nødvendigt allerede fra dette tidspunkt at  

 foretage en opgørelse over ægtefællernes særeje og bodele, selv om  

 sambeskatningen først ophører med udgangen af optagelsesåret.
På grundlag  

 heraf beregnes forventet formueindtægt og formuetillæg.
Formuetillæg beregnes  

 af den del af formuen, der er henført til den pågældende pensionists bodel.
 Ved beregning af husstandsindkomsten for den hjemmeboende ægtefælle vil  

 der som forventet indkomst skulle medregnes indtægter af egen bodel og  

 særeje, eventuelt formuetillæg, samt et eventuelt afsat forsørgelsesbeløb  

 efter bistandslovens § 85, stk. 2.
Ejerboligfradrag beregnes for den ægtefælle, til hvis bodel en ejerbolig  

 er henført.
En helårsbolig, der ejes af pensionisten på plejehjem, er dog  

 ikke omfattet af den procentvise lejeværdiberegning, og der kan derfor ikke  

 beregnes ejerboligfradrag herfor.
Derimod beregnes der ejerboligfradrag for  

 en fritidsbolig, der tilhører pensionisten på plejehjem, idet denne bolig er  

 omfattet af den procentvise lejeværdiberegning.
Hvis ejerboligen hører til begge ægtefællers bodele, beregnes der  

 formuetillæg til hver af ægtefællerne efter den del af ejendomsværdien, som  

 er henført til hver ægtefælle.
Ejerboligfradrag for den hjemmeboende  

 ægtefælle vil i dette tilfælde kunne gives for den del af ejendommen, hvoraf  

 der beregnes formuetillæg for den pågældende.
Der henvises i øvrigt til sikringsstyrelsens cirkulæreskrivelse af 24.  

 november 1981 om opgørelse af indkomstgrundlaget for samgifte pensionister,  

 når den ene ægtefælle er optaget på plejehjem.
Cirkulæreskrivelsen er optaget  

 som bilag 5 til dette cirkulære.
Til husstandsindkomsten for pensionister medregnes også tilskrevne renter  

 på boligydelseslån og renter på lån i henhold til lov om lån til betaling af  

 ejendomsskatter, jfr. lovens § 7, stk. 3, uanset om renterne rent faktisk er  

 betalt.
De tilskrevne renter skal vedrøre det senest slutlignede indkomstår.  

 Oplysning om størrelsen af de tilskrevne renter indhentes af kommunen.
Forfaldne renter på ovennævnte lån skal tillægges, uanset at de ikke er  

 fratrukket på selvangivelsen.
Det bemærkes, at fra 1. januar 1983 kan renter  

 af lån, der er ydet i henhold til lov om lån til betaling af ejendomsskatter  

 og om ændring af ligningsloven ikke længere fradrages ved opgørelsen af den  

 skattepligtige indkomst, jfr. denne lovs § 10, stk. 2.
Når disse renteudgifter ved indkomstopgørelsen betragtes som en indtægt,  

 er begrundelsen den, at den skattemæssige fradragsret for renterne giver  

 pensionisten en lavere socialindkomst og dermed også en lavere egenbetaling  

 og større boligstøtte.
Resultatet ville altså kunne blive, at boligstøtten  

 ville få indflydelse på sin egen størrelse.
 Beregning af socialindkomst forestås af statsskattedirektoratet med  

 bistand af de kommunale ligningsmyndigheder, jfr. § 1 i ministeriet for  

 skatter og afgifter's bekendtgørelse nr. 547 af 5. december 1980 vedrørende  

 socialindkomst.
 Om de mere detaljerede regler for opgørelsen af socialindkomsten henvises  

 til lov om socialindkomst nr. 257 af 16. juni 1980 med senere ændringer, samt  

 de af socialministeriet udsendte bekendtgørelser, cirkulærer m.v. om  

 socialindkomst.
 4.2. Opregulering af indkomstgrundlaget.
 For at opnå et indkomstgrundlag, der er så aktuelt som muligt, forhøjes  

 efter boligstøttelovens § 7, stk. 5, de indtægter, der er omfattet af § 2,  

 stk. 1, i lov om socialindkomst på samme måde, som anvendes ved fastlæggelsen  

 af grundlaget for den foreløbige skattesvarelse for det kommende indkomstår,  

 mens dette ikke er tilfældet for fradragene og det formuetillæg, der  

 indregnes i socialindkomsten.
I denne forbindelse skal opmærksomheden henledes på, at der bl.a. ved  

 opgørelsen af overskuds/underskudsberegning af fast ejendom ikke i  

 skattesystemerne sker en særskilt registrering af alle de i § 2, stk. 2, nr.  

 5, i socialindkomstloven nævnte fradrag, herunder f. eks. ejendomsskatter,  

 udgifter til vedligeholdelse og forsikring af visse aktiver og  

 standardfradrag vedrørende ejerbolig.
Det vil derfor kunne accepteres, at den  

 i boligstøtteloven forudsatte opregulering af indkomsterne sker på grundlag  

 af det under § 2, stk. 1, i socialindkomstloven opførte nettobeløb, uanset  

 man herved er opmærksom på, at der på denne måde vil ske en tilsvarende  

 opregulering af de i nettobeløbet indeholdte fradragsposter.
Ligeledes henledes opmærksomheden på, at opreguleringen af indkomster skal  

 ske efter samme regler som anvendes ved forskudsregistreringen.
Dette  

 indebærer, at indkomster, der ikke opreguleres ved forskudsregistreringen,  

 såsom renteindtægter, aktieudbytter og overskud af fast ejendom for  

 skattepligtige, der er fyldt 67 år eller fylder 67 år i skatteåret, ej heller  

 skal opreguleres i forbindelse med opgørelsen af indkomsten til brug for  

 boligstøtteberegning.
Endelig henledes opmærksomheden på, at rentenedslag for pensionister som  

 følge af reglerne i lov om socialindkomst ikke skal fradrages ved beregningen  

 af husstandsindkomsten.
Det er alene positive indkomster, der skal reguleres.  

 Er der i husstanden personer med »negative« § 2, stk. 1,  

 indkomster, skal disse indkomster ikke reguleres.
Ved opgørelsen af indkomsten bortses fra de første 6.700 kr. af hvert  

 barns socialindkomst.
Giver denne beregning et negativt beløb, indgår dette  

 ikke i den samlede husstands socialindkomst, jfr. lovens § 7, stk. 4.
 De indtægter, som er omfattet af § 2, stk. 1, i lov om socialindkomst  

 forhøjes dernæst med samme procentsats, som anvendes ved fastlæggelsen af  

 grundlaget for den foreløbige skattesvarelse for det indkomstår, der svarer  

 til boligstøtteåret, jfr. lovens § 7, stk. 5.
 I 1983 skal man således forhøje indtægter omfattet af § 2, stk. 1, i lov  

 om socialindkomst med 22 pct.
 Herefter fratrækkes fradrag omfattet af § 2, stk. 2, i lov om  

 socialindkomst.
 Endvidere skal der beregnes et eventuelt formuetillæg efter § 4 i lov om  

 socialindkomst - eventuelt ejerboligfradrag.
 I indkomsten fradrages til sidst 7.000 kr. for hvert barn i husstanden,  

 jfr. lovens § 7, stk. 6.
 Det herved fremkomne beløb afrundes nedad til nærmeste med 1.000 delelige  

 kronebeløb og kaldes husstandsindkomsten, jfr. lovens § 7, stk. 7.
 4.3. Eksempler på indkomstopgørelse.
 Ved beregningen af eksemplerne anvendes som grundlag for den foreløbige  

 skattesvarelse i 1983 et tillæg til indkomsten i 1981 på 22 pct., således at  

 indtægter, omfattet af § 2, stk. 1, i lov om socialindkomst forhøjes med 22  

 pct., jfr. ovenfor pkt. 4.2. Det præciseres, at beregningen er foretaget på  

 grundlag af lovens beløb.
 Indkomstopgørelsen kan illustreres ved følgende eksempler:
a.
Der søges pr. 1. januar 1983 boligsikring af et ægtepar med 1 barn.  

 Manden havde i 1981 en indkomst omfattet af § 2, stk. 1, i lov om  

 socialindkomst på 100.000 kr., et § 2, stk. 2, fradrag på 20.000 kr. og en  

 skattepligtig formue på 506.300 kr., hustruen en § 2, stk. 1, indkomst på  

 20.000 kr. og et § 2, stk. 2, fradrag på 2.000 kr., og barnet en § 2, stk. 1,  

 indkomst på 5.000 kr.
 Husstandsindkomsten udgør herefter:
b.
Der søges pr. 1. januar 1983 boligsikring af et ægtepar med to børn.  

 Manden havde i 1981 en negativ § 2, stk. 1, indkomst på 5.000 kr., et § 2,  

 stk. 2, fradrag på 90.000 kr. og en formue på 746.300 kr.
Hustruen havde i  

 1981 en § 2, stk. 1 indkomst på 85.000 kr. og et § 2, stk. 2, fradrag på  

 3.200 kr.
Børnene havde indkomster på henholdsvis 8.000 kr. og 2.000 kr., og  

 det ene barn et § 2, stk. 2, fradrag på 1.000 kr.
 Indtægterne reguleres som ovenfor angivet.
 Husstandsindkomsten udgør herefter:
c.
Der søges pr. 1. januar 1983 boligydelse af en enlig folkepensionist  

 over 67 år.
Pensionisten havde i 1981 en pension på 35.000 kr. og en  

 renteindtægt på 5.600 kr.
Endvidere havde pensionisten fradrag omfattet af §  

 2, stk. 2, i lov om socialindkomst på 4.000 kr.
 4.4. Forventet fremtidig indkomst.
 Indkomstopgørelsen, jfr. ovenfor, skal anvendes, når boligstøtte søges og  

 ved den årlige omberegning af boligstøtte, jfr. pkt. 14.2., men dens  

 anvendelse forudsætter, at husstandsindkomsten ikke i boligstøtteåret vil  

 afvige væsentligt herfra.
 Må det antages, at indkomstforholdene i boligstøtteåret vil afvige  

 væsentligt fra den indkomst, der er beregnet efter pkt. 4.1.-4.3., skal  

 boligstøtte beregnes på grundlag af den forventede fremtidige  

 husstandsindkomst, jfr. pkt. 14.2.
 Det i pkt. 4.1.-4.3. nævnte beregningsgrundlag skal i disse tilfælde  

 erstattes af husstandens forventede fremtidige husstandsindkomst, hvis det  

 skønnes, at denne afviger væsentligt fra indkomsten beregnet efter § 7, stk.  

 1-7 (hovedreglen), jfr. lovens § 7, stk. 8.
 Den forventede fremtidige indkomst opgøres efter de principper, der gælder  

 i lov om socialindkomst.
Med henblik på at sikre et så aktuelt indkomstgrundlag som muligt skal der  

 ved boligstøtteberegningen benyttes de skattemæssige fradragsregler, der er  

 gældende i boligstøtteåret.
Ved boligstøtteberegningen i 1983 anvendes altså  

 de fradragsregler, der er gældende i 1983.
Skønnet over, hvornår den forventede fremtidige indkomst er så væsentligt  

 større eller mindre end den beregnede indkomst, at hovedreglen bør fraviges,  

 må over for ansøgere om boligstøtte udøves på samme måde som over for  

 husstande, der allerede modtager boligstøtte.
Der henvises herom til pkt.  

 14.2.
 I de tilfælde, hvor ændringer i husstandsindkomsten skyldes ændrede  

 skattemæssige fradragsregler, vil dette ikke i sig selv medføre, at  

 boligstøtten skal beregnes på grundlag af den forventede fremtidige indkomst.
Såfremt en boligtager søger boligstøtte i forbindelse med overgang til  

 pension (oftest boligydelse), må opgørelsen af husstandsindkomsten som regel  

 ske på grundlag af den forventede fremtidige indkomst.
Dette skyldes, at der  

 ved overgangen til pension sædvanligvis sker sådanne ændringer i  

 indtægtsforholdene, at tidligere års indtægter ikke kan antages at give et  

 reelt billede af pensionistens nuværende og kommende indtægter.
 Hvor indkomsten er fastsat som den forventede fremtidige indkomst, vil det  

 også være nødvendigt ved den følgende og tillige ved den næstfølgende årlige  

 fastsættelse af ydelsen at anvende den forventede fremtidige indkomst, da  

 socialindkomsten stadig afspejler indtægtsforholdene fra tiden før opnåelse  

 af pension.
 4.5. Fradrag for børn.
 Reglen i § 7, stk. 4, om fradrag i børns indkomst, og reglen i § 7, stk.  

 6, om fradrag i husstandsindkomsten for børn, jfr. nærmere pkt. 3.2.
Boligen 5.1. Beboelseslejlighed til helårsbeboelse.
 Retten til boligstøtte er efter lovens § 5 betinget af, at ansøgeren  

 benytter en beboelseslejlighed her i landet til helårsbeboelse.
Boligsikring ydes til boligtagere i udlejningslejligheder, hvorimod  

 boligydelse i princippet gælder for alle former for boliger.
En pensionist  

 vil således kunne modtage boligydelse, uanset om han bor i lejebolig,  

 ejerbolig, andelsbolig, aktielejlighed m.v.
 Der kan ikke udbetales boligydelse til pensionister, der bor i en  

 institutionsbolig (plejehjem) eller i en institutionslignende bolig  

 (beskyttede boliger). Derimod er pensionister i kommunale pensionistboliger  

 berettigede til at modtage boligydelse, jfr. lovens kap. 12 og cirkulærets  

 afsnit 16.
Beboelseslejligheden skal udgøre en selvstændig bolig.
Herved forstås, at  

 boligen skal bestå af et eller flere beboelsesrum med køkken, der udelukkende  

 bruges af boligtageren og dennes husstand.
Det er udelukket at udbetale  

 boligstøtte til en boligtager, der alene råder over et enkeltværelse,  

 klubværelse eller kollegieværelse, som ikke er forsynet med eget køkken.
 Dette udelukker dog ikke, at der kan ydes boligstøtte til boliger, hvor  

 flere enkeltpersoner eller flere familier i forening udgør en fælles  

 husstand, idet det afgørende er, at boligtageren og dennes husstand alene i  

 forhold til udlejeren har brugsretten til køkkenet, og at udlejeren som følge  

 heraf er afskåret fra at give andre andel i denne brugsret.
Boligstøttemodtagerens bolig skal være beliggende her i landet og skal  

 benyttes som helårsbolig.
Det er således ikke afgørende, om boligen er  

 godkendt til helårsbeboelse.
Hvis en bolig alene anvendes til sommerbeboelse  

 eller anden form for midlertidig beboelse, er der ikke ret til boligstøtte.
 Hvis boligen benyttes både til beboelsesformål og erhvervsformål, kan der  

 kun udbetales boligstøtte til den del af boligen, der anvendes til beboelse.  

 Denne del af boligen må da selvstændigt opfylde lovens almindelige krav med  

 hensyn til boligens kvalitet, jfr. nærmere under pkt. 5.2.
 5.2. Selvstændigt køkken.
 Boligstøtte kan kun ydes, når boligen er forsynet med køkken med indlagt  

 vand og forsvarligt afløb for spildevand fra køkkenvask - det vil sige afløb  

 til kloak, forsvarlig sivebrønd eller lignende, jfr. lovens § 8.
Et »skabskøkken« eller lignende med kogemulighed og afløb vil  

 efter omstændighederne være tilstrækkeligt til at opfylde kravet om eget  

 køkken.
Det samme gælder for kollektivlejligheder, hvor hver lejlighed har en  

 »køkkenniche«.
 5.3. Bygningsmyndighedernes krav.
Boligstøtte skal også ydes til boligtagere i boliger, der opfylder  

 boligstøttelovens kvalitetskrav, uanset at de ikke opfylder  

 bygningsmyndighedernes aktuelle krav til en bolig, så længe den faktiske  

 benyttelse ikke er bragt til ophør.
Der vil således kunne ydes boligstøtte  

 til en bolig, hvor et eller flere rum af byggemyndighederne kun tillades  

 anvendt til andet end beboelse, såfremt boligen opfylder boligstøttelovens  

 krav, og så længe rummet faktisk anvendes til beboelse.
Opmærksomheden  

 henledes på, at boligstøtte ej heller kan nægtes som følge af, at en bolig,  

 der i sin tid lovligt er opført, ikke længere opfylder de gældende  

 byggetekniske forskrifter.
 5.4. Fremleje, fremlån og udlejning.
 Ved fremleje, fremlån eller udlejning af hele boligen ophører  

 boligtagerens ret til boligstøtte, og det må bero på fremlejetagerens eller  

 lejerens forhold, hvorvidt og i hvilket omfang boligstøtte kan ydes.
 Hvis boligtageren fremlejer, fremlåner eller udlejer en del af boligen,  

 jfr. lovens § 9, stk. 2, vil den fortsatte ret til boligstøtte være betinget  

 af, at den del af boligen, som ansøgeren selv benytter, opfylder  

 kvalitetskravene i lovens § 8.
Ved fremleje, fremlån eller udlejning af en del af boligen fradrages der  

 ved beregningen et beløb i lejen, der mindst skal svare til den  

 forholdsmæssige del af lejen efter antallet af værelser i boligen, jfr. pkt.  

 6.7. nedenfor.
Hvis f. eks. lejen for en 3-værelses bolig er 6.000 kr., og  

 der fremlejes 1 værelse, skal der således mindst fradrages 2.000 kr.
 Nedsættelsen af lejen, og dermed af boligstøtten, sker med virkning fra  

 den 1. i måneden efter det tidspunkt, hvor fremlejeforholdet, fremlånet eller  

 udlejningen tager sin begyndelse, jfr. lovens § 37, stk. 3, 3. pkt., og  

 tillige cirkulærets pkt. 6.7. og pkt. 13.6.
 Såfremt boligtageren har indgået en lejeaftale, der omfatter såvel  

 beboelse som erhverv, og hvor erhvervsbenyttelsen er afgrænset til det/de  

 værelser, der benyttes til erhverv, f. eks. forretningslokaler m.v., skal der  

 foretages en forholdsmæssig reduktion af lejen, jfr. lovens § 9, stk. 2.
 I andre tilfælde, hvor en sådan adskillelse ikke er mulig, eller hvor de  

 til erhverv anvendte værelser ikke i boligstøttemæssig henseende kan  

 betragtes som værelser til beboelse, idet erhvervsandelen indgår med en langt  

 mindre vægt i den samlede boligudgift, skal kommunalbestyrelsen skønsmæssigt  

 nedsætte lejen med et beløb, der svarer til forskellen, jfr. tillige pkt.  

 6.1. i cirkulæret.
 5.5. Boligens størrelse.
Boligens størrelse har betydning for selve beregningen af boligstøtten.  

 Lovens regler herom har til formål at sikre, at der kun udbetales boligstøtte  

 i det omfang, boligen kan anses for en passende bolig for husstanden.
Boligen  

 er således som udgangspunkt for stor, hvis der i boligen er 2 eller flere  

 værelser mere end antallet af husstandsmedlemmer.
I dette tilfælde forhøjes  

 grænsebeløbet (egenbetalingen), det vil sige den andel af boligudgiften, som  

 boligtageren selv skal betale, jfr. lovens § 19. Reglerne herom gennemgås  

 under pkt. 8.2. nedenfor.
 Om reglerne for boligstøttens beregning under hensyntagen til  

 boligtagerens lejeindtægt ved fremleje eller udlejning henvises til pkt. 7.2.  

 nedenfor.
 Om afgrænsningen af begrebet beboelsesrum eller værelse henvises til pkt.  

 8.5. nedenfor.
Opgørelse af boligudgift for lejere og  

 andelshavere i private 6.1. Boligudgift for lejere.
 Reglerne i lovens § 11 gælder for lejere og for andelshavere i  

 almennyttige andelsboligforeninger.
 Ved opgørelse af boligudgiften benyttes som udgangspunkt den kontraktlige  

 leje eller boligafgift, som boligtageren skal betale for boligarealet med  

 tilhørende sædvanlige udenomsrum, jfr. lovens § 11, stk. 1.
Ved boligareal med tilhørende sædvanlige udenomsrum forstås de rum, der  

 benyttes til beboelse, det vil sige opholds- og soverum, toilet- og køkkenrum  

 samt entree.
Hertil kommer sædvanlige udenomsrum, det vil sige lofts- og  

 kælderrum.
Garage kan derimod ikke betragtes som tilhørende sædvanlige  

 udenomsrum.
 Såfremt lejebeløbet eller boligafgiften derfor omfatter leje for garager  

 og lignende, skal lejebeløbet eller boligafgiften nedsættes ved beregningen  

 med et efter kommunalbestyrelsens skøn passende beløb.
 Boligstøtte ydes til betaling af den løbende leje, hvorfor der ikke kan  

 ydes boligstøtte i tilfælde, hvor en udgift er dækket gennem kontant  

 indbetaling af et eengangsbeløb.
 Såfremt boligtageren har indgået en lejeaftale, der omfatter såvel  

 beboelse som erhverv, og hvor det klart er afgrænset, hvilke værelser, der  

 benyttes til erhverv, f. eks. forretningslokaler m.v., skal der foretages en  

 forholdsmæssig reduktion af lejen, jfr. lovens § 9, stk. 2.
 I andre tilfælde, hvor en sådan adskillelse ikke er mulig, eller hvor de  

 til erhverv anvendte værelser ikke i boligstøttemæssig henseende kan  

 betragtes som værelser til beboelse, skal kommunalbestyrelsen skønsmæssigt  

 nedsætte lejen med et beløb, der svarer til forskellen, jfr. tillige pkt.  

 5.4. i cirkulæret.
 Dette kan f.eks. være tilfældet, når erhvervsandelen indgår med en langt  

 mindre vægt i den samlede boligudgift.
 Om forhøjelse eller nedsættelse af lejen i løbet af året henvises til pkt.  

 14.3.
 Udgifter, der betales ud over lejen, f.eks. udgifter til glasforsikring  

 eller til el-forbrug til belysning m.v. i lejligheden samt  

 fællesantenneafgift kan ikke medtages i opgørelsen af boligudgiften.
 Forudbetalt leje, indskud og lignende eller afdrag på sådanne ydelser samt  

 renter af lån til betaling af beboerindskud kan heller ikke medtages.
 6.2. Opvarmning.
Der udbetales ikke boligstøtte til udgifterne til lejlighedens opvarmning  

 eller til lejerens forbrug af varmt vand eller el.
Er sådanne udgifter  

 indeholdt i lejen, må der ske et passende fradrag i den leje, der lægges til  

 grund for beregningen af boligstøtten, jfr. lovens § 11, stk. 2. Fradraget må  

 skønsmæssigt ansættes til sædvanlige udgifter til leverancer af nævnte art i  

 tilsvarende lejligheder i kommunen.
Efter lejeloven kan der på varme- og varmtvandsregnskabet kun medtages  

 udgifter til egentligt brændselsforbrug.
Andre udgifter, der vedrører  

 boligens opvarmning, f. eks. aflønning af varmemester, indgår i lejen og vil  

 således danne grundlag for beregning af boligstøtten.
 I ejendomme med fjernvarme kan fjernvarmeværkerne foretage en tilsvarende  

 opdeling af udgifter til egentligt brændselsforbrug og udgifter i øvrigt.
Sker leverancer fra et fjernvarme-, gas- eller elektricitetsværk, hvor  

 værket ikke opgør udgiften til brændselsforbruget særskilt, skal udlejeren  

 efter lejelovens § 36, stk. 2, dog medtage den samlede udgift i varme- og  

 varmtvandsregnskabet.
I disse tilfælde skal kommunalbestyrelsen i forbindelse  

 med opgørelse af boligudgiften forhøje den leje (incl. evt. tillæg for  

 indvendig og/eller udvendig vedligeholdelse), der anvendes ved beregningen af  

 boligstøtten med 5 pct., jfr. lovens § 11, stk. 4, jfr. pkt. 6.13.
 6.3. Vedligeholdelse.
 Har boligtageren pligt til helt eller delvis at foretage løbende indvendig  

 vedligeholdelse, det vil sige opsætning af tapet, hvidtning og maling,  

 forhøjes kontraktlejen eller boligafgiften ved beregningen af boligstøtten  

 med 10 pct., eller med 5 pct., hvis boligtageren kun delvis har denne pligt.
 Såfremt der i en boligforening er oprettet en fraflytningsfond, er det  

 nødvendigt at vurdere vedligeholdelsestillæggets størrelse og karakter.
Påhviler pligten til udvendig vedligeholdelse boligtageren helt eller  

 delvis, forhøjes den boligudgift, der lægges til grund, med henholdsvis 10  

 eller 5 pct. af lejen.
Den leje, forhøjelsen beregnes af, er det lejebeløb,  

 der som udgangspunkt lægges til grund for beregning af boligstøtte.
Såfremt enhver form for udvendig vedligeholdelse påhviler lejeren,  

 forhøjes lejen med 10 pct., mens kommunalbestyrelsen i andre tilfælde må  

 foretage en konkret vurdering af, om omfanget af lejerens udvendige  

 vedligeholdelsespligt - herunder de udgifter, vedligeholdelsespligten påfører  

 lejeren - berettiger til et tillæg på 10 eller 5 pct.
Der kan forekomme  

 tilfælde, hvor lejerens pligt til delvis udvendig vedligeholdelse er så  

 ubetydelig, at der ikke ved beregningen af boligstøtte skal gives noget  

 tillæg til lejen.
 Det må således bero på en konkret vurdering, om den leje, der anvendes ved  

 beregningen af boligstøtte, kan forhøjes med 10 pct. eller 5 pct.
Såfremt den endelige leje ikke kan oplyses ved ansøgningens indgivelse,  

 skal boligstøtten beregnes på grundlag af den foreløbige leje incl.  

 eventuelle vedligeholdelsestillæg, hvis lejen skønnes rimelig, og  

 boligstøtten udbetales ae conto.
Når den endelige leje foreligger, skal der  

 foretages en regulering.
 Den enkelte boligstøttemodtager skal i forbindelse med udbetalingen af  

 kommunen gøres opmærksom på, at der er tale om a conto udbetaling, og at  

 regulering vil finde sted.
 6.4. Boligudgift for andelshavere i private andelsboligforeninger.
 Opgørelsen af boligudgiften for andelshavere i private  

 andelsboligforeninger foretages på tilsvarende måde som for lejere.  

 Boligudgiften opgøres som boligafgiften, det vil sige boligtagerens løbende  

 bidrag til andelsboligforeningens drift, reduceret eller forhøjet efter samme  

 regler som for lejere.
Boligafgiften skal bl.a. dække andelsboligforeningens udgifter til renter  

 og afdrag.
Da der ved bestemmelsen i § 28 (boligydelsen udbetales med  

 halvdelen som tilskud og halvdelen som lån) er taget hensyn til, at en del af  

 boligudgiften er afdrag, skal der ikke foretages et fradrag for den del af  

 boligudgiften, der svarer til afdragene.
Har andelshaveren gennem  

 andelsboligforeningen optaget et særskilt lån, f. eks. til delvis dækning af  

 betalingen af andelen, kan ydelserne på lånet ikke medregnes ved opgørelsen  

 af boligudgiften.
I tilfælde, hvor andelsboligforeningen optager lån til  

 eksempelvis forbedring eller vedligeholdelse, og såfremt boligafgiften  

 forhøjes for et tidsrum af mindst 6 måneder, kan der ydes boligstøtte til den  

 herved forhøjede boligafgift.
 En pensionist, der er boligtager i en andelsboligforening, kan, uanset om  

 foreningen betegnes som en andelsboligforening, ikke anses for at være  

 andelshaver, såfremt boligforeningens vedtægt efter sit indhold må betragtes  

 som en interessentskabskontrakt med deraf følgende skattemæssige  

 konsekvenser.
 6.5. Aftægtsboliger.
Særligt om boligtagere i aftægtsboliger bemærkes, at disse i relation til  

 boligstøtte betragtes som lejere, idet den indgåede aftægtskontrakt  

 ligestilles med en lejekontrakt.
Ved opgørelsen af boligudgiften lægges den  

 skattemæssige værdiansættelse af den fri boligret til grund.
Denne  

 værdiansættelse fastsættes løbende af skattemyndighederne til brug ved  

 indkomstbeskatningen.
 Om anvendelse af reglen i § 12 henvises til pkt. 6.12.
 6.6. Lejebetaling.
Betaling af leje er en afgørende forudsætning for boligtagerens ret til  

 boligstøtte.
Der kan således kun ydes boligstøtte i forhold til den leje, der  

 erlægges til udlejeren.
Kommunalbestyrelsen er hverken berettiget eller  

 forpligtet til at udbetale boligstøtte til en lejer, der undlader at betale  

 lejen til udlejeren (boykot). Det samme gælder, hvis lejeren indsætter  

 beløbet på en konto, som udlejeren ikke kan disponere over.
Hvis lejeren  

 undlader at betale en varslet lejeforhøjelse eller indsætter forhøjelsen på  

 en konto, har han mistet sin ret til boligstøtte i forhold til denne del af  

 lejen.
Udlejeren bør i disse situationer give kommunen meddelelse herom.
Den refusion af udgiften til boligstøtte, som staten yder til kommunerne,  

 beregnes af de boligstøttebeløb, som kommunen har betalt til lejerne efter  

 boligstøttelovens regler.
Da der ikke efter loven er hjemmel til at yde  

 boligstøtte, når lejen ikke betales på behørig måde, vil en kommune, der  

 uhjemlet udbetaler boligstøtte, ikke være berettiget til refusion af den  

 således udbetalte ydelse.
 Boligstøttelovens bestemmelser giver ikke lejeren ret til efterfølgende at  

 kræve boligstøtte udbetalt til dækning af den leje, der skal efterbetales,  

 når boykotsituationen ophører.
 6.7. Fremleje, fremlån eller udlejning.
 Ifølge § 9, stk. 2, fastsætter kommunalbestyrelsen ved fremleje, fremlån  

 eller udlejning af en del af lejligheden et lejebeløb (excl. et skønnet beløb  

 til lys, varme, møblering osv.). Det fastsatte lejebeløb fratrækkes ved  

 opgørelsen af boligudgiften.
Fradraget i boligudgiften skal dog være mindst et forholdsmæssigt beløb  

 efter antal værelser.
Hvis f. eks. lejen for en 3-værelses lejlighed er 6.000  

 kr., og der fremlejes eet værelse, skal der således mindst fradrages 2.000  

 kr.
Såfremt boligtageren modtager 2.800 kr. i fremlejeindtægt, skal dette  

 beløb fradrages i lejebetalingen.
Nedsættelsen af lejen, og dermed af boligstøtten, sker med virkning fra  

 den 1. i måneden efter det tidspunkt, hvor fremlejeforholdet, fremlånet eller  

 udlejningen tager sin begyndelse, jfr. lovens § 37, stk. 3, 3. pkt.
Efter at  

 fremlejemålet er indgået, er det alene den resterende del af lejligheden, som  

 ansøgeren selv benytter, der skal opfylde betingelserne i lovens § 8, jfr.  

 tillige cirkulærets pkt. 5.4.
Kommunalbestyrelsens adgang til at anfægte beregningsgrundlaget 6.8. Nedsættelse af boligudgiften.
 Overstiger lejen i væsentlig grad den normale leje for sædvanlige  

 lejligheder af tilsvarende størrelse - værelsesantal og areal - eller må  

 lejen ses som delvis betaling for luksuriøst udstyr eller beliggenhed, kan  

 kommunalbestyrelsen efter § 11, stk. 5, ved beregning af boligstøtte nedsætte  

 boligudgiften med et beløb, der svarer til forskellen.
 Bestemmelsen tager sigte dels på tilfælde, hvor lejen er større end  

 normalt for tilsvarende lejligheder, dels på tilfælde, hvor lejen vel er  

 rimelig, men hvor lejligheden er af en så høj kvalitet og standard, at det  

 ikke vil være rimeligt, om der hertil skulle ydes fuld boligstøtte.
 6.9. Urimelig husleje.
Urimelige huslejer vil kunne forekomme både i nybyggeri og i den ældre  

 boligmasse.
Den husleje, der i landdistrikterne anses for urimelig, kan meget  

 vel tænkes ikke at overstige det rimelige i f. eks. hovedstadsområdet.
Dette  

 indebærer, at vurderingen af, om en leje er urimelig, altid må foretages ud  

 fra lokale forhold.
 Lejen må derfor bedømmes ud fra det lejeniveau, der er sædvanligt i  

 kommunen for lejligheder af tilsvarende størrelse, kvalitet og udstyr i  

 ejendomme, der er opført i samme tidsrum, herunder også ejendomme, der er  

 opført med statsstøtte.
 Findes der ikke sådanne ejendomme, eller skønnes materialet  

 utilstrækkeligt, vil oplysninger om lejen for tilsvarende lejligheder i  

 nabokommuner kunne lægges til grund ved bedømmelsen.
 Når man sammenligner med lejen for lejligheder i statsstøttet byggeri,  

 herunder ejendomme tilhørende almennyttige selskaber, må den særlige  

 nedsættelse af lejen, som skyldes statsstøtten - statslån, driftstilskud,  

 rentesikring, rentebidrag eller lignende - dog tages i betragtning, således  

 at der regnes med lejen uden denne nedsættelse.
For at kommunalbestyrelsen kan reducere boligudgiften, skal der være en  

 væsentlig forskel mellem den faktiske leje og den leje, som betales for  

 tilsvarende sædvanlige lejligheder.
Skønnet over, om dette er tilfældet,  

 udøves af kommunalbestyrelsen bl.a. under hensyntagen til, hvor ensartet  

 lejeniveauet er for sædvanlige lejligheder af den pågældende art.
Afvigelser  

 på mindre end 10 pct. kan i almindelighed næppe begrunde en nedsættelse.
 En huslejenævnsafgørelse kan være vejledende for kommunalbestyrelsens  

 vurdering af en eventuel nedsættelse af boligudgiften.
På denne baggrund bør der, især i kommuner, hvor reglerne om  

 huslejeregulering i kap.
II-V i lov om midlertidig regulering af  

 boligforholdene ikke er gældende, forud for beregning af boligstøtte  

 foretages en vurdering af, om den aftalte leje er rimelig i forhold til det  

 almindelige lejeniveau på stedet.
Problemet herom vil navnlig opstå ved  

 udlejning af parcelhuse og ejerlejligheder og ved udlejning af lejligheder i  

 mindre ejendomme.
 6.10. Unormalt store beboelsesrum.
 Kommunalbestyrelsen bør endvidere efter § 11, stk. 5, være opmærksom på  

 tilfælde, hvor lejligheder er forsynet med meget store værelser, eller hvor  

 der med henblik på opnåelse af boligstøtte foretages ændringer i  

 værelsesantallet, jfr. herom tillige pkt. 8.3.
Afgørelsen af, om værelsesantallet i det enkelte tilfælde må anses for at  

 være usædvanligt i forhold til arealet, må således bero på et skøn.
Til  

 belysning af spørgsmålet kan oplyses, at bruttoetagearealet for 4- og  

 5-værelses lejligheder i statsstøttet byggeri i de senere år har udgjort  

 højst 130 m2, medens lejlighedstyper med 1-3 værelser har haft tilsvarende  

 lavere arealstørrelse.
 Selv om en lejligheds areal måtte være usædvanlig stort i forhold til  

 værelsesantallet, skal nedsættelse af boligudgift kun ske, dersom lejen i  

 væsentlig grad overstiger den normale leje for lejligheder med sædvanligt  

 etageareal i forhold til værelsesantallet.
 Er f. eks. lejen for en 2-værelses lejlighed på 100 m2 ikke væsentlig  

 højere end sædvanlig leje for en 2-værelses lejlighed af normal størrelse, er  

 der følgelig ikke grundlag for nedsættelse af boligudgiften.
 Hvor kommunalbestyrelsen derimod skønner, at såvel etageareal som leje er  

 væsentlig højere end sædvanlig leje for en 2-værelses lejlighed af normal  

 størrelse, nedsættes den for boligstøttens størrelse afgørende leje til det  

 beløb, som kommunalbestyrelsen anser for passende.
 6.11. Luksuslejligheder.
I tilfælde, hvor der er tale om lejligheder, for hvilke der betales en  

 særlig høj leje, som er rimelig på grund af lejlighedens kvalitet, men hvor  

 lejens størrelse skyldes luksuriøst udstyr eller beliggenhed, herunder  

 betaling for særlig attraktiv udsigt, kan der ligeledes efter § 11, stk. 5,  

 ske en reduktion af boligudgiften ved beregning af boligstøtten.
Det er  

 vanskeligt at pege på konkrete forhold, der på forhånd kan afgrænse de  

 tilfælde, hvor en lejlighed må karakteriseres som en luksuslejlighed.
Skønnet  

 herover må i vidt omfang bero på lokale forhold.
Vejledende for, om  

 bestemmelsen bør finde anvendelse i praksis, vil navnlig være, om  

 tilstedeværelsen af usædvanligt udstyr og lignende medfører en særlig høj  

 leje.
Som eksempler på udstyr, der i det enkelte tilfælde kan tænkes  

 karakteriseret som usædvanligt, kan nævnes sauna, swimmingpool m.m.
 6.12. Særlig høj leje i forhold til indkomsten.
Efter boligstøttelovens § 12, der efter lovens § 16, stk. 2, også gælder  

 for ejere, har kommunalbestyrelsen pligt til at foretage en nærmere  

 undersøgelse af forholdene, hvor lejen overstiger halvdelen af boligtagerens  

 husstandsindkomst.
Såfremt denne undersøgelse fører til, at det efter  

 kommunalbestyrelsens skøn efter en samlet vurdering af husstandsmedlemmernes  

 økonomiske og personlige forhold anses for urimeligt, at der ydes boligstøtte  

 efter lovens almindelige regler, skal kommunalbestyrelsen afslå at yde  

 boligstøtte eller lade boligstøtte udbetale med et nedsat beløb.
Nye ansøgere skal have deres forhold vurderet med henblik på, om de kan  

 opnå boligstøtte.
For husstande, der allerede modtager boligstøtte, finder  

 reglerne i § 12 kun anvendelse, når ændringer i boligstøttemodtagerens  

 forhold medfører, at lejen kommer til at overstige halvdelen af indkomsten.
 Selv om lejen ikke overstiger halvdelen af husstandsindkomsten, kan  

 kommunalbestyrelsen dog nægte at yde boligstøtte, når forhold i forbindelse  

 med lejeaftalens indgåelse kunne tyde på, at aftalen tilsigter opnåelse af  

 boligstøtte som et primært formål.
Normalt vil det jo netop være lovens formål at yde boligstøtte, når  

 indtægten er lav i forhold til lejen.
En kommunalbestyrelse kan derfor kun  

 afslå eller nedsætte boligstøtte, når der foreligger særlige forhold, som gør  

 det urimeligt, at der ydes (fuld) boligstøtte.
Bestemmelsen tilsigter bl.a. at forhindre de uheldige resultater, der  

 ellers i visse tilfælde kan være en følge af boligstøttens  

 beregningsgrundlag.
Det kan i sådanne tilfælde være urimeligt at yde (fuld)  

 boligstøtte, f. eks. hvis ansøgere med en meget lav indkomst har betydelig  

 formue eller et betydeligt privatforbrug, eller når ansøgeren i forvejen  

 bebor eller uden vanskelighed vil kunne skaffe sig en passende lejlighed, der  

 må anses for en tilfredsstillende bolig for husstanden til en lavere leje.
 Bestemmelsen vil også kunne finde anvendelse i andre tilfælde, f. eks.  

 hvor en nær forbindelse mellem lejer og udlejer gør parterne uinteresserede i  

 lejens nominelle højde, og forholdene omkring lejeaftalen tyder på, at  

 parterne har søgt at tilrettelægge vilkårene med særligt henblik på, at  

 lejeren skal kunne opnå boligstøtte.
 Derimod følger det af selve udgangspunktet, at f. eks. enlige med børn  

 ikke uden videre tænkes ramt af bestemmelsen, selv om denne husstandsgruppe  

 erfaringsmæssigt har relativt meget lave indkomster.
 Når lejen overstiger halvdelen af husstandsindkomsten, vil  

 kommunalbestyrelsen især kunne anvende bestemmelsen:
hvor indkomsten er nedbragt gennem skattemæssige fradrag, der efter  

 forholdene er unormale.
Der tænkes navnlig på sådanne fradrag, der ikke  

 modsvares af samtidige udgifter for boligtageren, hvor huslejen også efter ydelse af boligstøtte vil beslaglægge så stor en  

 del af indkomsten, at det må anses for nødvendigt, at kommunen herudover vil  

 skulle yde støtte, for at husstanden kan bebo lejligheden, hvor husstanden i forvejen bebor eller uden vanskelighed vil kunne skaffe  

 sig en lejlighed, der med en lavere leje må anses for en passende bolig for  

 husstanden, eller hvor en person, der ikke er husstandsmedlem, må antages væsentligt at  

 bidrage til husstandens opretholdelse, f. eks. ved den ene ægtefælles ophold  

 i udlandet.
Det er uden betydning for beregningen af den husstandsindkomst,  

 der lægges til grund for boligstøtteberegningen, hvorfor en person, der ikke  

 er husstandsmedlem, bidrager til husstandens opretholdelse.
Selv om lejen ikke overstiger halvdelen af husstandsindkomsten, vil  

 bestemmelsen endvidere kunne anvendes, hvor boligstøtte søges efter afhændelse af ejerbolig, og ansøgeren  

 forbliver boende i samme bolig som lejer, eller der i øvrigt er nær  

 forbindelse mellem ham og udlejer.
Den leje og den indkomst, der skal benyttes ved sammenligningen, er den  

 leje og den husstandsindkomst, der iøvrigt benyttes ved  

 boligstøtteberegningen.
I lejen er således indeholdt eventuelle  

 vedligeholdelsestillæg.
Har husstanden børn skal der sammenlignes med  

 husstandsindkomsten efter nedslaget i husstandsindkomsten pr. barn.
 6.13. Beregningseksempel.
 Et ægtepar med 2 børn under 18 år søger pr. 1. januar 1983 boligsikring.
Lejligheden består af 7 værelser, hvoraf 1 er fremlejet.
Den årlige leje  

 incl. varme, lys m.m. på 12.126 kr. udgør 53.460 kr.
 Lejligheden opvarmes med fjernvarme.
 Den indvendige (10 pct.) og den delvis udvendige (5 pct.)  

 vedligeholdelsespligt påhviler lejeren.
 Fremlejetageren betaler årligt 9.600 kr. for værelset.
Opmærksomheden henledes på bestemmelsen i lovens § 21 om maksimal  

 boligudgift.
Der henvises i denne forbindelse til cirkulærets pkt. 12.6.
Opgørelse af boligudgift for ejere 7.1. Boligudgift for ejere.
 For personer, der er omfattet af lovens § 2, skal der i en ejerbolig  

 foretages en særskilt opgørelse af den del af boligudgifterne, der berettiger  

 boligtageren til at modtage boligydelse i form af tilskud, og den del af  

 udgifterne, som kan danne grundlag for boligydelse i form af lån.
 Reglerne om opgørelse af de tilskudsberettigende boligudgifter findes i  

 lovens § 14, der omtales i pkt. 7.2.
 Opgørelsen af de låneberettigende boligudgifter sker efter reglerne i §  

 15, der omtales i pkt. 7.3.-7.4.
Bestemmelsen i pkt. 7.2.-7.4. i cirkulæret kan anvendes direkte på  

 tofamilieshuse, men ikke umiddelbart på de boligtyper, der derudover er nævnt  

 i lovens § 17, det vil sige flerfamilieshuse, stuehuse til landbrugsejendomme  

 og huse, som ejes af aktieselskaber m.v., hvor boligtageren ejer aktier,  

 anparter el. lign.
Der henvises derfor til pkt. 7.5.
 7.2. De tilskudsberettigende udgifter, jfr. lovens § 14.
 De tilskudsberettigende udgifter opgøres som summen af en række udgifter  

 fratrukket indtægter/skattefordele.
 De udgifter , der medregnes, er:
A.
Ejendomsskatter.
B.
Drifts- og vedligeholdelsesudgifter i form af et standardbeløb.
C.
Skat af overskud på ejendommen.
 De indtægter/skattefordele , der fratrækkes, er:
D.
Skattefordel af underskud på ejendommen.
E.
Lejeindtægter.
Ad A.
Ejendomsskatter, jfr. § 14, stk. 1, nr. 1.
Ejendomsskatter medregnes med de beløb, der er pålignet i det år,  

 boligydelsen vedrører.
Ejendomsskatterne består dels af amtskommunale  

 skatter, dels af kommunale skatter.
Derimod medregnes afgifter m.v., f. eks.  

 vedrørende renovation og levering af vand, der opkræves sammen med  

 ejendomsskatterne, ikke.
 Da det alene er de pålignede ejendomsskatter, der indgår i  

 udgiftsopgørelsen, kan restancer og morarenter fra foregående år ikke  

 medtages i opgørelsen.
 Hvis der ikke er foretaget en selvstændig vurdering af grunden, fastsætter  

 kommunalbestyrelsen det beløb, der kan medregnes som ejendomsskat.
Såfremt størrelsen af ejendomsskatterne ikke foreligger, må udbetaling af  

 boligydelse ske ae conto, således at efterregulering skal foretages, når de  

 endelige oplysninger foreligger.
Den enkelte boligydelsesmodtager skal i  

 forbindelse med udbetalingen af kommunen gøres opmærksom på, at der er tale  

 om ae conto udbetaling, og at regulering vil finde sted.
Ad B.
Drifts- og vedligeholdelsesudgifter, jfr. § 14, stk. 1, nr. 2.
 Drifts- og vedligeholdelsesudgifter medregnes i form af et standardbeløb,  

 der udgør 3.800 kr., jfr. nærmere pkt. 12.4. Standardbeløbet gælder for alle  

 typer af ejerboliger, medmindre der i medfør af § 17 er fastsat særlige  

 regler om opgørelse af boligudgiften.
Ad C.
Skat af eventuelt overskud på ejendommen, jfr. § 14, stk. 1, nr. 3.
 For så vidt angår den nærmere beregning af skat af overskud på ejendommen  

 henvises til skattelovgivningen.
Overskud (eller underskud) på ejendommen medtages ved opgørelsen af den  

 skattepligtige indkomst.
På ansøgningstidspunktet eller ved den årlige  

 fastsættelse af boligydelsen foreligger der ikke en skattemæssig opgørelse af  

 dette overskud (underskud) for det år, boligydelsen vedrører.
For at få så  

 aktuelt et udtryk for overskuddet (underskuddet) som muligt, er det derfor  

 bestemt, at der på grundlag af de gældende skatteregler beregnes et  

 overskud/underskud for det år, boligydelsen vedrører.
Den skattemæssige værdi af dette overskud beregnes med skatteprocenten på  

 1. trin på statsskatteskalaen og med de kommunale - herunder amtskommunale -  

 skatteprocenter, der gælder for den pågældende.
Opmærksomheden henledes på,  

 at eventuel kirkeskat ikke medregnes.
 Der er således tale om en tilnærmet beregning af den skat, som vedkommende  

 senere vil komme til at betale af sit overskud på ejendommen for det år,  

 boligydelsen vedrører.
 Den beregnede værdi indgår i boligydelsen som en tilskudsberettigende  

 udgift, jfr. § 14.
 Hvis der på grund af ændringer i pensionistens indtægter ved udlejning af  

 en del af ejendommen sker omregning af boligydelsen, jfr. pkt. 14.4., bør det  

 samtidig undersøges, om den nye lejeindtægt vil ændre størrelsen af skat af  

 eventuelt overskud på ejendommen.
 Hvis der ikke er foretaget en selvstændig vurdering af ejendommen,  

 fastsætter kommunalbestyrelsen det beløb for lejeværdien, der kan indgå ved  

 beregningen af overskud på ejendommen.
Ad D.
Skattefordel af underskud på ejendommen, jfr. § 14, stk. 2, nr. 1.
Såfremt der ved en beregning af over/underskud på ejendommen efter  

 gældende skattelovgivning fremkommer et underskud, beregnes den skattemæssige  

 værdi heraf på samme måde som for overskud, jfr. ovenfor.
Den opgjorte  

 skattemæssige fordel af underskuddet trækkes herefter fra summen af de øvrige  

 beløb, der udgør de tilskudsberettigende udgifter.
Ad E.
Lejeindtægter, jfr. § 14, stk. 2, nr. 2.
De tilskudsberettigende udgifter reduceres med pensionistens lejeindtægt  

 ved udlejning af en del af boligen.
Også i denne situation skal  

 kommunalbestyrelsen fastsætte et lejebeløb, jfr. lovens § 9, stk. 2. Ved  

 udlejning af en del af boligen forstås alene det forhold, at pensionisten  

 udlejer et eller flere værelser i den ejendom, hvor han bor, og hvor  

 ejendommen kun indeholder een selvstændig lejlighed, nemlig pensionistens.
I  

 modsætning hertil regulerer bestemmelsen i § 17, nr. 1, den  

 udlejningssituation, hvor pensionistens ejendom omfatter mere end een  

 selvstændig lejlighed, jfr. nærmere boligstyrelsens bekendtgørelse nr. 484 af  

 30. august 1982 om opgørelse af boligudgiften for pensionister omfattet af §  

 17.
Det beløb, der skal fratrækkes i boligudgiften, er lejeindtægten nedsat  

 med et af kommunalbestyrelsen skønnet beløb til lys, varme, møblering osv.,  

 jfr. pkt. 6.7. Der skal dog mindst fratrækkes et beløb, der svarer til de  

 samlede udgifter, opgjort efter §§ 14 og 15, forholdsmæssigt beregnet efter  

 antal af værelser.
Hvis f. eks. de samlede udgifter er 10.000 kr. i en  

 4-værelses bolig, og der er udlejet eet værelse, skal der således mindst  

 fratrækkes 2.500 kr.
 Ved beregning af forholdsmæssig leje medregnes lejeindtægten ikke.
 Beregningen af den forholdsmæssige leje foretages på grundlag af de  

 samlede faktiske boligudgifter, uanset at disse måtte overstige maksimum for  

 boligudgiften, jfr. § 21.
 Såfremt lejeindtægten er større end de samlede tilskudsberettigende  

 udgifter opgjort efter § 14, skal den resterende del af lejeindtægten  

 fratrækkes i de låneberettigende udgifter opgjort efter § 15.
 Det skal understreges, at den her nævnte lejeindtægt, som skal fratrækkes  

 i boligudgiften efter § 14, ikke behøver at være identisk med den  

 skattepligtige lejeindtægt, som indgår ved beregningen af overskud/underskud  

 på ejendommen.
 Såfremt pensionisten bor i ejerbolig, der er beliggende på en lejet grund,  

 skal den årlige lejeafgift medtages ved opgørelsen af udgiften efter § 14.  

 Denne lejeafgift er ikke fradragsberettiget og skal derfor ikke medtages ved  

 beregning af den skattemæssige værdi af overskud eller underskud på boligen.
 7.3. Låneberettigende boligudgifter.
 De låneberettigende udgifter opgøres efter reglerne i § 15. Ved  

 låneberettigende udgifter forstås de udgifter, der lægges til grund ved  

 beregning af boligydelse i form af lån.
Som låneberettigende boligudgifter kan efter § 15, stk. 1, medregnes dels  

 80 pct. af udgifterne til renter og afdrag på lån i ejendommen, dels vej- og  

 kloakbidrag og lignende (f. eks. bidrag til rensningsanlæg), der hviler som  

 en hæftelse på ejendommen.
Ved vej- og kloakbidrag forstås renter og afdrag  

 vedrørende selve anlægsgælden, hvorimod de løbende udgifter til disse anlæg  

 ikke kan medregnes.
Renter og afdrag på et lån kan kun indgå i  

 udgiftsopgørelsen, når ejendommen ifølge tingbogen er stillet som sikkerhed  

 for lånet.
Derimod er selve hæftelsesformen ikke afgørende.
De typiske  

 hæftelser vil være offentlig belåning (realkreditlån) og private pantebreve  

 (typisk sælgerpantebreve). Men også lån fra private långivere eller  

 pengeinstitutter, hvor der er stillet sikkerhed i ejendommen ved  

 ejerpantebrev eller skadesløsbrev, kan medregnes.
Prioritetsydelsernes  

 størrelse må her søges i det underliggende retsforhold (lånedokumentet).
Det er en betingelse, at den retlige forpligtelse til afdrag og  

 forrentning af et lån er eller bliver nedfældet skriftligt.
Det er desuden en  

 betingelse, at renten fastsættes som en procentdel af den til enhver tid  

 tilbageværende restgæld.
 Det er tilstrækkeligt, at kommunen hvert 5. år indhenter dokumentation for  

 størrelsen af de renter og afdrag, der kan medregnes som låneberettigende  

 boligudgift efter lovens § 15.
 Renter og afdrag kan medtages med 80 pct. af de beløb, der ifølge  

 låneaftalen er forfaldne til betaling i det indkomstår, boligydelsen  

 vedrører.
 Såfremt pensionisten f. eks. ingen udgift har i forbindelse med den årlige  

 forrentning af et lån, idet renterne ikke forfalder til betaling, men i  

 stedet tilskrives lånets restgæld, kan den årlige renteudgift ikke medregnes  

 ved beregning af de låneberettigende boligudgifter.
 Som renter og afdrag betragtes også betaling til administrations- og  

 reservefond, provision og lignende, svarende til de udgifter,  

 skattemyndighederne godkender som fradragsberettigende i forbindelse med  

 lånet.
I tilfælde af kontant indfrielse af en restgæld på et pantebrev medregnes  

 ved udgiftsopgørelsen påløbne renter indtil indfrielsesdagen.
Derimod kan  

 indfrielsen af selve restgælden ikke medregnes.
 For ydelser på kassekreditter, der er oprettet før 8. juni 1978 (datoen  

 for boligydelseslovens vedtagelse), for hvilke der før denne dato er tinglyst  

 pant i fast ejendom som sikkerhed, gælder følgende:
 1. Såfremt kassekreditten ikke er lukket på  

 tidspunktet for ansøgning om boligydelse, er det kun de forfaldne  

 renter , der kan medregnes som låneberettigende boligudgift, og højst  

 renterne af gælden pr. 8. juni 1978.
 2. Er kassekreditten lukket på ansøgningstidspunktet  

 eller hvilket som helst tidspunkt forinden, kan der højst medregnes  

forfaldne renter og afdrag , men stadig højst renter af gælden og  

 gælden pr. 8. juni 1978.
 3. Såfremt kassekreditten lukkes efter  

 ansøgningstidspunktet, kan  forfaldne renter og afdrag først medregnes  

 fra den 1. i måneden efter det tidspunkt, hvor kassekreditten er lukket, men  

 stadig højst renter af gælden og gælden pr. 8. juni 1978.
 En undtagelse fra reglen om, at renter og afdrag på ethvert lån i  

 ejendommen kan medregnes, er fastsat i § 16, stk. 1. Herefter kan renter på  

 lån i henhold til boligstøtteloven og lov om lån til betaling af  

 ejendomsskatter for visse parcel- og rækkehuse ikke medregnes ved opgørelse  

 af boligudgiften.
 Endelig er adgangen til at medregne renter og afdrag på lån i ejendommen  

 begrænset af de regler, der er fastsat i henhold til § 15, stk. 2, jfr. pkt.  

 7.4., nedenfor.
 7.4. Begrænsning af de låneberettigende boligudgifter.
 Adgangen til ved opgørelse af de låneberettigende udgifter at medregne  

 udgifter til renter og afdrag på lån i ejendommen, er begrænset af de regler,  

 der er fastsat i boligstyrelsens bekendtgørelse nr. 483 af 30. august 1982 om  

 opgørelse af låneberettigende udgifter efter § 15 i lov om boligstøtte, der  

 er optaget som bilag 2 .
Efter disse bestemmelser kan 80 pct. af udgifter til renter og afdrag  

 vedrørende lån tinglyst på ejendommen, som er overtaget eller optaget ved  

 pensionistens erhvervelse af ejendommen, medregnes ved opgørelse af  

 boligudgiften til ejere.
Lån tinglyst før den 8. juni 1978 kan  

 ligeledes medregnes.
For de øvrige lån, det vil sige lån tinglyst på ejendommen efter 8.  

 juni 1978, er låneformålet afgørende for, om 80 pct. af udgifter til renter  

 og afdrag kan medregnes.
Dette gælder også lån optaget efter 8. juni 1978 med  

 sikkerhed i pantebreve, selv om pantebrevene er tinglyst på ejendommen før 8.  

 juni 1978. De øvrige lån kan således medregnes i det omfang, lånene efter  

 kommunalbestyrelsens skøn er anvendt til følgende formål:
A.
Forbedringer af beboelseslejligheden, der ikke kan anses for luksuøse.
 Det er efter bestemmelsen kun forbedringer vedrørende  

 beboelseslejligheden, der opfylder betingelserne, f. eks. energibesparende  

 foranstaltninger.
 Undtaget er således forbedringer af indboet, grunden samt andre bygninger  

 og anlæg på grunden end beboelseshuset (f. eks. fritliggende garager,  

 redskabsskur og haveanlæg).
 En forbedring vil kunne betragtes som luksuøs, uanset om forbedringen blev  

 udført, mens pensionisten var erhvervsaktiv, og forbedringen ved udførelsen  

 stod i et rimeligt forhold til pensionistens indkomst.
 Om den nærmere afgrænsning af begrebet forbedring henvises til pkt. 9.5.
B.
Vedligeholdelse af beboelseslejligheden.
 Enhver vedligeholdelse opfylder betingelserne.
 Om den nærmere afgrænsning af begrebet vedligeholdelse henvises til pkt.  

 9.5.
C.
Nedbringelse eller indfrielse af restgæld på lån med henblik på at  

 sikre pensionistens forbliven i boligen.
Efter denne bestemmelse kan lån medregnes, hvis låneoptagelsen benyttes  

 til en omprioritering med henblik på nedsættelse af boligudgiften eller til  

 betaling af forfalden restgæld på lån i ejendommen.
Dette gælder dog kun,  

 hvis de lån, for hvilke restgælden nedbringes eller indfries, opfylder  

 betingelserne for at kunne medregnes ved opgørelse af boligudgiften.
F. eks.  

 kan et lån til indfrielse af restgælden på et lån, optaget efter den 8. juni  

 1978 til betaling af en bil, ikke medregnes ved udgiftsopgørelsen.
 Det vil kunne forekomme, at et lånebeløb er anvendt dels til formål, der  

 opfylder betingelserne, dels til formål, der ikke opfylder betingelserne.
Det vil således kunne forekomme, at en mindre del af et lån er benyttet  

 til formål, der ikke opfylder betingelserne.
Det vil derfor være  

 tilstrækkeligt til at opfylde betingelserne, at lånet hovedsageligt er  

 anvendt til formål, der opfylder betingelserne.
 Ved afgørelsen af, om der kan ses bort fra, at en mindre del af lånet er  

 benyttet til formål, der ikke opfylder betingelserne, kan det være  

 vejledende, om det vil få væsentlig betydning for beregning af boligydelsen,  

 at 80 pct. af udgifterne til en sådan mindre del medregnes ved  

 udgiftsopgørelsen.
 Ville medregning af låneudgifterne til en sådan mindre lånedel ikke få  

 væsentlig betydning, kan 80 pct. af udgifterne til lånedelen medregnes.
 I andre tilfælde medregnes 80 pct. af den del af låneudgifterne, der  

 svarer til den del af lånet, der er anvendt til formål, som opfylder  

 betingelserne.
Det kan i visse tilfælde være vanskeligt at skønne over, om lånene er  

 anvendt til formål, der opfylder betingelserne.
Dette vil især kunne  

 forekomme, når lånetransaktionerne ligger flere år tilbage i tiden.
Der  

 stilles derfor kun krav om, at pensionisten skal sandsynliggøre, at et lån er  

 anvendt til de formål, der opfylder betingelserne.
 7.5. Visse boligformer.
 Boligudgiften kan for visse boligformers vedkommende ikke umiddelbart  

 opgøres efter de almindelige regler.
 I henhold til § 17 er der derfor i boligstyrelsens bekendtgørelse nr. 484  

 af 30. august 1982 om opgørelse af boligudgiften for pensionister, omfattet  

 af § 17 i boligstøtteloven optaget som bilag 3, fastsat særlige regler om:
 7.6. To- og flerfamilieshuse.
Ved et flerfamilieshus forstås en udlejningsejendom med mere end to  

 lejligheder.
Boligudgiften for en pensionist, der bor i en af lejlighederne i  

 et flerfamilieshus, som pensionisten ejer, kan ikke opgøres efter de  

 almindelige regler i lovens §§ 14 og 15.
 Tofamilieshuse.
 Boligudgiften for en beboelseslejlighed i et tofamilieshus opgøres efter  

 reglerne for eenfamilieshuse, jfr. lovens §§ 14 og 15.
 Flerfamilieshuse.
Boligudgiften fastsættes til den lejeværdi, som skattemyndighederne senest  

 har fastsat.
Samme fremgangsmåde anvendes, hvis så stor en del af boligen af  

 pensionisten eller af andre, altså også andre end husstandsmedlemmer,  

 anvendes til erhvervsformål, at skattemyndigheden har fastsat en lejeværdi  

 for beboelsesdelen.
Hvis skattemyndighederne ikke har fastsat en lejeværdi for pensionistens  

 bolig eller beboelsesdel, fastsætter kommunalbestyrelsen boligudgiften efter  

 et skøn.
Den leje, som pensionisten modtager ved udleje af den eller de  

 lejligheder, der i øvrigt findes i lejligheden, vil kunne være vejledende ved  

 kommunalbestyrelsens skøn.
Den senest fastsatte lejeværdi vil normalt være den lejeværdi, der er  

 fastsat samtidig med den skattepligtige indtægt for det senest slutlignede  

 indkomstår.
Er der på et senere tidspunkt fastsat en lejeværdi, anvendes  

 denne som boligudgift.
Såfremt størrelsen af lejeværdien ikke foreligger, må udbetaling af  

 boligydelse ske ae conto, således at efterregulering skal foretages, når de  

 endelige oplysninger foreligger.
Den enkelte boligydelsesmodtager skal i  

 forbindelse med udbetalingen af kommunen gøres opmærksom på, at der er tale  

 om ae conto udbetaling, og at regulering vil finde sted.
Hvis pensionisten udlejer en del af sin bolig, uden at skattemyndighederne  

 har fastsat en lejeværdi for den tiloversblevne del af boligen, fastsætter  

 kommunalbestyrelsen et lejebeløb efter de almindelige regler herom, jfr. pkt.  

 7.2. E.
Dette beløb fratrækkes den fastsatte lejeværdi.
Den således opgjorte boligudgift benyttes herefter til beregning af  

 boligydelse efter de almindelige regler.
Den beregnede boligydelse udbetales  

 ifølge § 28 med halvdelen som tilskud og halvdelen som lån, jfr. pkt. 10.4.
 7.7. Stuehus til en landbrugsejendom.
 Ved en landbrugsejendom forstås her en ejendom, der af vurderingsrådet er  

 anset som en landbrugsejendom i henhold til § 33 i lov om vurdering af  

 landets faste ejendomme.
For en pensionist, der bor i stuehus til en landbrugsejendom, benyttes en  

 opgørelse, der følger de almindelige principper i et vist omfang.
Der opgøres  

 således både en udgift, der svarer til de i § 14 nævnte beløb for pålignede  

 ejendomsskatter, udgifter til ejendommens drift, samt udlejningsindtægter, og  

 en udgift, der svarer til de i § 15 nævnte prioritetsudgifter m.v.
 Det beløb, der kan medregnes som udgift til ejendomsskatter, er den del af  

 de på hele ejendommen pålignede ejendomsskatter for det senest afsluttede  

 kalenderår, der kan henføres til den til stuehuset hørende grund.
 Det beløb, der medregnes som udgifter i stuehusets drift og  

 vedligeholdelse, er det for andre ejerboliger i § 14, stk. 1, nr. 2, angivne  

 standardbeløb, jfr. pkt. 7.1.
 Skat af overskud og skattefordel af underskud, jfr. lovens § 14, stk. 1,  

 nr. 3, og stk. 2, nr. 1, indgår ikke i beregningen af boligudgiften.
Prioritetsudgifter m.v. opgøres som i lovens § 15, det vil sige at der  

 medregnes 80 pct. af udgiften til renter og afdrag på lån i ejendommen, samt  

 udgiften til vej- og kloakbidrag m.v.
Udgiften opgøres for hele  

 landbrugsejendommen under eet, hvorefter der ud fra vurderingsrådets  

 vurdering af stuehuset og af hele ejendommen foretages en opgørelse af, hvor  

 stor en del af udgiften, der kan henføres til stuehuset.
For de lån, der kun anerkendes, hvis ejeren godtgør et bestemt låneformål,  

 jfr. pkt. 7.5., a)-c), og § 4, stk. 1, nr. 3, i boligstyrelsens  

 bekendtgørelse nr. 483 af 30. august 1982 om opgørelse af låneberettigende  

 udgifter efter lovens § 15 sker der ingen forholdsmæssig reduktion.
Der kan  

 således medregnes 80 pct. af udgiften til renter og afdrag.
 Udlejningsindtægterne opgøres som for andre ejerboliger og fratrækkes de  

 opgjorte udgifter, jfr. i øvrigt pkt. 7.2. E.
Pensionistens boligudgift udgør herefter summen af de således opgjorte  

 beløb for pålignede ejendomsskatter, udgifter til stuehusets drift og  

 vedligeholdelse samt den beregnede del af de efter § 15 opgjorte udgifter,  

 fratrukket eventuelle udlejningsindtægter.
Der sondres således ikke mellem  

 tilskudsberettigende og låneberettigende udgifter .
Den således opgjorte boligudgift benyttes herefter til beregning af  

 boligydelse efter de almindelige regler.
Den beregnede boligydelse udbetales  

 ifølge § 28 med halvdelen som tilskud og halvdelen som lån, jfr. pkt. 10.4.
Hvis pensionisten eller et andet medlem af husstanden anvender en del af  

 stuehuset til erhvervsformål, og har skattemyndighederne fastsat en lejeværdi  

 for beboelsesdelen, benyttes ovenstående beregningsmåde ikke.
I stedet  

 anvendes den af skattemyndigheden fastsatte lejeværdi for beboelsesdelen som  

 boligudgift.
 Anvender pensionisten eller et andet medlem af husstanden en del af  

 stuehuset til erhvervsformål, men ikke så stor en del, at skattemyndighederne  

 har fastsat en lejeværdi for beboelsesdelen, opgøres boligudgiften på samme  

 måde, som hvis stuehuset udelukkende anvendes til beboelse, hvorefter den  

 reduceres med et beløb, der fastsættes af kommunalbestyrelsen efter et skøn  

 over forholdet mellem beboelse og erhverv.
 7.8. Blandet beboelse og erhverv.
 Hvis pensionisten har udlejet eller fremlejet en del af sin bolig, opgøres  

 indtægterne ved frem- eller udlejningen efter reglerne i § 9, stk. 2  

 (lejeboliger), eller § 14, stk. 2, nr. 2 (ejerboliger). Dette gælder, uanset  

 om det udlejede eller fremlejede benyttes til erhverv eller andet formål.
 Benytter pensionisten eller et andet medlem af husstanden en del af  

 boligen til erhvervsformål, anvendes i stedet nedenstående regler ved  

 opgørelse af boligudgiften for henholdsvis erhvervsvirksomhed i lejeboliger  

 og ejerboliger.
 Boligudgiften for en lejebolig, som pensionisten delvis benytter til  

 erhvervsformål, opgøres efter de almindelige regler i §§ 11-12, men den del  

 af lejen, som skattemyndighederne har godkendt som en driftsomkostning ved  

 udøvelse af erhvervet, fratrækkes.
 På grundlag af dette udgiftsbeløb beregnes boligydelse efter de  

 almindelige regler.
 For ejerboliger afhænger opgørelsesmetoden af, hvor stor en del af  

 boligen, der benyttes til erhvervsformål.
Hvis en del af boligen benyttes til erhvervsformål, og har  

 skattemyndighederne har fastsat et lejeværdibeløb for beboelsesdelen, lægges  

 dette beløb til grund.
Halvdelen af beløbet anses som boligudgift efter § 14,  

 det vil sige som tilskudsberettigende udgift.
Den anden halvdel anses som  

 boligudgift efter § 15, dog fratrækkes eventuelle indtægter ved udlejningen,  

 jfr. pkt. 7.2. E.
Anvender pensionisten eller et andet medlem af husstanden en del af  

 boligen til erhverv, men ikke så stor en del, at skattemyndighederne har  

 fastsat en lejeværdi for beboelsesdelen, opgøres boligudgiften først efter de  

 almindelige regler i §§ 14 og 15, jfr. pkt. 7.2.-7.3. Disse beløb reduceres  

 hver for sig med et beløb, der er fastsat af kommunalbestyrelsen efter et  

 skøn over forholdet mellem beboelse og erhverv.
Boligydelsen beregnes  

 herefter på sædvanlig måde med tilskud for udgifterne efter § 14 og lån for  

 udgifter efter § 15.
 7.9. Enfamilieshus eller to- eller flerfamilieshus, som ejes af et  

 aktieselskab, anpartsselskab el. lign., hvori pensionisten ejer aktier,  

 anparter el. lign.
Efter § 17, nr. 3, kan der fastsættes regler om ret til boligydelse for  

 denne kategori af boligformer.
Baggrunden er, at pensionisten i kraft af at  

 eje aktier, anparter eller lignende kan have en indflydelse på fastsættelsen  

 af boligudgiften.
 Ved boligstyrelsens bekendtgørelse nr. 484 af 30. august 1982 efter § 17,  

 der er optaget som bilag 3, er det fastsat, at boligudgiften beregnes efter  

 de almindelige regler i §§ 11-12.
 Der er herved taget hensyn til, at kommunalbestyrelsen i henhold til § 16,  

 stk. 2, jfr. § 12, har hjemmel til under visse omstændigheder at nedsætte  

 boligudgiften eller bestemme, at boligydelsen ikke kan ydes eller kun kan  

 udbetales med et nedsat beløb.
 Boligydelse beregnes efter de almindelige regler på grundlag af den  

 opgjorte boligudgift, jfr. afsnit 6. Den beregnede boligydelse udbetales  

 ifølge § 28 med halvdelen som tilskud og halvdelen som lån, jfr. pkt. 10.4.
 7.10. Fælles regler.
 Kommunalbestyrelsen fastsætter herefter boligudgiften og lejebeløb efter  

 et skøn i følgende tilfælde:
 Dette kan forekomme, hvor boligudgiften ikke er opgjort på grundlag af  

 lovens §§ 11-15, men i stedet er opgjort på grundlag af en lejeværdi, jfr.  

 bekendtgørelsens § 2, § 4, stk. 3, og § 6, stk. 1 og 2.
 7.11. Nedsættelse eller bortfald af boligydelsen.
Ifølge § 16, stk. 2, gælder bestemmelsen i § 12 også for pensionister i  

 ejerbolig.
Kommunalbestyrelsen kan således også for ejere bestemme, at  

 boligydelsen ikke kan ydes eller kun kan udbetales med et nedsat beløb, når  

 boligudgiften overstiger halvdelen af pensionistens husstandsindkomst.
 Bestemmelsen er for så vidt angår lejere behandlet i pkt. 6.12. (For ejere  

 må det på grund af ejerboligens særlige forhold herudover tages i  

 betragtning, at fradragsretten for renteudgifter, jfr. § 2, stk. 2, nr. 2, i  

 lov om socialindkomst i sig selv kan medføre, at socialindkomsten er relativt  

 lav).
 Efter § 2, stk. 2, nr. 5, i lov om socialindkomst fratrækkes ved opgørelse  

 af socialindkomsten de ejendomsskatter, fradrag for vedligeholdelse samt  

 standardfradrag vedrørende ejerboliger, der fratrækkes lejeværdien ved  

 opgørelse af overskud eller underskud af fast ejendom i forbindelse med  

 opgørelse af den skattepligtige almindelige indkomst.
Fradragsretten for renteudgifter kan således medføre, at boligudgiften  

 overstiger halvdelen af husstandsindkomsten.
Dette vil ikke i sig selv kunne  

 betinge, at der træffes beslutning om udbetaling af mindre end fuld  

 boligydelse under henvisning til § 12. Såfremt der er ekstraordinært store  

 lån i ejendommen, kan der imidlertid blive tale om i henhold til § 15 at  

 undersøge, om samtlige renter og afdrag på lån i ejendommen skal medregnes  

 ved opgørelsen af boligudgiften, jfr. pkt. 7.3. ovenfor.
 7.12. Maksimumsbeløbet for den årlige boligudgift.
I § 21 er der fastsat et maksimum for den årlige boligudgift, der kan  

 lægges til grund ved beregning af boligydelsen.
Der henvises i øvrigt til  

 pkt. 12.6.
Beregning af boligstøtte 8.1. Lovens beregningsprincip.
 Beregning af boligstøtte forudsætter kendskab til ansøgerens boligudgift,  

 husstandsindkomst, husstandens størrelse, herunder antallet af børn, samt  

 antallet af værelser i boligen.
Loven fastsætter et såkaldt grænsebeløb, der bestemmes efter den enkelte  

 husstands indkomst- og familieforhold.
Grænsebeløbet er udtryk for, hvad  

 ansøgeren selv skal betale af sin boligudgift og således, hvad lejen mindst  

 skal udgøre, før boligstøtte kan ydes, jfr. lovens § 18.
Er lejen højere end grænsebeløbet, og grænsebeløbet højere end det til  

 enhver tid gældende minimumsbeløb for den årlige boligstøtte, kan der ydes  

 boligstøtte.
Når lejen svarer til grænsebeløbet eller når den er lavere, kan  

 der ikke ydes boligstøtte.
 Fremgangsmåden ved beregningen af ydelsen kan i hovedtræk skitseres  

 således:
Først opgøres ansøgerens boligudgift.
Der gælder forskellige regler for  

 lejere og ejere, jfr. lovens §§ 11-17 og cirkulærets afsnit 6 og 7.  

 Boligudgiften, hvoraf boligstøtten beregnes, kan dog i intet tilfælde  

 overstige et bestemt maksimumsbeløb, jfr. lovens § 21 og cirkulærets pkt.  

 12.6.
 Derefter opgøres ansøgerens husstandsindkomst, det vil sige den samlede  

 indkomst for alle personer i husstanden, jfr. lovens § 7 og cirkulærets  

 afsnit 4. Ved opgørelse af indkomsten har det betydning, hvor mange børn der  

 er i husstanden, idet der for hvert barn foretages et nedslag i husstandens  

 indkomst.
 Når husstandsindkomsten er opgjort, kan grænsebeløbet beregnes, det vil  

 sige det beløb, ansøgeren mindst selv skal dække af sin boligudgift.  

 Grænsebeløbet udgør en procentdel af husstandsindkomsten.
 Procentens størrelse afhænger af antallet af værelser i boligen og  

 boligens areal, antallet af husstandsmedlemmer og af husstandsindkomstens  

 størrelse.
Når boligudgiften og grænsebeløbet er fastlagt, kan størrelsen af  

 boligstøtten beregnes.
Dette sker ved at trække grænsebeløbet fra  

 boligudgiften.
Det forskelsbeløb, der herved fremkommer, udbetales fuldt ud,  

 hvor der er tale om boligydelse til pensionister, jfr. lovens § 18, stk. 2.
 Derimod kan boligsikring ikke overstige 3/4 af forskellen mellem  

 grænsebeløbet og lejen, jfr. lovens § 18, stk. 3 og for husstande uden børn  

 kan boligsikring ikke oversige 15 pct. af lejen, jfr. lovens § 18, stk. 4.
 Den årlige støtte, der ikke kan være større end et maksimumsbeløb på  

 14.160 kr., jfr. lovens § 22, kan udbetales i form af enten et tilskud, et  

 tilskud kombineret med et lån, eller alene i form af et lån, jfr. lovens §§  

 26-28 og cirkulærets pkt. 10.1.-10.2. Samtidig er det fastsat, at boligstøtte  

 i form af tilskud ikke kan udbetales med et årligt beløb, der er mindre end  

 480 kr., jfr. lovens § 29. Minimumsbeløbet for boligydelse i form af lån  

 udgør 840 kr., jfr. lovens § 30.
 Der er endvidere særlige beløbsgrænser, der omtales nærmere i pkt. 8.2.
 8.2. Beregning af grænsebeløbet.
 Grænsebeløbet beregnes på grundlag af husstandsindkomsten, jfr.  

 cirkulærets afsnit 4.
Grænsebeløbet udgør efter § 18, stk. 1, 1. pkt., som udgangspunkt 15 pct.  

 af husstandsindkomsten op til en indtægtsgrænse på 45.200 kr. og 25 pct. af  

 husstandsindkomsten over denne grænse.
Ansøgeren selv skal således som  

 hovedregel kun afholde 15 pct./25 pct. af husstandsindkomsten som  

 boligudgift.
 Hovedreglen om et grænsebeløb på 15 pct./25 pct. af husstandsindkomsten  

 fraviges dog på to punkter:
 Uanset antallet af værelser er det efter lovens § 19, stk. 2, fastsat, at  

 man, for at tilgodese boligtagere i små boliger opdelt i mange beboelsesrum,  

 ved beregning af boligstøtte skal tage hensyn til størrelsen af  

 beboelsesarealet, dvs. boligens bruttoetageareal, som det fremgår af  

 bygnings- og boligregistret. (B.B.R.).
 I tilfælde af uoverensstemmelse mellem lejerens oplysninger til  

 boligstøttekontoret om det lejedes areal og tilsvarende oplysninger fra  

 bygnings- og boligregistret må det påhvile boligstøttemodtageren at godtgøre,  

 at det lejedes bruttoetageareal faktisk er mindre end indberettet af  

 ejendommens ejer til bygning- og boligregistret.
Bestemmelsen indebærer, at boliger på til og med 60 m2 bruttoetageareal  

 ved fastlæggelsen af grænsebeløbet anses for at have 2 værelser uanset  

 værelsesantallet.
På tilsvarende måde forudsættes boliger på 61 m2  

 bruttoetageareal til og med 75 m2 bruttoetageareal at være på højst 3  

 værelser, mens boliger på 76 m2 bruttoetageareal til og med 90 m2  

 bruttoetageareal højst anses for at være på 4 værelser.
Afhængigt af, hvad der er gunstigst for boligtageren, skal anvendes enten  

 det faktiske antal værelser i boligen eller det antal værelser, der svarer  

 til de fastsatte arealgrænser.
Således vil eksempelvis en 4 værelses bolig på  

 59 m2 bruttoetageareal blive betragtet som en 2 værelses bolig, mens en 5  

 værelses bolig på 71 m2 bruttoetageareal vil blive betragtet som en 3  

 værelses bolig.
Hvis bruttoetagearealet overstiger 90 m2, anvendes det  

 faktiske værelsesantal.
 For at imødekomme de stærkt bevægelseshæmmedes særlige behov, forøges de  

 nævnte arealgrænser med 15 m2 bruttoetageareal, såfremt nogen af  

 husstandsmedlemmerne er stærkt bevægelseshæmmede, og boligen er egnet herfor,  

 jfr. lovens § 19, stk. 3.
Således vil en 4 værelses bolig på 72 m2 bruttoetageareal blive betragtet  

 som en 2 værelses bolig, og f. eks. vil en 5 værelses bolig på 84 m2  

 bruttoetageareal blive betragtet som en 3 værelses bolig.
Hvis  

 bruttoetagearealet overstiger 105 m2, anvendes i stedet det faktiske  

 værelsesantal.
 Reglerne om kombination af areal og værelsesantal finder kun anvendelse,  

 når boligtageren og dennes husstand alene bebor hele boligen, mens det  

 faktiske antal værelser skal lægges til grund, såfremt et eller flere  

 værelser fremlejes eller anvendes til erhvervsformål, jfr. lovens § 19, stk.  

 4. Det samme gælder, såfremt der for et eller flere børn i husstanden er  

 foretaget en »gunstighedsberegning«, hvorved der er bortset fra et  

 eller flere værelser i boligen samtidig med, at der er bortset fra  

 barnets/børnenes indkomst, jfr. pkt. 3.1.
Hvis indkomstgrænsen ikke overskrides, men antallet af værelser overstiger  

 antallet af husstandsmedlemmer med 2, udgør grænsebeløbet 20 pct. af  

 husstandsindkomsten.
Hvis antallet af værelser overstiger antallet af  

 husstandsmedlemmer med 3 eller flere, udgør det 25 pct.
 Hvis både indkomstgrænsen og værelsesnormen overskrides, udgør  

 grænsebeløbet 20 pct. af husstandsindkomsten op til indkomstgrænsen, og 30  

 pct. af indkomsten derover, såfremt antallet af værelser overstiger antallet  

 af husstandsmedlemmer med 2. Hvis antallet af værelser overstiger antallet af  

 husstandsmedlemmer med 3 eller flere, udgør grænsebeløbet 25 pct. af  

 indkomsten op til indkomstgrænsen og 35 pct. af indkomsten derover.
 Opstillet skematisk ser reglerne således ud:
 8.3. Opgørelse af antallet af værelser.
 Antallet af selvstændige værelser i boligen vil således være af afgørende  

 betydning for boligstøttens størrelse.
 Opgørelsen af antallet af værelser sker efter følgende regler, idet der  

 tages udgangspunkt i det faktiske antal værelser.
 Hvis ansøgeren er en pensionist, der hidtil har fået udbetalt  

 boligsikring, men som skal overgå til boligydelse, lægges det antal værelser  

 til grund, som hidtil har været anvendt ved boligsikringsberegningen.
 For lejere lægges som udgangspunkt det antal værelser til grund, som er  

 nævnt i lejekontrakten.
 Et værelse, der fra bygningens opførelse er beregnet til beboelsesformål,  

 må som udgangspunkt indgå ved beregningen af boligens størrelse i relation  

 til boligstøtteloven, uanset at boligtageren rent faktisk anvender værelset  

 til andet formål, f. eks. pulterrum.
 Hvis der er uoverensstemmelse mellem det faktiske antal værelser og  

 lejekontrakten, og ansøgeren kan godtgøre, at denne uoverensstemmelse  

 allerede bestod på overtagelsestidspunktet, vil det faktiske antal værelser  

 kunne lægges til grund.
 For ejere anses boligen som udgangspunkt at omfatte det antal værelser,  

 der er oplyst ved anmeldelsen til bygnings- og boligregistret (B.B.R.). Der  

 kan indhentes oplysninger herom direkte fra registret.
En ændring af værelsesantallet efter indgåelse af lejemålet eller  

 anmeldelsen til bygnings- og boligregistret vil ikke kunne danne grundlag for  

 nedsættelse af værelsesantallet ved beregningen af boligstøtten.
Et ændret  

 værelsesantal vil dog i sjældne undtagelsestilfælde kunne lægges til grund  

 ved beregning af boligstøtte.
Hertil må kræves, at ændringen er sket i  

 overensstemmelse med bygnings-, bistands- og lejelovgivningen, f. eks. fordi  

 ændringen er sket for at lette bevægelseshæmmedes ophold i boligen.
 Et rum skal være adskilt fra boligens øvrige rum med væg og/eller dør, for  

 at rummet kan betragtes som et værelse.
2 rum med åben forbindelse, der ikke umiddelbart kan lukkes ved indsætning  

 af dør, f. eks. forbundet med en bue, må således betragtes som eet værelse.  

 Som værelse betragtes ikke entree, badeværelse, pulterrum eller lignende  

 sekundære rum.
Et køkken betragtes heller ikke som et værelse, medmindre  

 køkkenlokalets størrelse og øvrige anvendelsesmuligheder gør dette naturligt.  

 En spiseforstue eller et alrum skal medregnes som værelse, hvis det ved væg  

 og/eller dør er adskilt fra boligens øvrige beboelsesrum, uagtet at man i  

 relation til anden lovgivning, f. eks. i forbindelse med tilsagn om  

 rentesikring, rentebidrag og statsgaranti til byggeriets opførelse accepterer  

 boligen indeholdende enten flere eller færre værelser.
Værelserne skal i almindelighed ligge i tilknytning til hinanden.
Hvis der  

 til en lejlighed i en etagebebyggelse hører et supplementsrum eller et ekstra  

 værelse i tagetagen, kan dette værelse dog medregnes i lejlighedens  

 værelsesantal.
 8.4. Ændring i antallet af husstandsmedlemmer.
 Efter reglerne i § 20 kan man i visse tilfælde undlade at forhøje  

 grænsebeløbet for pensionister, selv om antallet af husstandsmedlemmer bliver  

 formindsket.
 Efter § 20, stk. 1, nr. 1, forhøjes grænsebeløbet således ikke ved den  

 ændring af forholdet mellem antallet af værelser og antallet af  

 husstandsmedlemmer, der er en følge af, at pensionistens ægtefælle dør.
 Grænsebeløbet forhøjes heller ikke som følge af, at samlivet ophæves ved,  

 at pensionistens ægtefælle optages på plejehjem, institution for personer med  

 vidtgående fysiske eller psykiske handicap, psykiatrisk institution, eller  

 ved bestemmelse om ægtefællens optagelse på plejehjem under dennes  

 indlæggelse på somatisk sygehus, jfr. lovens § 20, stk. 1, nr. 2.
Ved institution for personer med vidtgående fysiske eller psykiske  

 handicap forstås en institution, der er anerkendt i henhold til § 112, stk.  

 1, i lov om social bistand.
Ved psykiatrisk institution forstås en  

 institution som omhandlet i § 2, stk. 1, i lov om statshospitalernes  

 overførelse til amtskommunerne.
 Bestemmelserne i § 20, stk. 1, nr. 1 og 2, omfatter ikke skilsmisse,  

 separation eller faktisk samlivsophævelse.
 Det er efter 1. januar 1983 ikke længere en betingelse, at ægteskabet  

 havde bestået i de sidste 5 år.
 Ægteskabslignende forhold ligestilles efter § 20, stk. 1, nr. 3 og 4, med  

 ægteskab.
Endvidere omfatter bestemmelserne fra 1. januar 1983 også andre former for  

 husstandsfællesskab, det vil sige søskende, børn, venner m.fl. som  

 opretholder fælles husstand med pensionisten.
Det er dog efter § 20, stk. 2,  

 en betingelse, at husstandsfællesskabet har bestået i de sidste 5 år.
 Ved afgørelsen af, om der er tale om husstandsfællesskab, er de 5 års  

 varighed, som under alle omstændigheder kræves, for at reglen kan anvendes, i  

 sig selv et vægtigt indicium.
 8.5. Beregningseksempel.
 Den lempelse i beregningen af grænsebeløbet, der følger af § 20, stk. 1,  

 fastholdes ved senere ændringer i husstandens sammensætning, således som det  

 fremgår af følgende eksempel:
Et ægtepar, hvoraf den ene er pensionist, bor i en 4-værelses bolig med  

 eet hjemmeboende barn.
Da der kun er 1 overskydende værelse, udgør  

 grænsebeløbet 15 pct. af husstandsindkomsten.
Når pensionistens ægtefælle  

 dør, bliver der 2 overskydende værelser i boligen, men grænsebeløbet skal  

 uændret udgøre 15 pct.
 Når barnet flytter hjemmefra, har pensionisten 3 overskydende værelser.  

 Efter reglen i § 19 skulle grænsebeløbet derfor udgøre 25 pct. af  

 husstandsindkomsten, men da grænsebeløbet i medfør af § 20 ikke skulle  

 forhøjes ved ægtefællens død, skal den nu kun sættes op til 20 pct.
 Reglen i § 20 gælder, hvis den tilbageblevne part modtog pension eller  

 forskud på pension på tidspunktet for dødsfaldet eller plejehjemsanbringelsen  

 m.v.
Hvis den tilbageblevne part opnår status som pensionist i forbindelse med  

 dødsfaldet eller plejehjemsanbringelsen m.v., er betingelsen om, at den  

 tilbageblevne er pensionist, også opfyldt.
Dette vil være tilfældet, hvor  

 hustruen opnår ret til enkepension eller folkepension, eventuelt i  

 fortsættelse af, at der er ydet hustrutillæg til den afdøde eller fraflyttede  

 ægtefælles pension.
Den tilbageblevne part anses også som pensionist, selvom den pågældende  

 først får tillagt pension på et senere tidspunkt, men med virkning fra tiden  

 før dødsfaldet eller plejehjemsanbringelsen m.v.
Det vil kunne ske f. eks. i  

 tilfælde, hvor den tilbageblevne har søgt invalidepension før ægtefællens  

 død, og senere - uden at have modtaget forskud på pensionen - får denne  

 tilkendt med virkning fra begæringens dato.
Det er ikke nogen betingelse, at der inden ændring af antallet af  

 husstandsmedlemmer er udbetalt boligstøtte til husstanden.
Dette er udtryk  

 for en lempelse af hidtidig praksis.
Bestemmelsen i § 20 finder således  

 anvendelse, uanset om der tidligere er udbetalt boligstøtte, forudsat at  

 husstanden for det første opfylder kravene til personkredsen, jfr. lovens § 2  

 og cirkulærets pkt. 2.2., både før og efter ændring af antallet af  

 husstandsmedlemmer.
Endvidere er det en betingelse i forbindelse med ændring af antallet af  

 husstandsmedlemmer, at den efterlevende ægtefælle rent faktisk i umiddelbar  

 tilknytning hertil modtager boligstøtte.
Såfremt denne ordning afbrydes vil  

 disse lempelige regler ikke senere finde anvendelse.
Sanerings- og forbedringsboligstøtte 9.1. Personkredsen.
 Berettiget til boligstøtte efter lovens § 24 er boligtagere, der genhuses  

 efter at have mistet deres hidtidige lejebolig på grund af det offentliges  

 krav, nemlig som følge af:
a. en sanering, b. en beslutning i medfør af lov om boligtilsyn, c. gennemførelse af gade og vejanlæg og andre offentlige anlæg, eller d. situationer hvor lejere må fraflytte deres boliger som følge af, at  

 bygningen skal nedrives, fordi den er brandfarlig, jfr. brandsikringsloven.
 At blive genhuset vil sige, at boligtageren har fået anvist anden  

 lejlighed gennem en kommunalbestyrelse, et erstatningsbolig- eller  

 samarbejdsudvalg efter saneringsloven eller et saneringsselskab, fordi den  

 hidtidige bolig har måttet rømmes af en af de førnævnte grunde.
Hvis en boligtager bliver midlertidig genhuset, f.eks. ved ophold på hotel  

 eller lignende, betragtes dette - efter ophør af den midlertidige genhusning  

 - også som genhusning, og boligtageren er herefter berettiget til  

 boligstøtte.
Midlertidig genhusning forudsætter dog kun at finde sted, hvor  

 der er tale om en på forhånd fastsat kortere periode, og hvor der er  

 sikkerhed for, at der vil blive ledige lejemål, eksempelvis ved opsagte  

 lejemål eller ved færdiggørelse af en større nybebyggelse.
Ledige lejemål må  

 endvidere skønnes at kunne opfylde betingelserne for at kunne anses for  

 passende i henseende til størrelse og leje efter boligtagerens økonomi og  

 familieforhold, jfr. nedenfor.
 Det er en forudsætning for ydelse af saneringsboligstøtte, at der sker  

 genhusning fra een lejlighed til en anden, hvorfor boligtagere, der genhuses  

 fra et enkeltværelse, ikke vil være berettiget til saneringsboligstøtte.
Også lejere, der selv skaffer sig en bolig, eller som efter at være blevet  

 genhuset ønsker sig en anden bolig, kan få boligstøtte efter disse regler,  

 idet det forudsættes, at kommunalbestyrelsen yder boligstøtte efter reglerne,  

 når betingelserne herfor i øvrigt er til stede, og kommunalbestyrelsen finder  

 lejerens disposition rimelig under hensyn til forholdene.
Der tænkes herved  

 f. eks. på, om det er rimeligt, når hensyn tages til, hvornår lejligheden  

 skal rømmes.
Det er yderligere en betingelse, at lejligheden, hvortil  

 boligstøtte søges, skønnes passende i henseende til størrelse og husleje  

 efter lejerens økonomi og familieforhold.
Kommunalbestyrelsens afgørelse bør  

 træffes i samråd med den myndighed, hvorunder nedlæggelse af lejerens  

 hidtidige bolig sorterer (saneringsselskab, boligkommission eller  

 kommunalbestyrelsen i lejerens hidtidige bopælskommune), jfr. § 24, stk. 2.
Også boligtagere, hvis lejligheder forbedres, herunder udvides, i henhold  

 til en godkendt saneringsplan, har ret til denne boligstøtte, jfr. § 24, stk.  

 3. Reglerne finder således også anvendelse ved saneringsprojekter, der er  

 baseret på frivillighed.
Lejere, der fraflytter en lejlighed i ejendommen -  

 hvad enten de flytter til en lejlighed i samme ejendom eller til en lejlighed  

 i en anden ejendom for at stille den til rådighed for et forsøgsprojekt f.  

 eks. vedrørende boligforbedring - vil være berettigede til  

 saneringsboligstøtte i det omfang, den fraflyttede lejlighed skal gennemgå  

 sådanne ombygninger, at den i en længere periode vil være ubeboelig.
 Dette indebærer, at husstande, der ved en sanering bliver boende i den  

 hidtidige, men forbedrede bolig, får ret til denne form for boligstøtte.
 9.2. Saneringsboligstøtte.
Boligstøtte efter § 24 til husstande, der mister deres lejebolig på grund  

 af offentlige indgreb, eller hvis leje stiger som følge heraf, har til formål  

 at sikre, at husstandens økonomi ikke pludselig ændres som følge af ændring i  

 lejens størrelse.
Derfor ydes boligstøtte i princippet på grundlag af  

 forskellen mellem hidtidig og fremtidig leje, uanset husstandens indkomst.
 Der stilles ikke krav om, at boligstøttemodtageren på tidspunktet for  

 saneringen modtager boligstøtte efter lovens kap. 4.
Boligstøtten udgør det første år forskellen mellem hidtidig og fremtidig  

 leje, det vil sige den sidste måneds leje i hidtidig bolig i forhold til den  

 første måneds leje i fremtidig bolig.
Hvor boligmodtageren forbliver i  

 hidtidig bolig, er ydelsen forskellen mellem lejen før og efter forbedringens  

 gennemførelse.
Ved leje forstås den leje, der i øvrigt anvendes ved  

 boligstøtteberegningen, jfr. afsnit 6.
 Får lejeren boligstøtte i den hidtidige lejlighed efter de almindelige  

 regler, skal man ved beregningen af hidtidig leje anvende den leje, som  

 lejeren selv betaler.
Boligstøtten udgør som nævnt forskellen mellem lejen på  

 genhusningstidspunktet i den gamle og den nye lejlighed.
Senere  

 lejeforhøjelser i den nye lejlighed kan ikke medføre, at ydelsen forhøjes.  

 Hvis der ved indflytningen er varslet lejeforhøjelse, skal den forhøjede leje  

 lægges til grund ved beregningen fra det tidspunkt, hvor den forhøjede leje  

 første gang betales.
 Ydelsen nedsættes hvert år med 10 pct. af første års ydelse, når lejen på  

 genhusningstidspunktet overstiger 1/4 af boligtagerens husstandsindkomst,  

 jfr. lovens § 7, og med 20 pct. i andre tilfælde.
 Den særlige boligstøtte kan således højst ydes i henholdsvis 10 og 5 år  

 fra flytningen, og det er således husstandsindkomsten på det oprindelige  

 genhusningstidspunkt, der er afgørende for, om aftrapningen skal finde sted  

 over 10 eller 5 år.
 Boligstøttens størrelse er uafhængig af senere ændringer i husstandens  

 indkomst, sammensætning og lejen.
 Bortset fra disse undtagelser fra lovens almindelige systematik gælder  

 samme betingelser for boligstøtte efter disse regler som for boligstøtte i  

 almindelighed.
Indtil 1. januar 1983 skal man således foretage reduktion for overskydende  

 rum.
Der skal ske sammenligning mellem den hidtidige leje efter reduktion af  

 overskydende rum og efter fradrag af eventuel boligstøtte og den forhøjede  

 leje, der ligeledes reduceres for overskydende rum.
 Hvis lejligheden er for stor, får dette efter 1. januar 1983 dog ikke  

 indflydelse på beregningen af saneringsstøtten.
Adgangen til at nedsætte lejen, hvis den nye lejlighed er for stor, er  

 bortfaldet som konsekvens af, at for mange værelser generelt kun har  

 indflydelse på egenbetalingen.
Det vil typisk være i de situationer, hvor en  

 lejer selv har skaffet sig en ny bolig, eller hvor en genhuset lejer ønsker  

 en anden bolig, at lejligheden er for stor.
Kommunalbestyrelsen har i disse  

 situationer mulighed for i grelle tilfælde at nægte at yde boligstøtte efter  

 § 24, stk. 1.
 Såfremt lejen skønnes for høj, jfr. lovens § 11, stk. 5, fastsættes den  

 særlige boligstøtte i forhold til den reducerede leje, som  

 kommunalbestyrelsen godkender, jfr. tillige pkt. 6.8.-6.11.
 Træffer en kommunalbestyrelse i overensstemmelse med pkt. 9.1. beslutning  

 om at yde boligstøtte til en boligtager, der efter at være blevet genhuset  

 ønsker sig en anden bolig, beregnes boligstøtte til den nye lejlighed, som om  

 der ved genhusningen var sket direkte indflytning heri.
Dette indebærer, at det er lejen i den oprindelige lejlighed, der skal  

 sammenlignes med den nu ønskede lejligheds leje, og at det er  

 husstandsindkomsten på det oprindelige genhusningstidspunkt, der er afgørende  

 for, om aftrapning af ydelsen skal ske over 5 eller 10 år.
Endelig indebærer  

 det, at den forløbne tid medregnes i aftrapningsperioden.
Er der således  

 forløbet 2 år siden genhusningen, og skal ydelsen i den nye lejlighed  

 aftrappes over 5 år, vil der kun kunne udbetales boligstøtte efter denne  

 bestemmelse i yderligere 3 år.
 9.3. Overgang fra boligstøtte efter lovens § 24 til almindelig boligstøtte  

 efter lovens kap. 4.
Ordningen får virkning fra indflytningen, og nedsættelse af ydelsen efter  

 de herom gældende regler foretages hver gang, der er forløbet et år fra  

 indflytningstidspunktet.
Hvis boligtageren, inden aftrapningen er fuldt  

 afviklet, vil kunne opnå højere boligstøtte efter lovens almindelige regler,  

 finder disse anvendelse.
Undersøgelse heraf foretages hvert år pr. 1. januar  

 ved den almindelige omregning af boligstøtten, idet de pågældende går ind i  

 det almindelige boligstøttesystem, når dette er mere gunstigt.
 Det er i lovens § 24, stk. 4, 3. pkt., præciseret, at lejere går over til  

 at modtage almindelig boligstøtte, når dette viser sig gunstigst, og at de  

 ikke på et senere tidspunkt kan kræve den tidligere udbetalte  

 saneringsboligstøtte genoptaget.
 9.4. Forbedringsboligstøtte.
 For at lette forbedring og fornyelse af den ældre boligmasse, blev der pr.  

 1. januar 1980 indført adgang til ved større forbedringer at opnå boligstøtte  

 efter genhusningsreglerne, men dog således, at lejeren selv skulle betale  

 halvdelen af forhøjelsen.
 For lejeren betød det, at den særlige forbedringsboligstøtte i § 24, stk.  

 3, udvidedes til også at omfatte andre større forbedringer end sådanne, der  

 hidrører fra offentlige krav.
 Der stilles ikke krav om, at boligstøttemodtageren på tidspunktet for  

 forbedringsforhøjelsens ikrafttræden modtager boligstøtte efter lovens kap.  

 4.
 Efter reglen skal lejeren have krav på særlig boligstøtte i stedet for  

 almindelig boligstøtte, når lejen efter 1. januar 1980 som følge af  

 forbedringer forhøjes med mere end 30 kr. pr. m2.
 Forbedringsboligstøtten udgør halvdelen af lejeforhøjelsen for  

 forbedringen, når forbedringsforhøjelsen udgør mere end 60 kr. pr. m2.
 Er forbedringsforhøjelsen mellem 30 og 60 kr. pr. m2, skal lejeren dog  

 mindst betale 30 kr. pr. m2 selv.
 Reglerne gælder også, hvis flere forbedringer gennemføres successivt, idet  

 lejeforhøjelsen som følge af forbedringer, der gennemføres med indtil 3 års  

 mellemrum i samme lejlighed, indgår i beregningen.
Ved beregningen af forbedringsboligstøtten sammenlignes lejen efter  

 forbedringen med lejen og indkomsten på tidspunktet umiddelbart før den  

 første forbedringsforhøjelses ikrafttræden.
Også en udvidelse af det lejede  

 areal anses for en forbedring, der berettiger til støtte efter disse regler.
Grænsen mellem på den ene side forbedringsarbejder og på den anden side  

 henholdsvis vedligeholdelses- og renholdelsesarbejder er ikke skarp.
Visse  

 retningslinier kan dog opstilles for hvilke arbejder, der henhører under hver  

 af de 3 kategorier, ligesom en række typeeksempler kan nævnes.
Det afgørende kriterium for, om et arbejde i en ejendom er at anse for et  

forbedringsarbejde , er som udgangspunkt, om der tilføjes det lejede  

 en brugsværdiforøgelse.
Der vil således være tale om en forbedring af det  

 lejede, hvis udlejeren stiller nye ydelser til lejerens disposition, f. eks.  

 ved installation af centralvarme, bad og toilet.
Sådanne større  

 forbedringsarbejder vil desuden i privat udlejningsbyggeri typisk være  

 omfattet af reguleringslovens/boligreguleringslovens §§ 23 eller 24, således  

 at det af varslingen til lejerne om iværksættelse af arbejderne vil fremgå,  

 at der er tale om forbedringsarbejder.
Af typiske mindre forbedringsarbejder  

 kan desuden nævnes foranstaltninger, der øger kapaciteten af ejendommens  

 forsynings- eller afløbsledninger til f. eks. el og vand af hensyn til  

 lejerens brug, opsætning af fællesantenneanlæg samt opsætning af varmemålere  

 eller termostatventiler.
Heroverfor står arbejder, der ikke tilfører det lejede en øget brugsværdi,  

 men opretholder denne, det vil sige vedligeholdelsesarbejder.
Som  

 typiske eksempler herpå kan nævnes maling af facader, maling af opgange,  

 reparation af tag, reparation af nedslidt trappebelægning og defekte trin,  

 reparation af tagrender, kitning af vinduer, udvendig maling af træværk eller  

 anden istandsættelse af ejendommen som følge af almindeligt slid og ælde,  

 samt reparationsudgifter vedrørende f. eks. centralvarmeanlæg og lignende, og  

 reparation af køleskabe, vaskemaskiner m.v., jfr. lejelovens § 20, såfremt  

 disse er installerede af udlejeren.
 Endelig kan som typiske renholdelsesarbejder nævnes trappevask,  

 vinduespudsning, snerydning og renholdelse af gård- eller haveanlæg.
 Såfremt der i en ejendom varsles såvel en forbedringsforhøjelse som en  

 lejeforhøjelse, der skyldes stigende driftsudgifter, til ikrafttræden på  

 samme tidspunkt, skal der ved beregning af forbedringsboligstøtten ses bort  

 fra den del af forhøjelsen, der skyldes stigende driftsudgifter.
Da bestemmelsen tager sigte på at hjælpe lejere, der i forvejen bebor  

 ejendommen, således at de får en mere glidende overgang fra den lave leje til  

 den højere leje i den forbedrede bolig, kan den ikke bruges til at yde støtte  

 til nye lejere, der flytter ind i den forbedrede bolig uden at have beboet  

 den tidligere.
Midlertidig fraflytning, medens forbedringen gennemføres,  

 udelukker dog ikke, at bestemmelsen anvendes.
Indtil 1. januar 1983 skal der foretages reduktion for overskydende rum.  

 Der skal ske sammenligning mellem den hidtidige leje efter reduktion af  

 overskydende rum og efter fradrag af eventuel boligstøtte og den forhøjede  

 leje, der ligeledes reduceres for overskydende rum.
Halvdelen af denne  

 forskel udbetales som forbedringsboligstøtte, idet lejeren dog selv skal  

 betale mindst 30 kr. pr. m2 af det reducerede boligareal af forhøjelsen.
Boligstøttens størrelse er uafhængig af ændringer i husstandens indkomst,  

 sammensætning og lejen efter indflytningen.
Hvis lejligheden er for stor, får  

 dette efter 1. januar 1983 ikke indflydelse på beregningen af  

 forbedringsboligstøtten.
Bortset fra denne undtagelse gælder samme  

 betingelser for boligstøtte efter lovens § 25 som for boligstøtte i  

 almindelighed.
 Reglen indebærer, at boligstøtte efter denne bestemmelse aftrappes efter  

 samme regler som boligstøtte i medfør af lovens § 24 (cirkulærets pkt. 9.2.),  

 og reglerne om højeste maksimale leje og maksimumsboligstøtte finder  

 tilsvarende anvendelse, jfr. pkt. 12.6. og pkt. 12.7.
 Som udgangspunkt aftrappes boligstøtten på grundlag af lejen og  

 husstandsindkomsten på tidspunktet for forbedringsforhøjelsens ikrafttræden.
 Aftrapning ved successive forbedringsforhøjelser i 3 års perioden foregår  

 efter følgende retningslinjer:
 Hvor en forbedringsforhøjelse er for lille til at udløse  

 forbedringsboligstøtte, således at lejeren først bliver berettiget til  

 forbedringsboligstøtte ved indregning af en senere forbedringsforhøjelse,  

 løber aftrapningsperioden fra tidspunktet for den senere forhøjelses  

 ikrafttræden.
 Boligstøttemodtageren er berettiget til forbedringsboligstøtte fra  

 ansøgningstidspunktet, såfremt der ansøges herom inden 3 år efter  

 forbedringsforhøjelsens ikrafttræden.
 9.5. Beregningseksempel.
 Virkningen af bestemmelsen i § 25 kan illustreres ved følgende eksempel:
Der søges om forbedringsboligstøtte for en husstand uden børn med en  

 husstandsindkomst på 140.000 kr. og en årlig leje inden  

 forbedringsforhøjelsen på 8.000 kr.
Efter forbedringen udgør lejen 16.000 kr.  

 Lejligheden, der er på 3 værelser, udgør 80 m2.
A.
Boligstøtte i henhold til § 25.
 Minimumsbetaling 2.400 kr. (80 m2 ae 30 kr.) får ingen betydning i denne  

 relation.
 Da boligstøtte i henhold til § 25 kun udbetales i den udstrækning,  

 boligstøtten herefter overstiger boligstøtte i medfør af lovens almindelige  

 regel i § 18, skal der til sammenligning foretages beregning af boligstøtte i  

 henhold til denne bestemmelse.
B.
Boligstøtte i henhold til § 18.
Da boligtageren er uden børn, kan boligstøtte højst udbetales med 15 pct.  

 af lejen på 16.000 kr., i alt 2.400 kr.
Da 3/4 af forskellen mellem lejen og  

 grænsebeløbet er negativ, vil der efter § 18 ikke kunne ydes boligstøtte.
 Der vil således i den konkrete sag kunne udbetales 4.000 kr. i  

 forbedringsboligstøtte til den pågældende boligstøttemodtager, og dette beløb  

 afrundes i overensstemmelse med lovens regler til 3.996 kr. eller 333 kr.  

 månedlig.
 9.6. Overgang fra boligstøtte efter lovens § 25 til almindelig boligstøtte  

 efter lovens kap. 4.
Ordningen får virkning fra forbedringsforhøjelsens ikrafttræden, og  

 nedsættelse af ydelsen efter de herom gældende regler foretages hver gang,  

 der er forløbet et år fra dette tidspunkt.
Hvis boligtageren, inden  

 aftrapningen er fuldt afviklet, vil kunne opnå højere boligstøtte efter  

 lovens almindelige regler, finder disse anvendelse, jfr. lovens § 25, stk. 2,  

 og § 24, stk. 4, 3. pkt.
 Det er i loven præciseret, at boligstøttemodtagere overgår til almindelig  

 boligstøtte, når dette viser sig gunstigst, og at de ikke på et senere  

 tidspunkt kan kræve den tidligere udbetalte forbedringsboligstøtte  

 genoptaget.
 9.7. Beløbsgrænser m.v.
 Når boligstøtte beregnes efter disse regler, skal der som udgangspunkt  

 regnes med en hidtidig leje på 4.100 kr., selv om den faktiske leje er  

 lavere, jfr. § 34, stk. 1, nr. 4. Beløbet forhøjes eller nedsættes med 3 pct.  

 for hver 3 points' udsving udover 100 i reguleringspristallet for juli, og  

 afrundes til nærmeste kronebeløb, der er deleligt med 100, jfr. § 34, stk. 1  

 og 2.
 Den maksimale årlige boligstøtte er også efter disse regler 14.160 kr.,  

 jfr. § 22 og cirkulærets pkt. 12.7. Beløbet forhøjes med 25 pct., hvis der i  

 husstanden er 4 børn eller flere, medmindre kommunalbestyrelsen godkender, at  

 der udbetales et højere beløb, jfr. § 22, stk. 2.
 Det bemærkes, at der ikke i disse sager kan ske forhøjelse med 50 pct.,  

 hvor boligen er egnet for og bebos af stærkt bevægelseshæmmede.
 Maksimumsbeløbene forhøjes eller nedsættes med 3 pct. for hver fulde 3  

 points' udsving i reguleringspristallet for juli udover 100 og afrundes til  

 nærmeste kronebeløb, der er deleligt med 12, jfr. § 34, stk. 1 og 2.
Hvor kommunalbestyrelsen ikke har dispenseret, er det maksimum, der gælder  

 på genhusningstidspunktet, afgørende.
Der sker ikke nogen ændring af ydelsen  

 efter § 24, selv om maksimum i § 22, stk. 1, senere ændres.
 Ved beregning af eksemplet er anvendt lovens beløb.
 Hvis en husstand uden børn skal fraflytte en lejlighed til 3.600 kr. i  

 årlig leje og får tilbudt en lejlighed til 14.800 kr. årligt, skal  

 boligstøtte beregnes således:
 Hvis husstanden er berettiget til 10 års aftrapning, skal der udbetales  

 10.700 kr. i det første år, hvorefter ydelsen nedtrappes med 1.070 kr. om  

 året.
 9.8. Overgangsregler.
 I de sager, hvor der inden 1. januar 1983 ydes sanerings- eller  

 forbedringsboligsikring, skal boligstøtten beregnes efter de regler, der er  

 gældende på ansøgningstidspunktet, hvilket medfører, at sagerne skal  

 fortsætte som hidtil, uagtet at minimumslejen (grænsebeløbet) forhøjes, eller  

 at der efter 1. januar 1983 ikke længere reduceres for overskydende rum.
Boligstøttens fordeling på tilskud og lån 10.1. Tilskud til lejere.
 For lejere skal den beregnede boligstøtte udbetales som tilskud, hvad  

 enten der er tale om boligsikring eller boligydelse, jfr. §§ 26 og 27, stk.  

 1.
 10.2. Fordeling på tilskud og lån til ejere.
For ejere, der er berettiget til boligydelse, fordi de er pensionister,  

 kan den beregnede boligydelse efter § 27, stk. 2, udbetales enten som tilskud  

 og lån, som lån alene eller som tilskud alene.
Pensionisten har valgfrihed  

 med hensyn til, om hele det beregnede lån eller kun en del heraf skal  

 udbetales.
 Pensionisten er berettiget til at få ændret boligydelsens sammensætning,  

 når pågældende ønsker det, med virkning fra den 1. i måneden efter, at  

 anmodningen er indgivet, jfr. lovens § 35, stk. 1.
 Boligydelsen afrundes til nærmeste kronebeløb, der er deleligt med 12,  

 jfr. § 23.
 Den del af boligydelsen for ejere, der udbetales som tilskud, beregnes  

 efter § 27, stk. 3, som forskellen mellem boligudgiften efter § 14 og  

 grænsebeløbet efter §§ 18 og 19. Den resterende del af boligydelsen, jfr. §  

 15, udbetales som lån.
 Fordelingen af boligydelsen på tilskud og lån er illustreret i søjlerne.
 Hvis grænsebeløbet som i søjle 4 er større end boligudgiften efter § 14,  

 vil pensionisten alene være berettiget til boligydelse beregnet på grundlag  

 af de låneberettigende udgifter efter § 15. Boligydelsen vil derfor kun kunne  

 udbetales som lån, se eksempel 2 nedenfor.
Hvis boligudgiften er større end maksimumsbeløbet som i søjle 1 og 2,  

 reduceres den til dette beløb.
Reduktionen sker i udgiften efter § 15, se  

 eksempel 3 nedenfor.
 At reduktionen sker i § 15-udgiften (lån), og ikke i § 14-udgiften  

 (tilskud), kan få betydning, hvis den beregnede boligydelse er større end  

 maksimumsbeløbet for boligydelsen (tilskudsdelen ville blive mindre eller  

 måske helt falde bort).
I søjle 5 er boligudgiften alene opgjort efter § 14. Dette kan skyldes, at  

 pensionisten ikke har søgt om lån til udgifterne efter § 15, eller at  

 pensionisten slet ikke har sådanne udgifter.
Da grænsebeløbet er mindre end  

 boligudgiften efter § 14, kan boligydelse udbetales som tilskud med  

 forskellen mellem de to beløb.
Havde egenbetalingen i stedet været større end  

 boligudgiften efter § 14, ville der ikke kunne udbetales nogen boligydelse.
 Når tilskuddet er beregnet, afrundes beløbet til nærmeste kronebeløb, der  

 er deleligt med 12, jfr. § 23. Herefter kontrolleres, om beløbet når op på  

 minimumsbeløbet på 480 kr. for tilskud, jfr. § 29 og § 34, stk. 1, nr. 8.  

 Hvis det beregnede tilskud er mindre end minimumsbeløbet, kan der ikke  

 udbetales boligydelse i form af tilskud.
 Når lånet er beregnet, kontrolleres, om beløbet når op på minimumsbeløbet  

 på 840 kr. for lån, jfr. § 30 og § 34, stk. 1, nr. 9. Hvis det beregnede lån  

 er mindre end minimumsbeløbet, kan der ikke udbetales boligydelse i form af  

 lån.
 10.3. Særlige boligtyper.
For pensionister i særlige boligtyper skal den beregnede boligydelse  

 udbetales med halvdelen som tilskud og halvdelen som lån.
Efter § 28 gælder  

 dette for pensionister i følgende typer af boliger:
 Opmærksomheden henledes på maksimum for boligstøtte, jfr. § 22 og  

 cirkulærets pkt. 12.7.
 Først beregnes boligydelsen som den årlige boligudgift efter §§ 14 og 15 (  

søjle 1 ) med fradrag af grænsebeløbet efter §§ 18 og 19 ( søjle  

 2 ).
Hvis grænsebeløbet som i søjle 2 er mindre end boligudgiften efter § 14,  

 kan boligydelse i form af tilskud udbetales med forskellen mellem de to  

 beløb.
Resten af boligydelsen vil herefter være beregnet efter § 15, det vil  

 sige de låneberettigende udgifter i form af renter og afdrag m.v., og  

 udbetales derfor som lån, se eksempel 1 nedenfor.
 Pensionister, der ejer en aktie eller anpart m.v. i det selskab, der ejer  

 ejendommen, som de bor i, er omfattet af de særlige regler, hvorefter  

 boligydelse udbetales med halvdelen som tilskud og halvdelen som lån.  

 Bestemmelsen omfatter alle pensionister, der har en vis ejendomsret, jfr.  

 lovens § 28, stk. 1, nr. 4, og ikke kun de, der tillige har indflydelse i  

 selskabet.
Opmærksomheden henledes på, at bestemmelsen, jfr. lovens § 28, stk. 2,  

 ikke finder anvendelse, hvor ejendommen ejes af almennyttige boligselskaber,  

 jfr. kap.
II i lov om boligbyggeri.
 10.4. Opgørelse af boligudgiften i særlige boligtyper.
 Reglerne om opgørelse af boligudgiften for pensionister i de nævnte  

 boligtyper samt for pensionister, der delvis anvender boligen til  

 erhvervsformål, er fastsat ved boligstyrelsens bekendtgørelse nr. 484 af 30.  

 august 1982 om opgørelse af boligudgiften for pensionister, omfattet af § 17  

 i boligstøtteloven.
 Når boligydelsen er fordelt med halvdelen som tilskud og halvdelen som  

 lån, afrundes tilskudsbeløb og lånebeløb hver for sig til nærmeste  

 kronebeløb, der er deleligt med 12, jfr. lovens § 23.
I tilfælde, hvor der efter afrunding af henholdsvis tilskud og lån  

 fremkommer et beløb, der sammenlagt er større end maksimumsbeløbet for den  

 årlige boligydelse, må der ske en sådan nedrunding af lånet, at  

 maksimumsbeløbet ikke overskrides.
Når boligydelsen efter § 28 udbetales med  

 halvdelen som tilskud og halvdelen som lån, skal minimumsbeløbene for tilskud  

 og lån i §§ 29 og 30 først anvendes efter opdelingen af den samlede beregnede  

 ydelse.
 10.5. Beregningseksempler.
 Eksemplerne er beregnet på grundlag af lovens beløb.
 Eksempel 1:
Særregler for boligydelse i form af lån 11.1. Oprettelse af lån.
 Ved oprettelsen af lånet må pensionisten underskrive en gældserklæring,  

 hvorefter denne forpligter sig til at tilbagebetale lånet (personlig hæftelse  

 for lånet).
 Til sikkerhed for betaling af lånebeløbet med påløbne renter skal der  

 efter § 32, stk. 2, tinglyses på ejendommen et skadesløsbrev med oprykkende  

 prioritet (pantesikkerheden).
Ved et skadesløsbrev forstås i denne forbindelse et pantebrev, der giver  

 pant i fast ejendom for en gæld, der ikke fikseres i selve pantebrevet, men  

 således, at der gives pant for det lån (incl. renter), der til enhver tid er  

 ydet pensionisten som boligydelse.
Skadesløsbrevet skal indeholde en  

 maksimering af det beløb, inden for hvilket der gives pant i ejendommen.  

 Skadesløsbrevet skal påføres sædvanlig klausul om oprykning, efterhånden som  

 foranstående prioriteter nedbringes eller indfries.
Skadesløsbrevets pålydende beløb bestemmes af kommunalbestyrelsen.
Beløbet  

 kan fra starten fastsættes således, at der vil være sikkerhed for lån med  

 påløbne renter ydet gennem flere år, f. eks. 3 til 5 år.
 Boligydelse i form af lån vil ikke kunne udbetales, før gældserklæring er  

 underskrevet, idet det forudsættes, at skadesløsbrevet udfærdiges i  

 umiddelbar tilknytning hertil.
Skadesløsbrevet skal underskrives af den, der ifølge tingbogen er beføjet  

 til at råde over ejendommen.
Såfremt pensionisten er gift, må  

 kommunalbestyrelsen, medmindre der er tale om særeje, under henvisning til §  

 18 i lov om ægteskabets retsvirkninger kræve begge ægtefællers underskrift  

 såvel på skadesløsbrevet som på gældserklæringen (lånedokumentet).
 Såfremt pensionisten ikke er ejer af ejendommen, men alene  

 husstandsmedlem, skal såvel pensionisten som skødehaveren underskrive en  

 gældserklæring, og skødehaveren skal ligeledes udstede et skadesløsbrev i  

 ejendommen.
 For så vidt angår andelshavere, skal disse ligeledes underskrive en  

 gældserklæring samt aflevere andelsbeviset til kommunen.
Kommunalbestyrelsen kan kræve, at der udstedes nyt skadesløsbrev i rimelig  

 tid, inden lånet med tilskrevne renter når op på skadesløsbrevets pålydende  

 beløb.
Nyt skadesløsbrev kan således kræves tinglyst, hvad enten det er den  

 fortsatte udbetaling af lån eller den forventede rentetilskrivning, der  

 medfører, at lånerammen ifølge skadesløsbrevet er ved at være udnyttet.  

 Såfremt pensionisten nægter at underskrive nyt skadesløsbrev, hvorefter  

 udbetaling af boligydelse i form af lån stopper, kan de påløbne renter, som  

 må betragtes som uberettiget udbetalt, hvortil der ingen sikkerhed er i  

 ejendommen, kræves betalt af pensionisten hver måned.
 Der kan ikke stilles krav om, at skadesløsbrevets pålydende beløb skal  

 give sikkerhed inden for ejendomsvurderingen, hvorfor lån ikke kan nægtes  

 under henvisning til, at lånet må anses for utilstrækkeligt sikret, når  

 betingelserne for ydelse af lånet i øvrigt foreligger opfyldt.
Der kan som udgangspunkt ikke gives tilladelse til, at skadesløsbrevet  

 rykker for senere panthavere.
Da det generelle rykningsforbud i praksis har  

 vist sig at have forskellige uheldige konsekvenser for såvel pensionisterne  

 som for den kommunale administration, vil der dog kunne gives tilladelse til,  

 at skadesløsbreve rykker tilbage for lån, der senere optages med pant i  

 ejendommen, såfremt skadesløsbrevet har sikkerhed inden for det beløb,  

 hvortil vurderingsrådet har ansat ejendommen til ejendomsværdi, inden  

 omregning efter vurderingslovens § 6 A ved den seneste vurdering af  

 ejendommen.
Det er en forudsætning, at lånet er et realkreditlån, ydet i  

 overensstemmelse med reglerne i lov om realkreditinstitutter.
Ved vurderingen af, om skadesløsbrevet skal rykke, skal de på ejendommen  

 tinglyste hæftelser opgøres.
Pantebreve opgøres med restgælden på  

 rykningstidspunktet, og ejerpantebreve med den tinglyste værdi.
 Kravet om sikkerhed for lånet i form af tinglyst skadesløsbrev på  

 ejendommen gælder også for de pensionister, der er omfattet af lovens § 28,  

 stk. 1, nr. 4.
For pensionister, der er andelshavere i en privat andelsboligforening,  

 skal andelsbeviset afleveres i kommunen.
En pensionist har ret til at  

 foretage en sådan aflevering, uanset eventuelle begrænsninger i  

 andelsboligforeningens vedtægter.
Hvis pensionisten ikke på forhånd har et  

 andelsbevis, skal kommunalbestyrelsen kræve, at andelsbevis udstedes.  

 Andelsbeviset forsynes med påtegning om, at det afleveres som sikkerhed for  

 boligydelse i form af lån, jfr. lovens § 32, stk. 2.
 Kommunen kan ikke foretage retsforfølgning i andelen, jfr. lovens § 32,  

 stk. 2, 3. pkt.
Efter § 86 i lov om stempelafgift er dokumenter, der udstedes til  

 sikkerhed for boligydelseslån, stempelfri.
Stempelfriheden gælder såvel ved  

 dokumentets oprettelse som ved senere ændringer og tilføjelser.
 Efter retsafgiftslovens § 49 er udskrifter af tingbogen, som rekvireres af  

 kommunale myndigheder til brug ved lånets oprettelse, afgiftsfri.
 11.2. Lånets forrentning.
Boligydelse i form af lån forrentes med en årlig rente, der ligger 3 pct.  

 over Nationalbankens diskonto den 1. oktober i det foregående år.
For hele  

 kalenderåret 1983 er rentefoden altså Nationalbankens diskonto pr. 1. oktober  

 1982 med tillæg af 3 pct.
Dette gælder således også i tilfælde, hvor  

 pensionisten først begynder at modtage lån i sidste kvartal af 1983.
Renten skal beregnes måned for måned, det vil sige med 1/12 af den  

 rentefod, der gælder for kalenderåret.
Den samlede beregnede rente for hele  

 året gøres op og tilskrives hovedstolen pr. 31. december hvert år i  

 forbindelse med den årlige opgørelse af det samlede lånebeløb med tilskrevne  

 renter.
Lånebeløbets størrelse og den tilskrevne rente skal meddeles  

 pensionisten hvert år i løbet af januar måned, jfr. lovens § 31.
Lånet skal forrentes frem til tilbagebetalingstidspunktet.
Når lånet  

 forfalder, opgøres således den samlede gæld, og renten beregnes frem til den  

 dato, hvor kommunalbestyrelsen gør tilbagebetalingskravet gældende over for  

 pensionisten eller dennes dødsbo, idet der gøres opmærksom på, at der fra  

 opgørelsestidspunktet og til betaling sker, påløber yderligere renter,  

 beregnet med samme rentefod, som gælder for det pågældende kalenderår.
 Ovenstående kan illustreres ved et eksempel:
En enlig pensionist har modtaget et månedligt lånebeløb på 807 kr. fra 1.  

 januar 1982. Den 5. juli 1982 dør pensionisten.
Den 10. november 1982 betales  

 beløbet ved salg af ejendommen.
Diskontoen var den 1. oktober 1981 11 pct.,  

 og det beløb, der skal betales tilbage, opgøres således:
 Lånet ophører med udgangen af juli måned - det vil sige, at der er  

 udbetalt 807 kr. i 7 måneder.
 11.3. Lånets tilbagebetaling.
Lånebeløbet med påløbne renter forfalder efter § 33, stk. 1, ved  

 ejerskifte eller overdragelse.
Dette gælder, hvad enten ejendommen helt eller  

 delvis skifter ejer, og hvad enten ejerskiftet sker ved salg, arv eller på  

 anden måde.
Ved ejerskifte forstås i denne relation tidspunktet for  

 overdragelse af ejendommen.
Ved delvis ejerskifte, f. eks. hvor een ægtefælle  

 i forbindelse med skilsmisse eller separation overtager ejendommen, er det en  

 betingelse for, at § 33, stk. 1, finder anvendelse, at en væsentlig del af  

 ejendommen skifter ejer.
Det udløser således ikke ejerskifte, såfremt der  

 frasælges eksempelvis 17 m2 af en grund på i alt 1.800 m2.
 For pensionister, der er medlem af en privat andelsboligforening,  

 forfalder lånet med påløbne renter, såfremt andelsbeviset overdrages.
 Det skal dog ikke betragtes som ejerskifte eller overdragelse, hvis  

 ejendommen eller andelsbeviset overtages af en efterlevende ægtefælle,  

 herunder til hensidden i uskiftet bo, eller af et efterlevende  

 husstandsmedlem, jfr. § 33, stk. 2, nr. 1.
Det betragtes heller ikke som ejerskifte, hvis ejendommen eller  

 andelsbeviset overtages af pensionistens ægtefælle eller af et  

 husstandsmedlem i forbindelse med pensionistens optagelse på plejehjem,  

 særforsorgsinstitution eller psykiatrisk institution, jfr. § 33, stk. 2, nr.  

 2. Ved en særforsorgsinstitution forstås en institution, der er anerkendt i  

 henhold til § 112, stk. 1, i lov om social bistand.
Ved psykiatrisk  

 institution forstås en psykiatrisk institution som omhandlet i § 2, stk. 1, i  

 lov om statshospitalernes overførelse til amtskommunerne.
Det skal således  

 heller ikke betragtes som ejerskifte, hvis ejendommen i de nævnte situationer  

 overtages af et efterlevende husstandsmedlem.
Det er dog en betingelse, at  

 husstandsfællesskabet med en ikke-ægtefælle har bestået i de sidste 5 år.
 Såfremt lånebeløbet ikke forfalder, skal den pågældende underskrive en  

gældsovertagelsesdeklaration.
Har den efterlevende part overtaget lånet, vil gælden forfalde, når  

 ejendommen eller andelsbeviset helt eller delvis skifter ejer.
Dette gælder  

 også, hvis boligydelsesmodtagerens efterlevende part f. eks. har indgået nyt  

 ægteskab, og boligen er overtaget af den nye (efterlevende) ægtefælle, som  

 ikke selv er pensionist.
Hvis den nye ægtefælle selv er pensionist, skal  

 overtagelsen derimod ikke betragtes som ejerskifte.
For at lånet ikke skal  

 forfalde, er det med andre ord en betingelse, at lånet overtages umiddelbart  

 efter boligydelsesmodtageren, medmindre den, der overtager lånet, selv er  

 pensionist.
 Såfremt pensionisten flytter fra den bolig, hvortil der har været ydet  

 boligydelse i form af lån, uden at ejerforholdet forandres - f. eks. hvis  

 pensionisten udlejer huset og flytter til en anden kommune - skal  

 administrationen af lånet, f. eks. rentetilskrivning, fortsat varetages af  

 fraflytningskommunen.
Kommunalbestyrelsen har som udgangspunkt ikke mulighed for at eftergive  

 lånets tilbagebetaling.
Når lånet med påløbne renter er forfaldent, skal  

 tilbagebetalingen ske kontant.
 Såfremt det forfaldne boligydelseslån i det konkrete tilfælde ikke kan  

 indfries ved salg til en efter kommunens skøn rimelig pris, kan kommunen i  

 sådanne specielle tilfælde give afkald på pantesikkerheden, således at  

 handlen kan effektueres.
 Endvidere kan kommunalbestyrelsen opgive pantesikkerheden, når det gennem  

 tvangsauktion konstateres, at der ikke er dækning i pantet (ejendommen), og  

 skadesløsbrevet derefter slettes af tingbogen.
 Den omstændighed, at pantebrevet kvitteres til aflysning, bevirker  

 imidlertid ikke, at den personlige fordring mod låntageren bortfalder.  

 Denne fordring kan kommunalbestyrelsen kun opgive, når der inden for en  

 rimelig årrække efter kravets fremsættelse ikke er økonomisk mulighed for at  

 gennemføre kravet, jfr. lovens § 44 og cirkulærets pkt. 14.8.
Beløb og regulering af disse ved beregning  

 af boligstøtte 12.1. Justering af beregningsgrundlaget.
 Da boligstøtte beregnes i forhold til lejen og indkomsten, er  

 boligstøtteordningen følsom over for indkomstændringer, herunder ændringer,  

 der er en følge af den almindelige prisudvikling, og således ikke er udtryk  

 for ændringer i realindtægten.
 Der er på denne baggrund i loven indbygget en dyrtidsregulering.
Gældende lov forudsætter et beregningsgrundlag for de i § 34, stk. 1,  

 nævnte beløb, baseret på reguleringspristallet.
Med virkning fra hvert års 1.  

 januar ændres grundlaget i forhold til den prisbevægelse, der kan aflæses ved  

 reguleringspristallets bevægelse fra juli forrige år til juli sidste år.
 Der gælder således efter lovens § 34, stk. 1 og 2, at for hver fulde 3  

 points' udsving i reguleringspristallet for juli i forhold til pristallet for  

 januar 1980 = 100, forhøjes eller nedsættes nedennævnte beløb med 3 pct.  

 Eventuelle overskydende points henstår til næste regulering.
 For så vidt angår den indkomstgrænse, der er nævnt i lovens § 18, stk. 3,  

 reguleres den efter timelønsindekset for marts måned for industriens  

 arbejdere, der har den gennemsnitlige timeløn for 1975 = 100 jfr. lovens §  

 34, stk. 3.
 For hver fulde 3 points' udsving i timelønsindekset i forhold til et  

 indekstal på 100 forhøjes eller nedsættes indkomstgrænsen med 3 pct.  

 Indkomstgrænsen afrundes opad til nærmeste kronebeløb, der er deleligt med  

 100, jfr. § 34, stk. 3, og cirkulærets pkt. 12.11.
 12.2. Fradragsbeløbet i barns indkomst.
 Hvert barns socialindkomst nedsættes med 6.700 kr., jfr. lovens § 7, stk.  

 4. Efter reguleringen afrundes beløbet til nærmeste kronebeløb, der er  

 deleligt med 100, jfr. lovens § 34, stk. 2.
 12.3. Fradragsbeløbet pr. barn i husstanden.
 Den efter § 7, stk. 2-5, beregnede indkomst nedsættes med 7.000 kr. pr.  

 barn, jfr. lovens § 7, stk. 6. Efter reguleringen afrundes beløbet til  

 nærmeste kronebeløb, der er deleligt med 100, jfr. lovens § 34, stk. 2.
 12.4. Standardbeløb for udgifter til drift og vedligeholdelse.
Ved opgørelse af boligudgiften for ejere medregnes efter lovens § 14, stk.  

 1, nr. 2, udgifter til ejendommens drift og vedligeholdelse i form af et  

 standardbeløb, der udgør 3.800 kr.
Efter reguleringen afrundes beløbet til  

 nærmeste kronebeløb, der er deleligt med 100, jfr. lovens § 34, stk. 2.
 12.5. Grænsebeløbets minimumsbeløb.
Grænsebeløbet efter lovens § 18, stk. 1, kan ikke være mindre end 4.100  

 kr.
Efter reguleringen afrundes beløbet til nærmeste kronebeløb, der er  

 deleligt med 100, jfr. lovens § 34, stk. 2.
 12.6. Maksimumsbeløbet for den årlige boligudgift.
Den årlige boligudgift kan efter lovens § 21, 1. pkt., som hovedregel ikke  

 overstige 26.800 kr.
Efter reguleringen afrundes beløbet til nærmeste  

 kronebeløb, der er deleligt med 100, jfr. lovens § 34, stk. 2.
 For lejere udgør den beregnede boligudgift den kontraktlige leje eller  

 boligafgift incl. den forhøjelse eller reduktion, der foretages efter  

 reglerne i afsnit 6. Beregningslejen sammenholdes med maksimumsbeløbet.
For ejere er det tilsvarende den endeligt beregnede boligudgift, beregnet  

 efter reglerne i §§ 14 og 15, jfr. afsnit 7, der skal sammenholdes med  

 maksimumsbeløbet.
Fradrag af et beløb ved udlejning af en del af boligen  

 foretages før sammenligning med maksimumsbeløbet.
 Er den beregnede boligudgift større end maksimumsbeløbet, medregnes alene  

 dette, og der gives således ikke støtte på grundlag af den overskydende  

 boligudgift.
 Er der børn i husstanden, forhøjes maksimumsbeløbet således:
 I cirkulærets pkt. 3.2. er der omtalt, hvad der i boligstøtteloven skal  

 forstås ved børn.
Er nogen af husstandsmedlemmerne stærkt bevægelseshæmmede, og er boligen  

 egnet herfor, forhøjes maksimumsbeløbet for den årlige leje med 50 pct.
Det  

 forhøjede beløb afrundes til nærmeste kronebeløb, der er deleligt med 100,  

 jfr. lovens § 34, stk. 2, og § 21, sidste pkt.
 Der kan enten anvendes det forhøjede maksimumsbeløb for husstande  

 med børn, eller det forhøjede maksimumsbeløb for stærkt  

 bevægelseshæmmede, men maksimumsbeløbene kan ikke anvendes sammen.
 Baggrunden for bestemmelsen om et forhøjet maksimumsbeløb for boliger, der  

 er egnet for og bebos af stærkt bevægelseshæmmede, er, at særlige krav til  

 boligens indretning ofte vil medføre en særlig høj boligudgift.
 Bestemmelsen omfatter også pensionistboliger, der tidligere har været  

 omfattet af boligsikringslovens bestemmelse om en udvidet refusionsadgang for  

 pensionistboliger, der er egnede for og bebos af stærkt bevægelseshæmmede.
 Boligstøttelovens bestemmelse om forhøjet maksimumsbeløb omfatter desuden  

 boliger i almindeligt udlejningsbyggeri og i ejerboliger, der på grund af  

 tilsvarende hensyn til bevægelseshæmmede ved boligens opførelse og indretning  

 har en særlig høj boligudgift.
 Det er ikke en betingelse for at forhøje maksimumsbeløbene, at lejligheden  

 er specielt indrettet med henblik på bevægelseshæmmede, blot den er egnet.  

 Der stilles ej heller krav om, at lejen skal være speciel høj, for at  

 bestemmelsen om forhøjelse af maksimumsbeløbene kan bringes i anvendelse.
 Ved bedømmelsen af, om en person kan anses for at være bevægelseshæmmet i  

 lovens forstand, kan kriterierne for bedømmelse af invaliditet ved ydelse af  

 støtte til erhvervelse af motorkøretøjer i henhold til bistandslovens § 58,  

 stk. 1, være vejledende, jfr. socialministeriets cirkulære af 24. november  

 1975 om ydelse af støtte til erhvervelse af motorkøretøjer efter  

 bistandsloven.
 12.7. Maksimumsbeløb for den årlige boligstøtte.
Den årlige boligstøtte kan efter § 22 som hovedregel ikke være større end  

 et maksimumsbeløb på 14.160 kr.
Er den beregnede boligstøtte større end  

 maksimumsbeløbet, skal støtten derfor nedsættes til dette beløb.
 Efter reguleringen afrundes beløbet til nærmeste kronebeløb, der er  

 deleligt med 12, jfr. § 34, stk. 2.
Maksimumsbeløbet forhøjes med 25 pct., hvis der er 4 eller flere børn i  

 husstanden.
Hvis boligen er egnet for og bebos af stærkt bevægelseshæmmede,  

 forhøjes maksimumsbeløbet med 50 pct.
 Hvad der skal forstås ved en bolig egnet for stærkt bevægelseshæmmede, er  

 omtalt under pkt. 12.6., og under pkt. 3.2. er omtalt, hvad der i  

 boligstøtteloven skal forstås ved børn.
 Der kan i givet fald anvendes enten det forhøjede maksimumsbeløb  

 for husstande med børn, eller det forhøjede maksimumsbeløb for boliger  

 for stærkt bevægelseshæmmede, men maksimumsbeløbene kan ikke anvendes sammen.
 Den nævnte grænse kan fraviges, når kommunalbestyrelsen skønner, at der i  

 konkrete tilfælde foreligger særlige omstændigheder, der kan begrunde en  

 højere boligstøtte, jfr. lovens § 22, stk. 2. De i lovens § 18, stk. 3 og 4,  

 nævnte grænse kan dog ikke overskrides.
 Den beregnede boligstøtte udbetales med et kronebeløb, der på årsbasis er  

 deleligt med 12, jfr. § 23.
 12.8. Minimumsbeløbet for den årlige egenbetaling.
Minimumsbeløbet for den årlige egenbetaling efter lovens § 24, stk. 5, kan  

 ikke ved boligstøtte nedbringes til mindre end 4.100 kr.
Efter reguleringen  

 afrundes beløbet til nærmeste kronebeløb, der er deleligt med 100, jfr.  

 lovens § 34, stk. 2.
 12.9. Minimumsbeløbet for tilskud.
Minimumsbeløbet for boligsikring og boligydelse i form af tilskud udgør  

 efter lovens § 29 480 kr.
Der kan således ikke udbetales boligsikring eller  

 boligydelse i form af tilskud, hvis det beregnede tilskudsbeløb er mindre end  

 480 kr.
Efter den årlige regulering afrundes de i loven, nævnte beløb til  

 nærmeste kronebeløb, der er deleligt med 12, jfr. lovens § 34, stk. 2.
 12.10. Minimumsbeløbet for lån.
Minimumsbeløbet for boligydelse i form af lån efter lovens § 30 udgør 840  

 kr.
Der kan således ikke udbetales boligydelse i form af lån, hvis det  

 opgjorte lånebeløb er mindre end 840 kr.
Efter reguleringen afrundes beløbet  

 til nærmeste kronebeløb, der er deleligt med 12, jfr. lovens § 34, stk. 2.
 12.11. Indkomstgrænsen for stigning i grænsebeløbet.
 Det beløb, som boligtageren som udgangspunkt selv skal betale af sin  

 boligudgift, det vil sige grænsebeløbet, udgør 15 pct. af husstandsindkomsten  

 op til en indkomstgrænse på 45.200 kr., og 25 pct. over denne grænse.  

 Indkomstgrænsen for forhøjet grænsebeløb reguleres hver den 1. januar efter  

 Danmarks Statistik's timelønsindeks for marts måned for industriens  

 arbejdere, der har den gennemsnitlige timeløn for 1975 = 100. Indkomstgrænsen  

 forhøjes eller nedsættes med 3 pct. for hver fulde 3 points' udsving i  

 timelønsindekset i forhold til et indekstal på 100. Den regulerede  

 indkomstgrænse afrundes opad til nærmeste kronebeløb, der er deleligt med  

 100, jfr. lovens § 34, stk. 3.
Ansøgning om og udbetaling af boligstøtte 13.1. Ansøgning.
Adgang til at opnå boligstøtte er i almindelighed en ret for alle, som  

 opfylder betingelserne herfor.
Modtagelse af boligstøtte som tilskud  

 beskattes ikke som indkomst.
Lovligt oppebåret boligstøtte som tilskud kan  

 ikke senere kræves tilbagebetalt af det offentlige.
 Udenlandske statsborgere kan, såfremt de har fast bopæl her i landet, opnå  

 boligstøtte på lige fod med danske statsborgere.
 For retten til at opnå boligydelse gælder imidlertid, at personen samtidig  

 skal have opnået ret til udbetaling af dansk social pension, jfr. pkt. 2.3.
 Det er en betingelse for udløsning af den enkeltes ret til boligstøtte, at  

 der til kommunalbestyrelsen fremsendes ansøgning herom.
 Kommunalbestyrelsen kan bestemme, at ansøgning skal fremsættes på en  

 særlig blanket, jfr. lovens § 36, stk. 1. Kommunernes Landsforening har  

 udarbejdet standardblanketter til ansøgning.
 Da et eventuelt tilbagebetalingskrav alene kan rettes mod  

 boligstøtteansøgeren/ansøgerne, jfr. nedenfor pkt. 14.6. om tilbagebetaling  

 af for meget udbetalt boligstøtte, skal man henstille til kommunerne, at  

 samtlige myndige husstandsmedlemmer (samlevere m.v.) underskriver  

 boligstøtteansøgningen.
Lejekontrakt eller boligoverenskomst kan forlanges forevist.
Er lejen  

 eller boligafgiften eller andre vilkår ændret efter kontraktens udfærdigelse,  

 må ændringerne dokumenteres ved forevisning af andet skriftligt materiale  

 herom, f. eks. huslejekvitteringer eller erklæring fra udlejeren.
Det samme  

 gælder, hvor der kun foreligger en mundtlig lejeaftale, jfr. § 36, stk. 2.
Til brug ved ansøgningens behandling kan kommunalbestyrelsen forlange de  

 nødvendige oplysninger ikke alene af ansøgeren, men tillige af ejendommens  

 ejer, f. eks. om lejens størrelse, ejendommens alder og lejlighedens  

 standard.
Endvidere kan kommunalbestyrelsen lade ejendommen besigtige, jfr.  

 lovens § 36, stk. 3.
 Herudover kan kommunalbestyrelsen afkræve andre offentlige myndigheder  

 oplysninger, jfr. § 36, stk. 4.
 Ved flytning til anden lejlighed, også inden for samme boligkompleks, skal  

 indgives ny ansøgning om boligstøtte, selv om boligtageren allerede oppebærer  

 boligstøtte i den lejlighed, han fraflytter.
 Såfremt en boligtager har modtaget boligydelse og derefter bliver  

 berettiget til boligsikring eller omvendt, skal der ikke indgives ny  

 ansøgning.
 Hvis det er kommunalbestyrelsen bekendt, at en boligtager, der ikke har  

 ansøgt om boligstøtte, dog opfylder betingelserne herfor, bør den henlede  

 opmærksomheden på adgangen til at opnå boligstøtte.
 Ifølge lovens § 4, stk. 3, kan en pensionist ikke samtidig modtage lån  

 efter lov om lån til betaling af ejendomsskatter og modtage boligydelse.  

 Kommunalbestyrelsen må yde pensionisten fornøden vejledning vedrørende  

 spørgsmålet om ydelserne efter de to love, jfr. herom tillige pkt. 2.5.
Det henstilles til kommunalbestyrelsen, at der informeres om adgangen til  

 at ansøge om boligstøtte, samtidig med at der efter § 17 i lov om  

 folkepension udsendes meddelelse om ret til folkepension.
Også personer, der  

 ansøger om invalidepension, førtidspension eller enkepension, bør orienteres  

 om muligheden for samtidig at søge boligstøtte.
 13.2. Udbetaling.
 Boligstøtte ydes med virkning fra begyndelsen af den måned, der følger  

 nærmest efter ansøgningens indgivelse, jfr. § 37, stk. 2, 1. pkt.
En person, der efter pensionslovgivningens regler får ret til pension fra  

 tidspunktet for ægtefællens dødsfald, kan efter lovens § 35, stk. 2, få  

 udbetalt boligydelse med virkning fra den 1. i den måned, der følger efter  

 dødsfaldet.
Ansøgning bør foreligge senest 3 måneder efter dødsfaldet.
 I tilfælde, hvor der ikke udbetales forskud på en ansøgt pension, opstår  

 berettigelsen til boligydelse tidligst ved pensionstilkendelsen, men  

 boligydelsen udbetales med tilbagevirkende kraft fra den 1. i måneden efter  

 ansøgningen om pension, hvis pensionen tilkendes fra dette eller et tidligere  

 tidspunkt.
Også her bør kommunalbestyrelsen informere om adgangen til at ansøge om  

 boligydelse i forbindelse med ansøgning om pension.
For at undgå  

 forskelsbehandling som følge af forskelle i kommunernes  

 informationsvirksomhed kan det dog accepteres, at der udbetales boligydelse  

 med tilbagevirkende kraft, det vil sige med virkning fra tidspunktet for  

 ansøgning om pension, uanset om der er ansøgt om boligydelse samtidig med  

 ansøgningen om pension.
Er der udbetalt boligsikring i ansøgningsperioden, skal boligydelsen for  

 samme periode anvendes til tilbagebetaling af boligsikringen, jfr. § 42  

 sammenholdt med § 4, stk. 2, i boligstøtteloven.
På tilsvarende måde følger  

 det af boligstøttelovens § 43, stk. 3, at krav på tilbagebetaling af  

 sygedagpenge og bistandshjælp kan modregnes i den boligydelse, der vedrører  

 perioden mellem det tidspunkt, hvor ansøgningen indgives, og det tidspunkt,  

 hvor pensionisten tilkendes pension.
Det følger af bistandslovens § 26, stk.  

 1, nr. 4, at hjælp til huslejen i den nævnte periode kan kræves  

 tilbagebetalt.
 Opmærksomheden henledes på, at på grund af lovens ikrafttræden finder  

 modregningsadgang først anvendelse for krav opstået efter 1. januar 1983.
 Når boligydelse og pension har været bortfaldet ved pensionistens  

 indlæggelse på institution, jfr. lovens §§ 45 og 46, skal udbetaling af  

 boligydelse genoptages fra samme dato som pensionsudbetalingen, dvs. med  

 virkning fra udskrivningsdagen.
Gives der afslag på pensionsansøgningen, og er der ydet forskud på  

 pension, standses påbegyndt udbetaling af boligydelse med udgangen af  

 måneden, hvori afslaget er givet.
Der skal ikke ske tilbagebetaling af den  

 udbetalte boligydelse, jfr. tillige cirkulærets pkt. 14.5.
 En boligtager kan ikke unddrage sig følgerne af for sen betaling af  

 husleje, ejendomsskatter eller gæld, sikret ved pant i den faste ejendom, med  

 henvisning til manglende eller forsinket udbetaling af boligstøtte, jfr. §  

 37, stk. 4.
 Hvor boligstøtten udbetales til lejeren eller udlejeren, vil for sen  

 udbetaling af boligstøtte ikke kunne fritage lejeren for pligten efter  

 lejeloven til rettidig betaling af den fulde leje, hvorefter forsinkelse med  

 lejebetalingen kan give udlejeren ret til at hæve lejemålet.  

 Kommunalbestyrelsen må derfor drage omsorg for, at udbetalingen i tilfælde,  

 hvor lejen forfalder til betaling den 1. i måneden, sker så betids, at  

 lejeren - bl.a. ved hjælp af boligstøtten - kan betale lejen rettidigt.
 Opmærksomheden henledes i denne forbindelse på, at sidste rettidige  

 betalingsdag efter lejeloven er 3. hverdag efter forfaldsdagen.
Når boligstøtte ydes, skal kommunalbestyrelsen meddele ansøgeren den  

 beregnede boligstøttes størrelse samt oplysning om, på hvilket grundlag  

 boligstøtten er beregnet, herunder indkomst, leje og børneantal.
Det  

 henstilles, at kommunalbestyrelsen samtidig meddeler de af  

 boligstøttemodtageren faktiske afgivne oplysninger, der er lagt til grund ved  

 beregningen.
Meddelelsen skal tillige indeholde oplysning om, at ændringer i  

 boligtagerens forhold, der er af betydning for boligstøtten, skal indberettes  

 til kommunalbestyrelsen.
Meddelelsen bør udformes således, at det klart  

 tilkendegives, i hvilke situationer, der foreligger indberetningspligt.
 13.3. Udbetaling sker forud.
 Boligstøtte udbetales efter lovens § 37, stk. 2, månedsvis forud.  

 Kommunalbestyrelsen udbetaler også boligydelsen til de pensionister, der får  

 deres pension udbetalt af sikringsstyrelsen, det vil sige de tilfælde, hvor  

 pensionisten ud over den danske pension modtager pension fra et andet  

 EF-land.
 13.4. Udbetaling af et midlertidigt beløb.
Kan kommunalbestyrelsen ikke nå at færdigbehandle ansøgningen endeligt,  

 inden boligstøtte skal udbetales, bør der udbetales et midlertidigt beløb,  

 der senere reguleres.
Kommunen bør gøre ansøgeren bekendt med, at  

 boligstøtten er udbetalt ae conto, og at der senere vil ske regulering af den  

 udbetalte støtte.
Når sagen er færdigbehandlet, må boligstøtte i begge  

 tilfælde reguleres med virkning fra den 1. i den måned, der følger efter  

 ansøgningens indgivelse, dog tidligst fra indflytningsdagen, jfr. nedenfor.
 13.5. Udbetaling til andre.
 Boligministeren kan efter lovens § 37, stk. 2, 2. pkt., fastsætte regler  

 om udbetaling af boligstøtte til andre end boligtageren selv.
Ved boligstyrelsens bekendtgørelse nr. 485 af 30. august 1982 om  

 udbetaling af boligstøtte der er optaget som bilag 4 til nærværende  

 cirkulære, er det fastsat, at kommunalbestyrelsen kan beslutte, at  

 boligstøtte til en lejer skal udbetales til udlejeren.
Dette kan f. eks. især  

 være praktisk, når der er tale om et stort antal lejligheder i samme  

 boligselskab.
Udlejeren kan ikke gøre krav på vederlag for den  

 administration, der herved påføres ham.
Udbetalingen skal ske månedsvis,  

 senest den 5., medmindre kommunen træffer anden aftale i forbindelse med  

 aftale om udbetaling til ejeren.
Kommunalbestyrelsen skal i givet fald  

 underrette boligtageren om udbetalinsordningen samt om størrelsen af den  

 udbetalte boligstøtte.
Endvidere kan kommunalbestyrelsen beslutte, at boligstøtten i det i lovens  

 § 2, stk. 2, nævnte tilfælde udbetales til ejeren eller andelshaveren i en  

 privat andelsboligforening.
Også i dette tilfælde skal kommunalbestyrelsen  

 underrette de personer, der er nævnt i lovens § 2, stk. 2, om beslutningen  

 samt om beløbets størrelse.
 I tilfælde, hvor en boligtager er fraflyttet boligen uden at afgive  

 kontraktsmæssigt opsigelsesvarsel, og uden at give kommunen meddelelse om  

 fraflytningen, således at boligtageren har bragt sig i lejerestance i forhold  

 til udlejeren og uberettiget har modtaget boligstøtte, har udlejeren ikke  

 krav på at søge sig fyldestgjort i boligstøtten.
 13.6. Bortfald af boligstøtte.
Flytter boligtageren, bortfalder boligstøtten fra fraflytningsdagen, jfr.  

 § 37, stk. 3. Det samme gælder, såfremt boligtageren får ophold på plejehjem.  

 Ved en enlig boligtagers død bortfalder støtten dog ved udgangen af den  

 måned, hvori dødsfaldet er sket.
Udbetalingen kan således ikke udstrækkes,  

 indtil boligen genudlejes.
Ved fremleje eller fremlån af en del af  

 lejligheden bortfalder eller nedsættes boligstøtten fra det tidspunkt, da  

 fremleje eller fremlån begynder, jfr. tillige pkt. 5.4. om fremleje eller  

 fremlån.
 Såfremt boligstøtte søges i forbindelse med flytning til en ny bolig,  

 udbetales boligstøtten med virkning fra indflytningsdagen, forudsat at denne  

 ikke ligger mere end 1 måned fra ansøgningens indgivelse, jfr. lovens § 35,  

 stk. 3.
 Når boligtageren flytter den 1. i en måned, betragtes indflytningen som  

 sket i den foregående måned.
 Såfremt en boligtager siger lejemålet op med kontraktligt varsel, normalt  

 3 måneder, men flytter efter f. eks. 2 måneder, er boligtageren ikke  

 berettiget til boligstøtte i den sidste måned, selvom der består en  

 forpligtelse til at betale leje i hele perioden.
 Hvis en boligtager i forbindelse med leje eller køb af en ny bolig i nogle  

 måneder råder over to boliger, kan boligtageren alene modtage boligstøtte til  

 den bolig, han faktisk bebor.
Årlig fastsættelse, omberegning, bortfald  

 og afskrivning 14.1. Årlig fastsættelse.
 Løbende boligstøtte reguleres som udgangspunkt hver 1. januar efter de  

 ændringer i beregningsgrundlaget, der måtte være sket siden den sidst  

 foretagne beregning, jfr. lovens § 38, stk. 1.
 Boligstyrelsen vil hvert år udsende cirkulæreskrivelse til samtlige  

 kommuner om eventuelle ændringer i beregningsgrundlaget som følge af den  

 stedfundne prisudvikling.
 Til brug ved reguleringen skal der endvidere hvert år fremskaffes  

 oplysning om boligstøttemodtagerens husleje, husstand og husstandsindkomst.  

 Kommunalbestyrelsen kan som betingelse for udbetaling af boligstøtte afkræve  

 ansøgerne oplysning herom, jfr. lovens § 38, stk. 2.
 Reguleringen pr. 1. januar sker for boligtagere, hvis indkomst er beregnet  

 efter § 7, stk. 1-7, på grundlag af den senest opgjorte husstandsindkomst,  

 jfr. pkt. 4.1. Ved reguleringen pr. 1. januar 1983 anvendes således  

 husstandens socialindkomst med de ændringer, der følger af bestemmelserne i  

 boligstøttelovens § 7. Indtægter, som er omfattet af § 2, stk. 1, i  

 socialindkomstloven, forhøjes med samme procentsats, som anvendes ved  

 fastlæggelsen af grundlaget for den foreløbige skattesvarelse for det  

 kommende indkomstår, jfr. lovens § 7, stk. 5, og cirkulærets pkt. 4.2.
For omberegning af boligstøtte til husstande, der indtil 1. januar har  

 modtaget boligstøtte på grundlag af en skønnet forventet husstandsindkomst,  

 jfr. pkt. 4.4. og 14.2., gælder samme regler.
Beregningsgrundlaget bør også  

 her være en indkomstopgørelse efter § 7, stk. 1-7, medmindre den forventede  

 fremtidige husstandsindkomst, jfr. lovens § 7, stk. 8, afviger væsentligt  

 herfra.
 Ved beregning af en husstandsindkomst i 1983 efter lovens § 7, stk. 1-7,  

 er det således de skatteregler, der var gældende i 1981, der skal anvendes.
 Ved beregning af en husstandsindkomst i 1983 efter lovens § 7, stk. 8,  

 anvendes de i boligstøtteåret gældende skatteregler.
 Husstandsindkomsten til brug for boligstøtteberegningen skal så vidt  

 muligt være i overensstemmelse med de faktiske forhold på ydelsestidspunktet.  

 Den løbende boligstøtte skal i videst muligt omfang svare til  

 boligstøttemodtagerens huslejeevne på udbetalingstidspunktet.
 14.2. Forventet fremtidig indkomst.
 Da indkomstopgørelsen efter lovens § 7, stk. 1-7, i visse tilfælde ikke er  

 udtryk for boligstøttemodtagerens aktuelle indkomst, f. eks. hvor en  

 boligstøttemodtager er overgået til pension, skal den første beregning af  

 boligstøtte til pensionister sædvanligvis ske på grundlag af reglerne i § 7,  

 stk. 8, om den forventede fremtidige indkomst for husstanden, jfr. pkt. 4.4.
 Ved den årlige fastsættelse den følgende og næstfølgende 1. januar vil det  

 ligeledes være nødvendigt at fastsætte en forventet fremtidig indkomst for  

 husstanden, da den endelige indkomst opgjort efter socialindkomstlovens  

 principper ikke kan forventes at være udtryk for husstandens indkomst i det  

 år, boligstøtten vedrører.
Hvis pågældende f. eks. bliver pensionist og dermed berettiget til  

 boligstøtte den 1. juli 1981, vil først indkomsten i 1982 være udtryk for en  

 stabiliseret indkomst for husstanden.
Indkomsten i 1982 er først grundlag for  

 den årlige fastsættelse af boligydelsen for 1984. Ved de årlige fastsættelser  

 1. januar 1982 og 1. januar 1983 må derfor anvendes en forventet fremtidig  

 indkomst.
 Tilsvarende principper gælder for boligstøttemodtagere, der i løbet af  

 året har fået omberegnet deres boligstøtte (boligydelse) som følge af en  

 ændring i husstandsindkomsten, jfr. pkt. 14.3.
 Boligstyrelsen har til brug for vurdering af en eventuel ændring af  

 beregningsgrundlaget fastsat følgende generelle retningslinier:
 Såfremt en boligstøttemodtager i øvrigt sandsynliggør, at den faktiske  

 husstandsindkomst fra boligstøtteårets begyndelse vil være lavere end den  

 efter § 7, stk. 1-7, beregnede, kan boligstøtte i stedet omberegnes på  

 grundlag af den forventede fremtidige husstandsindkomst.
 Anvendelsen af dette indkomstbegreb forudsætter for boligstøttemodtagere,  

 at den forventede fremtidige indkomst er mindst 10.000 kr. lavere end den  

 beregnede husstandsindkomst efter § 7, stk. 1-7.
 For pensionister, der modtager boligstøtte (boligydelse), anvendes en  

 forventet fremtidig husstandsindkomst, såfremt denne er mindst 5.000 kr.  

 lavere end husstandsindkomsten beregnet efter hovedreglen.
 Det er endvidere forudsat, at man ved opgørelsen af den forventede  

 fremtidige indkomst ikke umiddelbart regner med den faktiske indkomst pr. 1.  

 januar, men tager hensyn til de i boligstøtteåret forventede  

 indkomststigninger.
Såfremt den faktiske husstandsindkomst må antages at ville blive højere  

 end den efter § 7, stk. 1-7, beregnede, skal den højere indkomst anvendes,  

 når det må antages, at denne vil overstige beregningsgrundlaget efter  

 hovedreglen med mindst 25 pct. og mindst 15.000 kr.
Dette gælder ved  

 beregning af såvel boligsikring som boligydelse.
I de tilfælde, hvor beregning af boligstøtte skal ske på grundlag af en  

 forventet fremtidig husstandsindkomst efter lovens § 7, stk. 8, må  

 beregningen som udgangspunkt ske på grundlag af boligstøttemodtagerens  

 aktuelle indkomst, omregnet på årsbasis.
Som udgangspunkt anvendes  

 boligstøttemodtagerens månedlige indtægt * 12, idet der dog ved beregningen  

 må tages hensyn til de i boligstøtteåret forventede indkomstændringer, der  

 ikke er væsentlige og varige f.eks. bonusordninger, overarbejdsbetaling,  

 feriepenge m.m.
 Hvor boligstøtte i starten af indkomståret er ydet efter hovedreglen og  

 senere i boligstøtteåret er ændret, fordi den forventede fremtidige indkomst  

 væsentligt afviger fra dette indkomstgrundlag, bør kommunen ved  

 årsomberegningen især være opmærksom på, at den således sammensatte indkomst  

 let kan give et forkert fremtidigt indkomstgrundlag i de to følgende år,  

 således at den pågældende indtil videre fortsat bør have boligstøtte efter  

 forventet fremtidig indkomst.
 Kommunalbestyrelsen bør orientere boligstøttemodtageren om, hvilke  

 konsekvenser en ændret indkomstanvendelse har, herunder retningslinjer for et  

 eventuelt tilbagebetalingskrav.
 I de tilfælde, hvor ændringer i husstandsindkomsten skyldes ændrede  

 skattemæssige fradragsregler, vil dette ikke i sig selv medføre, at  

 boligstøtten skal beregnes på grundlag af den forventede fremtidige indkomst.
 Må det antages, at husstandens indkomstforhold i boligstøtteåret vil  

 afvige væsentligt fra den indkomst, der beregnes efter hovedreglen i  

 boligstøttelovens § 7, stk. 1-7, anvendes i stedet efter bestemmelsens stk. 8  

 den forventede fremtidige indkomst.
 Den forventede fremtidige indkomst skal ligeledes opgøres efter de  

 principper, der gælder i lov om socialindkomst.
Ved opgørelsen af den forventede fremtidige indkomst efter  

 boligstøttelovens § 7, stk. 8, skal kommunen med henblik på at sikre et så  

 aktuelt indkomstgrundlag som muligt ved boligstøtteberegningen benytte de  

 skattemæssige fradragsregler, der er gældende i boligstøtteåret.
Ved  

 boligstøtteberegningen for 1983 anvendes de fradragsregler, der er gældende i  

 1983.
 Tilsvarende skal den ejendomsvurdering, der skattemæssigt er gældende i  

 1983, anvendes ved beregningen af boligstøtte for det pågældende år i de  

 tilfælde, hvor husstandens indkomst skal opgøres efter boligstøttelovens § 7,  

 stk. 8.
 Ændringer i boligstøttemodtagerens indkomst alene som følge af ændringer  

 af skattemæssige regler bevirker ikke, at boligstøttemodtagerens  

 husstandsindkomst skal opgøres som en forventet fremtidig indkomst, jfr. § 7,  

 stk. 8, fremfor efter hovedreglen i boligstøttelovens § 7, stk. 1-7.
 14.3. Omberegning i løbet af året.
 Hvis der i løbet af året sker en ændring i husstandens forhold, som vil  

 have betydning for boligstøttens størrelse, kan der efter §§ 39 og 40  

 foretages en omberegning på det ændrede grundlag.
 Kommunalbestyrelsen skal oplyse ansøgeren om adgangen til og vilkårene for  

 at få boligstøtten omberegnet i løbet af året og bør oplyse ansøgeren om hans  

 pligt til at oplyse kommunalbestyrelsen om alle forhold, der kan medføre  

 nedsættelse eller bortfald af boligstøtte, herunder udlejning m.v. af en del  

 af boligen, jfr. lovens § 38, stk. 3, og § 39, stk. 2.
 Kommunalbestyrelsen bør endvidere gøre ansøgeren opmærksom på, at kommunen  

 hurtigst muligt må underrettes om ændringer i beregningsgrundlaget, da  

 tidspunktet for anmodningen om ændringer vil kunne være bestemmende for, fra  

 hvilket tidspunkt boligstøtten kan udbetales med et ændret beløb.  

 Kommunalbestyrelsen bør derfor underrettes, så snart en lejeforhøjelse er  

 varslet, således at boligstøtten kan ændres med virkning fra f. eks. en  

 lejeforhøjelses ikrafttræden.
Ved ændringer i husstandsindkomsten må der under alle omstændigheder være  

 tale om en mere end midlertidig ændring, dvs. en varig ændring, før der kan  

 ske omberegning af boligstøtten.
Der vil derfor ofte kunne blive tale om at  

 se tiden an efter en indkomstændring, før det kan vurderes, om ændringen er  

 mere end midlertidig.
Ledighed, der må formodes at være rent midlertidig, vil således ikke kunne  

 begrunde, at boligstøtteydelsen forhøjes.
Som følge af  

 beskæftigelsessituationens udvikling må kommunalbestyrelsen imidlertidig ved  

 udøvelse af skønnet over, hvorvidt en indkomstnedgang som følge af  

 arbejdsløshed vil være af mere varig karakter, lægge vægt på de lokale  

 beskæftigelsesforhold i vedkommende fag.
Kommunalbestyrelsen skal således  

 straks foretage omberegning af ydelsen på det fremtidige indkomstgrundlag i  

 tilfælde, hvor det på ansøgningstidspunktet må antages, at der vil hengå  

 nogen tid, før den pågældende på ny får beskæftigelse.
Eventuel forhøjelse  

 får virkning fra begyndelsen af den måned, der følger nærmest efter  

 indgivelse af ansøgning herom til kommunalbestyrelsen.
 Såfremt en boligstøttemodtager f. eks. sælger en fast ejendom pr. 1.  

 februar 1983, og renteindtægten første gang kommer til udbetaling den 18.  

 juni 1983 (1. termin), skal der ske omberegning af boligstøtten den 1.  

 februar 1983, da der allerede fra dette tidspunkt står en renteindtægt til  

 rådighed for boligstøttemodtageren.
 Viser det sig, at indkomstændringen ikke er varig, og der derfor ikke  

 foretages omberegning, er der hermed taget stilling til, om der foreligger en  

 ændring af indkomstforholdene, der kan medføre omberegning.
 Kommunalbestyrelsen kan ikke fastsætte generelle retningslinier for,  

 hvornår en indkomstændring må anses for varig, idet kommunalbestyrelsen i det  

 konkrete tilfælde må vurdere dette.
 Det næstfølgende år vil indkomstgrundlaget ved den årlige fastsættelse  

 blive beregnet efter reglerne i § 7, stk. 1-7. Ved denne fastsættelse indgår  

 også den midlertidige indkomst i indkomstgrundlaget, og der vil ikke kunne  

 foretages en omberegning af boligstøtten alene under henvisning til, at den  

 midlertidige indkomst er faldet bort.
Såfremt boligstøtten beregnes på grundlag af den forventede fremtidige  

 indkomst, og indkomsten ændres i løbet af boligstøtteåret, kan boligstøtten  

 herefter ikke beregnes på grundlag af hovedreglen.
Boligstøtten må beregnes  

 på grundlag af den senest forventede fremtidige indkomst.
Er boligstøtten een  

 gang beregnet efter forventet fremtidig indkomst, kan der ikke ved  

 omberegning i løbet af året ske beregning af boligstøtten på grundlag af  

 hovedreglen.
 Nye oplysninger, der afgives af boligstøttemodtagere med henblik på  

 ændringer af løbende boligstøtte som følge af ændrede forhold, bør altid  

 registreres i den pågældende sag, også i de tilfælde, hvor henvendelsen ikke  

 fører til ændring af boligstøtten.
 14.4. Forhøjelse af boligstøtten.
Såfremt der i tiden indtil 1. januar sker væsentlig og varig  

 nedgang i boligtagerens eller husstandens indkomstforhold i forhold til  

 husstandsindkomsten efter § 7, eller antallet af børn i husstanden forøges,  

 eller lejen forhøjes, vil boligtageren kunne ansøge kommunalbestyrelsen om en  

 hertil svarende forhøjelse af den løbende boligstøtte.
Det er som nævnt et  

 vilkår for en sådan forhøjelse, at den skete ændring i beregningsgrundlaget  

 efter kommunalbestyrelsens skøn er af væsentlig og varig karakter.
Ved afgørelsen af, om et fald i indkomsten er væsentligt, anvendes samme  

 grænse som anført i pkt. 14.2. Det vil sige, at der foretages omberegning af  

 boligsikring, hvis modtageren sandsynliggør, at indkomsten vil være mindst  

 10.000 kr. lavere end det anvendte beregningsgrundlag.
Omberegning af  

 boligydelse foretages, når pensionistens indkomst er mindst 5.000 kr. lavere  

 end beregningsgrundlaget.
 Der kan således i almindelighed ikke foretages omberegning ved en mindre  

 ændring i indkomsten.
Ledighed, der må formodes at være rent midlertidig, vil således ikke kunne  

 begrunde, at boligstøtten forhøjes.
Som følge af beskæftigelsessituationens  

 udvikling er det imidlertid rimeligt, at kommunalbestyrelsen ved udøvelse af  

 skønnet over, hvorvidt en indkomstnedgang som følge af arbejdsløshed vil være  

 af mere varig karakter, lægger vægt på de lokale beskæftigelsesforhold i  

 vedkommende fag.
Kommunalbestyrelsen skal således straks lade foretage  

 omberegning af boligstøtten på det fremtidige indtægtsgrundlag tilfælde, hvor  

 det på ansøgningstidspunktet må antages, at der vil hengå nogen tid, før den  

 pågældende på ny får beskæftigelse.
 Eventuel forhøjelse får virkning fra det tidspunkt, hvor ændringen er  

 indtrådt, men dog tidligst fra begyndelsen af den måned, der følger nærmest  

 efter ansøgerens meddelelse om ændringen til kommunalbestyrelsen, jfr. lovens  

 § 39, stk. 1. Når indkomstændringen sker den 1. i en måned, stilles denne dog  

 på samme måde, som hvis ændringen var sket i den foregående måned.
Kommunalbestyrelsen skal skriftligt gøre boligtageren bekendt med  

 adgangen til forhøjelse af boligstøtte i henhold til ovenstående, herunder at  

 det er et vilkår for regulering, at ændringen er af væsentlig og varig  

 karakter.
Kommunalbestyrelsen bør samtidig gøre opmærksom på, at  

 boligstøttemodtagere, der er usikre med hensyn til, om en ændring kan blive  

 varig, kan indgive ansøgning til kommunen straks, når ændringen sker, og  

 derigennem sikre sig, at boligstøtten kan reguleres med virkning fra et  

 tidspunkt i nær tilknytning til ændringen, såfremt denne viser sig at være af  

 mere varig karakter.
Det bemærkes, at en lejer, der modtager boligstøtte inden lejeforhøjelsens  

 gennemførelse, snarest bør underrette sit boligstøttekontor om den varslede  

 lejeforhøjelse, således at boligstøtten kan blive ændret med virkning fra  

 lejeforhøjelsens ikrafttræden.
Lejere, der ikke modtager boligstøtte, bør i  

 tvivlstilfælde undersøge, om de har mulighed for at opnå boligstøtte, når  

 lejen forhøjes, og i givet fald indgive ansøgning om boligstøtte (til  

 kommunens boligstøttekontor), inden lejeforhøjelsen træder i kraft.
Det  

 bemærkes i denne forbindelse, at boligstøtte ikke må ydes med tilbagevirkende  

 kraft.
 I tilfælde, hvor der varsles en lejeforhøjelse som følge af skatte- og  

 afgiftsstigninger, skal boligstøtten omberegnes for fremtiden med virkning  

 fra den 1. i måneden efter, at boligstøttemodtageren har givet meddelelse  

 herom.
 Det bemærkes, at der ikke ydes boligstøtte til forudbetaling af leje eller  

 til regulering af forudbetalt leje.
Hvis den varslede lejeforhøjelse nedsættes midlertidigt til 15 kr. pr. m2,  

 indtil huslejenævnets afgørelse af spørgsmålet om lejeforhøjelsen foreligger,  

 jfr. boligreguleringslovens § 14, stk. 2, skal boligstøttekontoret ligeledes  

 underrettes herom.
Boligstøtte udbetales da i forhold til den faktiske  

 lejebetaling, mens sagen verserer.
Kommunalbestyrelsen bør oplyse boligstøttemodtageren om, at boligstøtte,  

 der udbetales som følge af en lejeforhøjelse, er at betragte som ae conto  

 beløb, der skal reguleres, når lejens størrelse endeligt er fastslået.
Det må  

 derfor indskærpes boligstøttemodtagere at give oplysning om  

 huslejenævnsbehandling og nævnets afgørelse.
 Når afgørelsen om lejen er truffet, og den indebærer, at lejeren skal  

 betale en mindre lejeforhøjelse end den, der er erlagt midlertidigt, skal  

 lejeren underrette boligstøttekontoret herom, idet boligstøtten må nedsættes  

 både for fremtiden og i forhold til den del af lejeforhøjelsen, som udlejeren  

 skal tilbagebetale lejeren.
Indebærer huslejenævnets afgørelse, at lejeren skal betale en større  

 lejeforhøjelse end den, der er erlagt midlertidigt, skal lejeren efterbetale  

 et beløb i lejeforhøjelse for perioden fra lejeforhøjelsens ikrafttræden til  

 tidspunktet for afgørelsen, og lejeren må på ny underrette  

 boligstøttekontoret herom.
Han vil da kunne få foretaget regulering af  

 boligstøtten med virkning fra lejeforhøjelsens ikrafttræden, altså også få  

 boligstøtte til efterbetalingen.
Det samme gælder, hvor boligretten tager  

 stilling til lejefastsættelsen, eller hvor boligretten ændrer en truffen  

 huslejenævnsafgørelse.
 14.5. Nedsættelse eller bortfald af boligstøtten.
 Boligtageren skal omgående give kommunalbestyrelsen meddelelse om alle  

 forhold, der kan medføre bortfald eller nedsættelse af boligstøtten, herunder  

 om flytning, fremleje af en del af lejligheden, mindskelse af antal børn,  

 væsentlige og varige stigninger i hans eller hans husstands indkomstforhold  

 og væsentlig lejereduktion, jfr. lovens § 38, stk. 3.
 Ved flytning bortfalder boligstøtten fra fraflytningsdagen, jfr. pkt.  

 13.6. Ved fremleje eller fremlån af en del af lejligheden bortfalder eller  

 nedsættes boligstøtten med virkning fra den 1. i måneden efter det tidspunkt,  

 da fremlejeforholdet eller fremlånet tager sin begyndelse, jfr. pkt. 5.4.
 Udlejning m.v. kan eventuelt føre til, at retten til boligstøtte  

 bortfalder, jfr. pkt. 5.4., og størrelsen af den bolig, der herefter indgår i  

 beregningen af boligstøtte, kan have betydning for grænsebeløbets størrelse,  

 jfr. pkt. 8.2.
 I tilfælde, hvor en lejer dør, uden at lejligheden overtages af et  

 husstandsmedlem, bortfalder boligstøtten ved udgangen af den måned, hvori  

 dødsfaldet er sket, jfr. lovens § 37, stk. 2.
 I tilfælde af, at husstanden ved et husstandsmedlems død i en periode  

 oppebærer løn efter denne fra arbejdsgiveren, kan omberegning af boligstøtte  

 udskydes indtil udløbet af efterlønsperioden.
 Ved stigning i indkomstforholdene skal boligtageren give meddelelse til  

 kommunalbestyrelsen med oplysning om omfanget og karakteren af de forventede  

 indkomststigninger.
Såfremt de af boligtageren indberettede ændringer i indkomstforholdene  

 skønnes at være væsentlige og af varig karakter, kan  

 kommunalbestyrelsen beslutte, at boligstøtten skal ydes på grundlag af den  

 forventede fremtidige indkomst med virkning fra begyndelsen af den måned, der  

 følger nærmest efter ændringens indtræden, dog tidligst fra den 1. i måneden  

 efter, at ansøgeren har givet kommunen meddelelse om ændringen.
Når  

 indkomstændringen sker den 1. i en måned, betragtes den som sket i den  

 foregående måned.
Omberegning af såvel boligsikring som boligydelse bør i  

 almindelighed ske i de tilfælde, hvor de indberettede ændringer i  

 indkomstforholdene lader formode, at indkomsten i boligstøtteåret vil  

 overstige beregningsgrundlaget (husstandens samlede socialindkomst med  

 procentvis tillæg) med mindst 25 pct. og mindst 15.000 kr.
 Ved opgørelsen af den forventede fremtidige indkomst tages udgangspunkt i  

 den aktuelle indkomst på ansøgningstidspunktet, omregnet på årsbasis, idet  

 der indregnes et mindre tillæg for indkomststigninger.
 Ifølge § 45 mister en pensionist, der under ophold på  

 særforsorgsinstitution, indlæggelse på psykiatrisk institution eller under  

 strafafsoning får inddraget sin pension efter pensionslovens regler herom,  

 retten til boligydelse fra det tidspunkt, hvor pensionen inddrages.
 I disse tilfælde kan boligsikring eventuelt ydes, jfr. lovens § 3, stk. 2,  

 og cirkulærets pkt. 2.2.
 Det bemærkes, at lånebeløb ikke forfalder ved bortfald af boligydelsen,  

 men først ved ejerskifte eller overdragelse af andelsbeviset i  

 overensstemmelse med reglerne i § 33, jfr. pkt. 11.3.
 For enlige pensionister indlagt på somatisk sygehus, for hvem der træffes  

 bestemmelse om optagelse på plejehjem (visitationen), bortfalder boligydelsen  

 efter § 46 først med virkning fra udgangen af måneden, der følger efter den  

 måned, hvor pensionisten får ophold på plejehjemmet.
 Boligydelsen falder således først bort, når betalingsreglerne i  

 bistandslovens §§ 84 og 85 anvendes.
 Såfremt pensionisten udskrives fra institution, jfr. lovens §§ 45 og 46,  

 skal udbetaling af boligydelse genoptages fra samme dato som  

 pensionsudbetalingen, dvs. med virkning fra udskrivningsdagen, jfr. tillige  

 pkt. 13.2.
Gives der afslag på en pensionsansøgning, og der er ydet forskud på  

 pension, standses udbetaling af boligydelse med udgangen af måneden, hvori  

 afslaget gives.
Der skal ikke ske tilbagebetaling af den udbetalte  

 boligydelse, jfr. tillige cirkulærets pkt. 13.2.
 14.6. Regulering med tilbagevirkende kraft.
 Såfremt det efterfølgende konstateres, at boligstøttemodtageren har  

 undladt at give meddelelse om forhold, der kan medføre nedsættelse eller  

 bortfald af boligstøtten, må kommunalbestyrelsen afgøre, om der bør  

 fremsættes krav om tilbagebetaling af eventuelt for meget udbetalt  

 boligstøtte.
 Kommunalbestyrelsen bør rejse tilbagebetalingskravet senest 2 år efter  

 udgangen af det år, tilbagebetalingskravet vedrører, medmindre  

 kommunalbestyrelsen ikke har haft mulighed for at rejse kravet tidligere.
 Ved bedømmelse af, om tilbagebetaling bør kræves, må der sondres imellem  

 boligstøttemodtagere, der får udbetalt boligstøtte i forhold til indkomsten  

 opgjort efter lovens § 7, stk. 1-7 (hovedreglen), og boligstøttemodtagere,  

 der får udbetalt boligstøtte efter lovens § 7, stk. 8 (forventet fremtidig  

 indkomst).
 Boligstøttemodtagere, der følger hovedreglen, jfr. § 7, stk. 1-7, skal  

 have omberegnet boligstøtten, når den faktiske husstandsindkomst overstiger  

 den beregnede husstandsindkomst med mindst 25 pct. og med mindst 15.000 kr.
 Når boligstøtte er ydet i forhold til den forventede fremtidige indkomst,  

 jfr. § 7, stk. 8, bør boligstøtten omberegnes, når den faktiske  

 husstandsindkomst overstiger beregningsgrundlaget med mindst 10.000 kr.
Som udgangspunkt gøres op med hvert boligstøtteår for sig, således at  

 forholdene efterfølgende bedømmes for hele boligstøtteåret under eet, selv om  

 indkomstfremgangen først er indtrådt i løbet af boligstøtteåret.
Der sker  

 således regulering for hele året på grundlag af den højere indkomst,  

 medmindre boligstøttemodtageren klart kan dokumentere, fra hvilket tidspunkt  

 en væsentlig og varig indkomstændring er indtrådt, og en særskilt  

 boligstøtteberegning for hver af perioderne mindsker tilbagebetalingskravet.  

 I så fald foretages regulering efter de retningslinier, som ville være fulgt,  

 såfremt boligstøttemodtageren selv havde givet oplysning om indkomstændringen  

 i rette tid.
Da boligstøtteåret løber fra 1. januar til 31. december, vil  

 kommunalbestyrelsen under afgørelsen af, om tilbagebetaling af for meget  

 udbetalt boligstøtte bør ske, som udgangspunkt kunne sammenholde  

 beregningsgrundlaget, opgjort efter reglen i lovens § 7, med den endelige  

 indkomst opgjort efter socialindkomstlovens principper for det indkomstår,  

 boligstøtteudbetalingen vedrører.
Dette bør ske snarest muligt efter, at  

 oplysningerne foreligger om den endelige ansatte indkomst opgjort efter  

 socialindkomstlovens principper.
 Kommunerne bør ved regulering med tilbagevirkende kraft specielt være  

 opmærksomme på, at hvor boligstøtte i begyndelsen af et boligstøtteår er ydet  

 efter hovedreglen, men senere ændret, fordi den forventede fremtidige  

 indkomst afviger herfra, vil den sammensatte indkomst let kunne give et  

 forkert sammenligningsgrundlag i de to følgende år.
 Ved lov nr. 294 af 10. juni 1981 er ligningsloven ændret således, at der  

 bl.a. er sket en begrænsning i fradragsretten for visse løbende ydelser,  

 specielt ydelse i henhold til en forsørgelseskontrakt, når den, der har ret i  

 henhold til ydelsen, ikke ved modtagelsen er skattepligtig her i landet, jfr.  

 iøvrigt lovbekendtgørelse nr. 399 af 11. september 1979, der senere er afløst  

 af lovbekendtgørelse nr. 404 af 30. juni 1981 med senere ændringer.
 De fradrag, der kan ske i henhold til en sådan forsørgelseskontrakt, er nu  

 begrænset til 10.000 kr. Ændringen har virkning fra og med indkomståret 1982.
I de tilfælde, hvor ændringer i husstandsindkomsten bl.a. skyldes ændrede  

 skattemæssige fradragsregler, og hvor det efterfølgende konstateres, at der  

 er opstået et tilbagebetalingskrav, skal kommunalbestyrelsen ikke rejse  

 kravet, såfremt tilbagebetaling alene eller for størstedelen skyldes de  

 ændrede skatteregler.
Det er dog en forudsætning, at boligstøttemodtageren  

 kan dokumentere, at han i boligstøtteåret har haft det i boligstøtteåret  

 oplyste fradrag.
Dette gælder dog ikke, hvis der i forbindelse med en  

 eventuel beregning af en forventet fremtidig indkomst er taget hensyn til  

 lovændringen.
Selv om den endeligt opgjorte indkomst for 1982 eksempelvis indeholder et  

 mindre fradrag end 1982-socialindkomsten, (opgjort på grundlag af  

 1980-indkomsten) og den endeligt opgjorte indkomst for 1983 eksempelvis  

 indeholder et mindre fradrag end 1983-socialindkomsten, (opgjort på grundlag  

 af 1981-indkomsten) hvorfor der som udgangspunkt vil opstå et  

 tilbagebetalingskrav, kan kommunen ikke på grundlag af en begrænsning i  

 fradragsretten fremsætte et tilbagebetalingskrav.
Den endelige opgjorte  

 indkomst for 1982 og 1983 bør således opgøres efter skattelovgivningen for  

 1980 og 1981 på dette punkt.
Regulering for den forløbne tid kan endvidere ske, hvis det viser sig, at  

 den løbende boligstøtte på grund af administrative fejl er beregnet forkert.  

 Har den fejlagtige beregning ført til for lav boligstøtte, kan det for lidt  

 udbetalte uden videre reguleres, når fejlen opdages.
Har fejlen ført til for  

 høj boligstøtte, må det bero på omstændighederne, om beløbet kan kræves  

 tilbagebetalt, herunder forskelsbeløbets størrelse, og om  

 boligstøttemodtageren under iagttagelse af almindelig agtpågivenhed burde  

 have indset, at boligstøtte er udbetalt med for højt beløb.
Har boligstøttemodtageren undladt at give meddelelse, som omhandlet i pkt.  

 14.3., eller i øvrigt mod bedre vidende uberettiget oppebåret boligstøtte,  

 skal han eller hans dødsbo tilbagebetale det beløb, der er oppebåret med  

 urette.
Kommunalbestyrelsen skal skriftligt gøre boligstøttemodtageren  

 bekendt med disse regler og med, at tilsidesættelse heraf tillige kan medføre  

 strafansvar, jfr. lovens § 41, stk. 1.
 Krav på for meget udbetalt boligstøtte kan alene rettes mod  

 boligstøtteansøgeren eller boligstøtteansøgerne, hvis flere har ansøgt i  

 forening, mens der f. eks. ikke vil kunne rejses krav mod en ægtefælle, der  

 overtager den hidtidige fælles bolig ved parternes separation eller  

 skilsmisse, hvis ægtefællen ikke selv har skrevet under på  

 boligstøtteansøgningen.
 I tilfælde, hvor boligstøtteansøgeren modtager hjælp efter lov om social  

 bistand, skal det henstilles til kommunerne, at oplyse modtageren om, at han  

 har pligt til at oplyse boligstøttekontoret om den modtagne hjælp.
 Det kan eventuelt overvejes, om dette ikke kan foregå således, at  

 modtageren af hjælp efter lov om social bistand skriftligt kvitterer på en  

 blanket, hvorpå han bliver orienteret om, at han skal meddele  

 boligstøttekontoret om den modtagne hjælp.
 14.7. Tilbagebetaling af boligstøtten.
 Har boligtageren fået udbetalt for meget i boligsikring, boligydelse eller  

 pension, og giver dette forhold giver anledning til et tilbagebetalingskrav,  

 kan tilbagebetalingskravet ifølge lovens §§ 42 og 43 dækkes ved modregning i  

 løbende boligstøtte, herunder også i boligydelse i form af lån.
 Såfremt boligydelse i form af lån forfalder, jfr. lovens § 33, stk. 1, og  

 cirkulærets pkt. 11.3., kan der dog ikke ske modregning i løbende  

 boligstøtte.
 Krav på for meget udbetalt boligsikring eller boligydelse kan endvidere  

 inddrives efter de regler, der gælder for inddrivelse af personlige skatter,  

 jfr. lovens § 41, stk. 2.
 Krav på betaling af ejendomsskatter vedrørende den ejendom, som  

 pensionisten bebor, kan efter lovens § 43, stk. 4, ligeledes modregnes i  

 boligstøtten.
Boligtagerens krav på at modtage boligstøtte kan efter lovens § 42, stk.  

 2, ikke gøres til genstand for arrest, eksekution eller anden  

 retsforfølgning, og der kan ikke gyldigt træffes aftaler om kravet.
Der kan  

 dog på samme måde som med hensyn til pensionsydelser foretages  

 tilbageholdelse i boligstøtten efter kildeskattelovens § 73 og efter lov om  

 inddrivelse af underholdsbidrag, § 5.
 En boligtager kan ikke unddrage sig følgerne af for sen betaling af leje,  

 ejendomsskatter eller gæld, sikret ved pant i den faste ejendom, med  

 henvisning til manglende eller forsinket udbetaling af boligstøtte, jfr. §  

 37, stk. 4 og pkt. 13.6.
Såfremt en boligstøttemodtager dør, efter boligstøtten er til disposition,  

 men inden den måned, den vedrører, skal kommunen som udgangspunkt rejse  

 kravet i boet.
Beløbet kan dog afskrives som uerholdeligt, hvis boet f. eks.  

 er udlagt til begravelsesomkostninger.
Tilbagebetalingskravet kan som udgangspunkt ikke fremsættes, før der  

 foreligger en endelig opgjort indkomst efter socialindkomstlovens principper  

 for den periode, kravet eventuelt måtte vedrøre, idet kommunen først på dette  

 tidspunkt kan konstatere, om de økonomiske betingelser for at fremsætte  

 kravet er til stede.
Kommunen har dog mulighed for på grundlag af en  

 foreløbig opgørelse at kræve tilbagebetaling.
Det er dog en forudsætning, at  

 det er klart, at kravet eksisterer, at kravet er nogenlunde påregneligt, samt  

 at der samtidig tages forbehold for senere regulering, når den endelige  

 indkomst opgjort efter socialindkomstlovens principper foreligger.
 Der kan ikke beregnes renter fra det tidspunkt, tilbagebetaling af tilskud  

 kræves, og til det tidspunkt, betaling sker.
Spørgsmålet om, hvorvidt tilbagebetaling skal ske, afgøres af  

 kommunalbestyrelsen.
Afgørelsen herom kan indbringes for højere administrativ  

 myndighed efter reglerne i lovens § 63, se tillige pkt. 17.1.
 Spørgsmålet om, hvorvidt tilbagebetaling skal ske kontant, afdragsvis  

 eller ved modregning i løbende boligstøtte, afgøres endeligt af  

 kommunalbestyrelsen, men tilbagebetalingen bør, uanset hvorledes den sker,  

 gennemføres ved rimelige afdrag i forhold til den pågældendes økonomi.
 14.8. Afskrivning af for meget udbetalt boligstøtte.
 Når kommunalbestyrelsen skønner, at der inden for en rimelig årrække efter  

 tilbagebetalingskravets fremsættelse ikke vil være økonomisk mulighed for at  

 gennemføre kravet, kan kommunalbestyrelsen beslutte at afskrive kravet, jfr.  

 § 44.
Kommunalbestyrelsen skal rejse tilbagebetalingskrav over for en  

 ydelsesmodtager, uanset om denne på tidspunktet for kravets fremsættelse  

 måtte have økonomisk mulighed for at foretage tilbagebetaling.
Den enkelte  

 kommunalbestyrelse kan efter omstændighederne stille sagen vedrørende  

 tilbagebetalingskravet i bero og, såfremt kravet efter en årrække måtte anses  

 for uerholdeligt, opgive kravet.
 Ved vurderingen af, om kravet må anses for uerholdeligt, kan som  

 retningslinie anvendes bestemmelsen i retsplejelovens § 509, hvorefter udlæg  

 ikke kan foretages i aktiver - bortset fra fast ejendom - der er nødvendige  

 til opretholdelse af et beskedent hjem og en beskeden levefod for skyldneren  

 og hans husstand.
 Opmærksomheden henledes på, at tilbagebetalingsbeløbets inddrivelse  

 stilles i bero, så længe spørgsmålet om kravets eksistens ikke er endeligt  

 afgjort.
 Panteretten for hovedstolen ifølge tinglyst pantebrev i fast ejedom for en  

 bestemt angiven sum (skadesløsbrevet) forældes ikke, jfr. tinglysningslovens  

 § 42.
 Støtte til betaling af beboerindskud i  

 almennyttigt boligbyggeri m.v.
 15.1. Beboerindskud.
 Beboerindskud, således som begrebet er defineret i lov om boligbyggeri, er  

 hele det eengangsbeløb, som de enkelte boligtagere betaler ved indflytning i  

 almennyttigt boligbyggeri (andelsbolig, lejlighed eller enkeltværelse) til  

 dækning af den del af finansieringen af byggeriets opførelse, der ikke dækkes  

 af lån eller tilskud, og som indgår i vedkommende boligafdelings formue som  

 ansvarlig kapital.
Indskud til boliger i almennyttige institutioner, hvor der er ydet  

 statsstøtte efter boligbyggerilovens kap.
X eller tidligere loves tilsvarende  

 bestemmelser, betragtes ligeledes som beboerindskud, jfr. § 47. Der kan her  

 være tale om boliger og hjem for gamle, syge og svagelige, herunder de  

 såkaldte »lette kollektivboliger«, samt andre boliger med sociale  

 formål såsom private plejehjem.
Beboerindskuddet kan være midlertidigt fastsat, indtil det kan opgøres i  

 forbindelse med byggeregnskabets afslutning og godkendelse.
Beboerindskuddet  

 for en bolig fastsættes først endeligt på baggrund af anskaffelsessummen for  

 ejendommen og værdien af boligen, når byggeregnskabet og prioriteringen er  

 afsluttet.
Det endeligt fastsatte beboerindskud kan senere være blevet nedsat  

 eller forhøjet, bl.a. ved indeksregulering efter de indtil 1. april 1975  

 gældende regler i boligbyggerilovens § 9, stk. 3-5, og bekendtgørelsen af 24.  

 april 1975, § 11, stk. 1, § 12, stk. 1, og § 25, stk. 2, jfr. nærmere  

 nedenfor under pkt. 15.7.
I modsætning til ovennævnte beboerindskud falder forudbetalt leje,  

 depositum eller andre former for indskud, som ikke oprindeligt stammer fra  

 byggeriets finansiering, eller beboerindskud, som ikke i sin helhed betales  

 af boligtageren som vilkår for at opnå bolig, uden for  

 beboerindskudsbegrebet, og der kan således ikke ydes støtte til betaling af  

 sådanne ydelser.
Derimod vil der kunne ydes lån til senere forhøjelser af  

 beboerindskuddet, såfremt forhøjelsen er en følge af en gennemført  

 forbedring.
 Udover at tjene som den yderste del af finansieringen tjener  

 beboerindskuddet det formål, at det ved fraflytning indestår som sikkerhed  

 for, at boligtageren opfylder sine forpligtelser over for  

 boligselskab/forening m.v. (i det følgende betegnet som  

 »administrator«), f. eks. betaling af skyldig leje, varmebidrag,  

 vedligeholdelse af boligen, herunder istandsættelse ved fraflytning.
 15.2. Støtte til betaling af beboerindskud.
 Bestemmelserne om støtte til betaling af beboerindskud har til formål at  

 gøre det muligt for boligsøgende at opnå bolig i almennyttigt byggeri, selvom  

 de ikke er i stand til at fremskaffe det nødvendige beboerindskud.  

 Beboerindskudslån såvel efter reglerne i lovens §§ 49-50, som efter reglerne  

 i lovens § 52, kan således kun ydes i forbindelse med påbegyndelse af et  

 lejemål, jfr. dog det særlige forhold vedrørende fraflytning af en af de i  

 lovens § 50 omhandlede lejere, som nævnes under pkt. 15.6.
 I visse tilfælde har kommunalbestyrelsen pligt til at yde støtte, pkt.  

 15.3., mens det i andre tilfælde er overladt til kommunalbestyrelsens egen  

 afgørelse, om den vil yde støtte, pkt. 15.8.
 Når kommunalbestyrelsen giver lån eller garanti for lån til betaling af  

 beboerindskud, og når den eller de boligsøgende har underskrevet et  

 lånedokument, skal lånet betales direkte til administrator.
 Beboerindskud, hvortil kommunalbestyrelsen har ydet lån eller garanteret  

 for lån, kan kun overdrages, pantsættes eller gøres til genstand for  

 retsforfølgning med respekt af kommunalbestyrelsens tilgodehavende ifølge  

 lånedokumentet.
For at øge sikkerheden for tilbagebetaling af beboerindskudslån er det i  

 lovens § 57 bestemt, at betaling af renter og afdrag betragtes som pligtig  

 pengeydelse i lejeforholdet efter lov om leje.
Det følger heraf, at  

 administrator kan pålægges at opkræve ydelserne, og såfremt betaling  

 udebliver, skal gøre misligholdelsen gældende, medmindre der træffes anden  

 aftale med kommunen.
 Ved lejemålets ophør forfalder beboerindskudslånet til kontant betaling,  

 og administrator tilbagebetaler kommunen beboerindskuddet med fradrag af de  

 beløb, som administrator efter boligbyggerilovens § 9, stk. 2, kan modregne i  

 beboerindskuddet, jfr. pkt. 15.6.
 Når administrator har afregnet beboerindskuddet med kommunen, afregner  

 kommunen lånet med boligtageren.
 15.3. Kommunalbestyrelsens pligt til at yde støtte til betaling af  

 beboerindskud, §§ 49- og 50-lån.
 De regler, som er afgørende for, om en kommunalbestyrelse har pligt til at  

 yde støtte til beboerindskud, er ens for alle boligtagere.
 Kommunalbestyrelsens pligt til efter ansøgning at yde støtte til betaling  

 af beboerindskud følger af loven og må betragtes som et vilkår, der knytter  

 sig til statsstøtten til enhver almennyttig boligbebyggelse, jfr. pkt. 15.1.  

 Pligten påhviler den kommune, hvori boligen er beliggende, og omfatter  

 boliger, der første gang er ibrugtaget den 1. april 1964 eller senere.
En tilsvarende ret til beboerindskudslån består for en boligtager, som må  

 fraflytte sin hidtidige bolig som følge af sanering, kondemnering eller  

 gennemførelse af offentlige anlæg.
I sådanne tilfælde omfatter den kommunale  

 pligt også boliger i ejendomme ibrugtaget før 1. april 1964, og ansøgning om  

 lån rettes i dette tilfælde til den hidtidige opholdskommune.
 De beløb, som en kommune pligtmæssigt udlåner til beboerindskud,  

 refunderes med 2/3 af statskassen, der ligeledes dækker 2/3 af kommunens  

 eventuelle tab som følge af udlånsvirksomheden, jfr. pkt. 18.3.
Ret til efter ansøgning at opnå lån til betaling af beboerindskuddet  

 tilkommer boligsøgende, hvis husstandsindkomst på indflytningstidspunktet  

 ikke overstiger den samlede folkepension - det vil sige grundbeløb med tillæg  

 til pensionen i medfør af § 3, stk. 2, og § 10, stk. 1, i lov om folkepension  

 - med mere end 5 pct.
Søges beboerindskudslånet til en lejlighed, lægges  

 folkepensionen for et folkepensionistægtepar til grund.
Søges lånet til et  

 enkeltværelse, lægges folkepensionen for en enlig til grund.
For de unge, som er nævnt i § 60, stk. 2 i lov om boligbyggeri, og som i  

 fællesskab lejer en lejlighed med 3 eller flere beboelsesrum, er det efter  

 boligstøttelovens § 50 den enkeltes indkomstforhold, der er afgørende for  

 retten til at opnå lån til betaling af den forholdsmæssige andel af  

 beboerindskuddet.
Hvis således 3 unge i fællesskab har lejet en lejlighed, og  

 den ene lejers indkomst ligger over indkomstgrænsen, ydes der lån til de to  

 øvrige lejere til betaling af deres forholdsmæssige del af indskuddet.
Den indkomstgrænse, som er afgørende for, om ansøgningen skal behandles  

 efter reglerne for lån, som kommunen efter loven har pligt til at yde  

 (pligtlån), er den for det pågældende kalenderår forventede folkepension med  

 tillæg, forhøjet med 5 pct.
Beløbet vil blive meddelt fra boligstyrelsen.
 Den husstandsindkomst, som skal sammenlignes med den således beregnede  

 indkomstgrænse det pågældende år, opgøres som hovedregel på årsbasis efter  

 reglerne i lovens § 7, stk. 1-7 jfr. pkt. 4.1.-4.3., eller på grundlag af den  

 forventede fremtidige indkomst, efter lovens § 7, stk. 8, jfr. pkt. 4.4.
 Det bør undgås, at ansøgere med ensartet husstandsindkomst behandles  

 forskelligt, f. eks. afhængigt af, om der søges beboerindskudslån i december  

 eller januar.
 Det er i lovens § 48 fastsat, at kommunalbestyrelsen i særlige  

 undtagelsestilfælde kan nægte at yde lån til boligsøgende, selv om  

 indkomstbetingelserne er opfyldt.
 Da imidlertid udgangspunktet for lovens bestemmelser er, at der påhviler  

 kommunerne en pligt til at yde lån til alle ansøgere, der opfylder  

 betingelserne, kan undtagelsesbestemmelserne kun bringes i anvendelse,  

 såfremt der i det konkrete tilfælde foreligger ganske særegne omstændigheder.
 Kommunalbestyrelsens afslag på ansøgning om lån efter lovens §§ 49-50 skal  

 angive de omstændigheder, som begrunder afslaget.
Ydelse af lån kan afslås, hvis kommunalbestyrelsen kunne afslå at yde  

 boligsikring eller boligydelse, jfr. lovens § 12 og pkt. 6.12. Hvis  

 kommunalbestyrelsen i sådanne tilfælde afslår at yde boligsikring eller  

 boligydelse, kan den ligeledes afslå at yde lån til betaling af  

 beboerindskud.
Hvis derimod kommunalbestyrelsen i stedet som følge af de  

 særlige forhold beslutter at yde boligsikring eller boligydelse med et nedsat  

 beløb, kan kommunalbestyrelsen ikke med henvisning til  

 boligstøttebestemmelserne nægte at yde lån til betaling af beboerindskud (som  

 efter reglerne om pligtlån i givet fald altid ydes fuldt ud).
Det er endvidere i lovens § 48 fastsat, at lån til betaling af  

 beboerindskud ikke kan ydes, hvis der efter en samlet vurdering af ansøgerens  

 økonomiske og personlige forhold ikke skønnes at være behov for lånet.  

 Formålet med denne undtagelsesbestemmelse er at hindre, at lån ydes i  

 tilfælde, hvor dette ikke ville være rimelig ud fra ansøgerens forhold.
Heraf  

 følger, at afslag ikke kan begrundes med hensynet til boligbebyggelsens  

 forhold, f. eks. en uønsket udvikling i sammensætningen af boligtagere.
Bestemmelsen kan bringes i anvendelse, hvor der foreligger ganske særlige  

 omstændigheder, f. eks. når ansøgeren kun rent midlertidigt ligger under  

 indkomstgrænsen, eller når ansøgeren selv disponerer over de nødvendige  

 midler.
I sidstnævnte tilfælde er det afgørende, om ansøgeren på  

 indflytningstidspunktet kan disponere over et beløb mindst svarende til  

 beboerindskuddet.
Der kan således kun i helt klare tilfælde lægges vægt på,  

 at ansøgeren senere, f. eks. i forbindelse med realisation af bogenstande  

 eller bodeling, kommer til at disponere over de nødvendige midler (men dette  

 kan eventuelt føre til ekstraordinær tilbagebetaling, jfr. pkt. 15.4.).
Hvis den boligsøgende i øvrigt har krav på beboerindskudslån, kan  

 låneansøgningen ikke afslås alene med henvisning til, at indskuddet rent  

 faktisk er betalt - f. eks. med lånte midler - for ikke at gå glip af  

 boligen.
Det forudsættes herved, at der ansøges om lån i nær tilknytning til  

 indflytningen.
Også ansøgerens boligforhold kan indgå i bedømmelsen.
Bor den pågældende  

 således i forvejen i henhold til et ikke tidsbegrænset lejemål i en fuldt  

 tilfredsstillende bolig inden for samme kommune eller byområde, kan  

 låneansøgningen afslås.
 Ved afgrænsningen af, om 2 boliger ligger inden for samme byområde, må der  

 bl.a. lægges vægt på mulighederne for offentlig transport, transporttid og  

 ventetid samt det almindelige bosætningsmønster i området - f. eks. må  

 Københavns og Frederiksberg kommuner og kommunerne i Københavns amt samt i et  

 vist omfang tilgrænsende kommuner i denne henseende opfattes som et  

 sammenhængende byområde.
Ved vurderingen af, om den hidtidige bolig er fuldt tilfredsstillende, må  

 ikke alene boligens standard og størrelse i forhold til husstanden tages i  

 betragtning, men også eventuelle særlige personlige forhold, når det - f.  

 eks. gennem en udtrykkelig lægeerklæring derom - på kvalificeret måde  

 dokumenteres, at sådanne forhold gør en flytning fra den hidtidige bolig  

 nødvendig, og det samtidig er sandsynliggjort, at den bolig, hvortil  

 beboerindskudslån søges, er egnet for den pågældende.
Også ekstraordinære  

 transportproblemer for husstandens medlemmer kan undtagelsesvis føre til, at  

 den hidtidige bolig må anses for at være utilfredsstillende, selvom den  

 ligger inden for samme kommune eller byområde som den bolig, der søges  

 beboerindskudslån til.
I tilfælde, hvor ansøgeren må skønnes ikke at ville være i stand til at  

 betale lejen i den nye lejlighed, kan kommunalbestyrelsen ligeledes afslå at  

 yde beboerindskudslån.
Det er imidlertid ikke nok at henvise til, at  

 ansøgeren er uden arbejde eller i øvrigt har beskedne økonomiske forhold,  

 såfremt det må antages, at den pågældende ved hjælp af sine indkomster,  

 herunder boligsikring, boligydelse, studiestøtte m.v., har mulighed for at  

 betale lejen.
Er dette tilfældet, kan kommunalbestyrelsen kun afslå at yde  

 lån, såfremt kommunen samtidig kan anvise den pågældende en billigere bolig -  

 til indflytning inden for en rimelig tid som er passende i forhold til  

 husstandens størrelse og sammensætning.
Lejlighedens størrelse i forhold til husstandsmedlemmernes antal kan også  

 indgå i vurderingen, hvis det i øvrigt er muligt at anvise anden mere  

 passende bolig.
Hvor der er tvivl om husstandens størrelse, kan lånet gøres  

 betinget af, at personer, der regnes til husstandens medlemmer, er lejere i  

 medfør af lejekontrakten og medunderskrivere af lånedokumentet, således at de  

 hæfter solidarisk for lånet.
 I genhusningstilfælde bør der tages hensyn til boligtagerens ønske om  

 beboerindskudslån til en lejlighed i samme kvarter.
 Beboerindskudslån kan afslås, når ansøgeren har en endnu ikke afviklet  

 gæld på tidligere beboerindskudslån.
 15.4. Forrentning og tilbagebetaling af pligtlån.
 Reglerne for, hvorledes lån, som kommunalbestyrelsen pligtmæssigt har  

 ydet, skal afvikles, afhænger af boligtagerens forhold.
Hovedreglen er, at lånet er rente- og afdragsfrit i 5 år fra boligens  

 overtagelse.
Derefter skal det forrentes med 6,5 pct. p. a. af den til enhver  

 tid værende restgæld og afdrages således, at lånet med påløbende renter er  

 afviklet over 10 år for lån til lejligheder, over 5 år for lån til  

 enkeltværelser.
Den rente- og afdragsfrie periode ophører dog, når  

 låntagerens husstandsindkomst overstiger den til enhver tid gældende  

 indkomstgrænse i § 49 for henholdsvis lejligheder og enkeltværelser, jfr.  

 pkt. 15.3., med 50 pct., jfr. § 51, stk. 5.
 Kommunen undersøger een gang om året, f. eks. i forbindelse med den årlige  

 omberegning af boligstøtten, om der er indtrådt eller må forventes at  

 indtræde en sådan indkomstfremgang, at betaling af renter og afdrag skal  

 påbegyndes før udløbet af 5-årsperioden.
 Såfremt husstandsindkomstens størrelse eller væsentligt ændrede forhold i  

 øvrigt taler derfor, kan kommunalbestyrelsen ud fra en konkret vurdering af  

 låntagerens forhold forlange, at lånet afdrages over et kortere åremål eller  

 indfries med 12 måneders varsel, jfr. § 51, stk. 6. Fra kravets fremsættelse  

 ophører rentefriheden.
 Til brug for kommunens løbende vurdering af låneforholdene skal såvel  

 låntager som administrator give fornødne oplysninger f. eks. om leje,  

 husstand, husstandsindkomst, fremleje/fremlån og hertil knyttede vilkår m.v.
 Undtaget fra hovedreglen om forrentning og afdrag på lån er imidlertid  

 låntagere, der modtager boligstøtte til en lejlighed efter lovens § 24. For  

 sådanne låntagere gælder, at betaling af renter og afdrag afbrydes i de  

 tidsrum, hvori låntageren modtager boligstøtte efter disse regler, jfr. § 51,  

 stk. 2. Bestemmelserne er nærmere uddybet i afsnit 9.
 Undtaget fra hovedreglen er også låntagere, der som pensionister modtager  

 boligydelse til en lejlighed, så længe husstandsindkomsten ikke overstiger  

 den indkomstgrænse, som er fastsat i lovens § 18, jfr. § 34, stk. 3.
I særlige undtagelsestilfælde kan kommunalbestyrelsen endvidere  

 efterfølgende bevilge rente- og afdragsfrihed udover de fastsatte tidsrum,  

 jfr. § 51, stk. 4. Hertil kræves, at låntagerens husstandsindkomst og  

 økonomiske forhold i særlig grad taler derfor.
Bestemmelsen forudsættes kun  

 anvendt over for låntagere, hvis husstandsindkomst ligger under grænsen for  

 opnåelse af rente- og afdragsfrit lån, og tager sigte på at gøre ordningen  

 tilstrækkelig rummelig over for økonomiske trangstilfælde.
 15.5. Vedligeholdelse af boligen.
Formålet med støtten til betaling af beboerindskud er som udgangspunkt at  

 gøre det muligt for boligsøgende, der ikke er i stand til selv at fremskaffe  

 det nødvendige beboerindskud, at opnå bolig i almennyttigt byggeri på lige  

 fod med andre, jfr. pkt. 15.2. Dette ligestillingssynspunkt omfatter også den  

 stand, hvori lejligheden overtages.
Det følger heraf, at den i loven  

 foreskrevne støtte ikke kan afkortes med istandsættelsesudgiften, jfr. pkt.  

 15.1.
Efter lovens bestemmelser er støtten imidlertid nøje knyttet til behovet  

 for opnåelse af en bolig, ligesom loven tager sigte på at reducere kommunens  

 tab på støtten.
I forbindelse med beboerindskudslånets ydelse påhviler det  

 derfor administrator at påse, at et normalistandsættelsesbeløb kun udbetales  

 til en boligtager i det omfang, det modsvarer udførte  

 istandsættelsesarbejder, og at kommunens risiko for tab på støtten ikke  

 forøges med vedligeholdelsesudgifter som følge af slid på boligen før  

 overtagelsen.
For så vidt angår slid på boligen i låneperioden er det i lovens § 54,  

 stk. 4, fastsat, at hvor lån til betaling af beboerindskud er ydet, kan  

 lejerens forpligtelse til vedligeholdelse af boligen overtages af  

 administrator mod en af kommunalbestyrelsen godkendt forhøjelse af  

 boligafgiften, hvilket skal fremgå af lejekontrakten.
Formålet med denne  

 bestemmelse er at begrænse de istandsættelsesudgifter efter fraflytning, som  

 ellers kunne forventes at blive modregnet i indskuddet.
Forhøjelsen af  

 boligafgiften kan passende andrage 10 pct. af den til enhver tid gældende  

 boligafgift, hvis administrator overtager hele den indvendige  

 vedligeholdelse.
En ordning af denne karakter kan kun gennemføres i enighed mellem  

 kommunalbestyrelsen og administrator, og en ændring af ordningen forudsætter  

 enighed mellem parterne, herunder boligtager.
Derimod vil administrator ikke  

 kunne modsætte sig andre foranstaltninger, som kommunalbestyrelsen måtte  

 ønske gennemført med det formål at mindske kommunens økonomiske risiko ved  

 långivning, når disse ikke påfører administrator væsentlige ulemper.
Det er  

 dog en forudsætning, at det hensyn til boligtageren, som lovens bestemmelser  

 om lån til beboerindskud giver udtryk for, ikke derved tilsidesættes.
Kommunen og administrator vil således kunne gennemføre en ordning,  

 hvorefter den indvendige vedligeholdelsespligt forbliver hos boligtageren,  

 der som led i opfyldelsen af vedligeholdelsespligten løbende deponerer et  

 beløb på 5 pct. af den til enhver tid gældende leje hos administrator.  

 Deponering sker, så længe lånet ydes rente- og afdragsfrit, og indtil det  

 samlede depositum har nået en passende størrelse mindst svarende til  

 normalistandsættelsesbeløbet, jfr. pkt. 15.1., og højst svarende til  

 beboerindskudslånet.
Ud fra administrative hensyn bør rentetilskrivning  

 undlades.
Når boligtageren begynder at afdrage sit indskudslån hos kommunen,  

 kan pligten til at indbetale yderligere depositum bortfalde.
Det deponerede  

 beløb kan tilbagebetales boligtageren til løbende vedligeholdelse i takt med  

 hans afdrag til kommunen, medmindre boligtageren i stedet måtte ønske at  

 anvende beløbet som ekstraordinært afdrag på indskudslånet med det formål at  

 nedbringe udgifterne til lånets forrentning.
 15.6. Afregning af beboerindskudslån.
Lånet skal afvikles som angivet under pkt. 15.4., men forfalder i øvrigt  

 til kontant betaling ved lejemålets ophør.
Opmærksomheden henledes herved på,  

 at også fraflytning, der skyldes bytning med en anden lejer, er ophør af  

 lejemålet med efterfølgende genudlejning.
 Der er ikke i loven hjemmel til eftergivelse af pligtlån, men  

 kommunalbestyrelsen kan i ganske særlige tilfælde afskrive lån som  

 uerholdelige, jfr. herved pkt. 14.8.
 Fra forfaldstidspunktet, det vil sige ved fraflytning eller ved  

 misligholdelse af en ikke frivillig afdragsordning, forrentes lån og afdrag  

 som udgangspunkt efter dansk rets almindelige regler, det vil sige en årlig  

 rente svarende til den til enhver tid fastsatte officielle diskonto med et  

 tillæg på 2 pct. (lov nr. 638 af 21. december 1977 om renter ved forsinket  

 betaling m.v.). Hvor låntageren ikke er i stand til at indfri gælden, kan  

 kommunen dog som led i en afdragsordning aftale en lavere forrentning på ikke  

 under 6,5 pct.
Ved lejemålets ophør skal administrator tilbagebetale kommunen  

 beboerindskuddet.
Kommunalbestyrelsen må respektere, at administrator ifølge  

 boligbyggerilovens § 9, stk. 2, modregner sine krav over for den fraflyttede  

 boligtager i samme omfang, som hvis boligtageren selv havde betalt  

 indskuddet.
Hvor en af de i lovens § 50 omhandlede unge fraflytter den fælles  

 lejlighed, vil der principielt være tale om lejeforholdets ophør, hvorved  

 beboerindskudslånet forfalder.
Som følge heraf skulle der efterfølgende ske  

 genudlejning og ydelse af beboerindskudslån til de resterende af de  

 oprindelige lejere samt en eventuel efterfølger for den fraflyttede lejer.
Da  

 hensigten med bestemmelsen imidlertid ikke har været, at de tilbageblevne  

 lejeres eventuelle ændrede indkomstforhold på denne måde kan afskære dem fra  

 at få beboerindskudslån, skal alene den del af lånet, der vedrører den  

 fraflyttede lejers forholdsmæssige andel af beboerindskuddet afregnes med  

 kommunen.
Denne andel overtages da af en efterfølgende lejer.
Såfremt der  

 ikke indflytter en ny lejer i stedet for den fraflyttede lejer, er de øvrige  

 lejere forpligtet til at overtage denne del af beboerindskuddet.
Kommunalbestyrelsen kan som långiver eller garant modsætte sig, at  

 administrator ved afregning af indskuddet over for kommunen modregner krav,  

 som kunne have været undgået ved rimelig agtpågivenhed fra administrators  

 side.
Kommunalbestyrelsen kan således modsætte sig, at administrator  

 modregner boligafgiftsrestancer, der skyldes, at administrator ikke inden 6  

 uger efter restancens opståen har taget retslige skridt til at ophæve  

 lejemålet og udsætte den pågældende boligtager, medmindre administrator har  

 truffet særlig aftale med kommunen.
 15.7. Indeksregulering af beboerindskud.
 Ifølge den gældende lovgivning kan der ikke ske indeksregulering af  

 beboerindskud.
Boligtagere, hvis boligoverenskomst eller lejeaftale er indgået inden 1.  

 april 1975, bevarer dog retten til indeksregulering af deres beboerindskud  

 efter reglerne i den tidligere bekendtgørelse om almennyttig boligvirksomhed  

 af 30. juli 1970, kap.
VII, som ændret ved bekendtgørelse nr. 437 af 17.  

 september 1971. Ved fraflytning efter 1. april 1975 beregnes indeksregulering  

 på grundlag af reguleringspristallet for januar 1975 (147), og  

 beboerindskuddet er låst fast til det beløb, det udgør på dette tidspunkt.
Såfremt der ved et lejemåls ophør bliver tale om indeksregulering af  

 beboerindskuddet, er det i loven fastsat, at indeksreguleringsbeløbet  

 fordeles mellem kommunen og boligtageren i forhold til størrelsen af det  

 oprindelige lån og størrelsen af de på tidspunktet for lejemålets ophør  

 erlagte og forfaldne afdrag.
Om afdrag er forfaldne vil normalt afhænge af  

 lånedokumentets bestemmelser herom, men hvor afdragsbetingelserne senere er  

 ændret efter aftale mellem kommunen og boligtageren, er dette afgørende for  

 fordelingen.
Lovens fordelingsregel gælder i alle tilfælde, hvor låntager  

 ikke i kraft af lånedokumentets formulering kan gøre krav på en større del af  

 indeksreguleringen.
En eventuel indeksregulering tilfalder således kun boligtageren i forhold  

 til, hvad han selv har præsteret.
Resten af indeksreguleringen tilfalder  

 kommunen, som skal indbetale 2/3 deraf til staten, jfr. pkt. 18.3. og 18.6.
 Der foretages ikke indeksregulering af beboerindskud for tiden indtil  

 beboerindskuddets endelige fastsættelse, jfr. pkt. 15.1.
Det indeksregulerede beboerindskud udregnes ved at dividere det endeligt  

 fastsatte beboerindskud med reguleringspristallet på tidspunktet for  

 fastsættelsen.
Det således fremkomne tal ganges derefter med pristallet den  

 1. april 1975. Forskellen mellem det derved fremkomne tal og det oprindelige  

 beboerindskud udgør indeksbeløbet.
 Ved lejerskifte vil det indeksbeløb, der skal betales af indflytteren,  

 have samme størrelse som det beløb, der skal betales til den fraflyttende  

 lejer.
 Er den fraflyttende boligtager flyttet ind før 1. september 1965, hvor  

 indeksordningen trådte i kraft, tilfalder det indeksbeløb, der vedrører tiden  

 forud for hans indflytning, dog selskabet.
 Senere forhøjelser af indskuddet - f. eks. indekstillæg eller forhøjelser  

 som følge af forbedringer indeksreguleres ikke.
 Reglerne om indeksregulering af beboerindskud finder tilsvarende  

 anvendelse på indskud fra lejere af lokaler, som helt eller delvis anvendes  

 til andet end beboelse.
Ved reguleringer benyttes reguleringspristallet for januar måned med  

 virkning fra den efterfølgende 1. april.
Reguleringstallene fremgår af  

 nedenstående tabel.
 15.8. Kommunal støtte til betaling af beboerindskud uden pligt dertil.
Udover de tilfælde, hvor kommunerne er forpligtet til at yde støtte til  

 betaling af beboerindskud, kan kommunalbestyrelsen efter reglerne i lovens §§  

 52 og 53 som en ren kommunal foranstaltning yde støtte efter generelle  

 retningslinier, som kommunen selv fastlægger inden for de grænser, de nævnte  

 lovbestemmelser fastsætter.
Disse grænser er nærmere omtalt nedenfor.
 Støtten kan ydes som lån eller som garanti for lån.
 Kommunens afgørelser i de konkrete tilfælde, herunder de til sådanne lån  

 knyttede vilkår, kan ikke indbringes for højere administrativ myndighed og  

 kan således hverken indbringes for amtsankenævnet eller boligstyrelsen.
 Efter loven kan lån eller garanti for lån til betaling af beboerindskud  

 som hovedregel kun ydes til den del af indskuddet, der overstiger 15 kr. pr.  

 m2 bruttoetageareal, jfr. § 52, stk. 1. Lånet skal tilbagebetales i løbet af  

 højst 10 år, og forrentningen fastsættes af kommunalbestyrelsen, jfr. 52,  

 stk. 3.
Hvis boligtageren har mindst 2 børn, jfr. lovens § 6, stk. 2, kan lånet  

 eller garantien for lånet dog omfatte hele beboerindskuddet.
Det samme  

 gælder, hvis boligtageren modtager boligstøtte efter lovens § 24, jfr. afsnit  

 9, eller hvis han som pensionist modtager boligydelse, og husstandsindkomsten  

 ikke overstiger den indkomstgrænse, som er fastsat i lovens § 18, jfr. § 34,  

 stk. 3. I disse tilfælde kan kommunalbestyrelsen endvidere yde lånet rente-  

 og afdragsfrit, såfremt boligtagerens forhold taler derfor, jfr. lovens § 52,  

 stk. 2 og 3.
 Kommunalbestyrelsen kan dog i så fald, selv om der ikke ved lånets ydelse  

 er taget forbehold herom, senere med 3 måneders varsel forlange lånet  

 forrentet og afdraget på de for tilsvarende bank- og sparekasselån gældende  

 rente- og afdragsvilkår på det tidspunkt, da kravet om forrentning eller  

 afdrag fremsættes, jfr. lovens § 53.
 Efter loven er der ingen indkomstmæssige begrænsninger for, hvilke  

 boligsøgende kommunen kan tildele lån eller garanti for lån til betaling af  

 beboerindskud efter § 52. Der vil eksempelvis ikke være noget til hinder for,  

 at en kommunalbestyrelse beslutter at yde støtte til boligtagere med en  

 relativ høj husstandsindkomst ved indflytning i byggeri, der er ramt af  

 udlejningsvanskeligheder.
Støtte efter de her nævnte regler kan ydes såvel af den boligsøgendes  

 hidtidige opholdskommune som af den kommune, hvori boligen er beliggende.
Der  

 er således intet i vejen for, at en kommune kan yde støtte til beboere i  

 kommunen, som opnår bolig i almennyttigt byggeri i en anden kommune.
Boligstøtte til pensionister i kommunale  

 pensionistboliger 16.1. Forskellige former for kommunale pensionistboliger.
 Ifølge lovens § 58 skal en bolig, for at kunne betragtes som kommunal  

 pensionistbolig, enten være beliggende i en beboelsesejendom, der er opført  

 eller erhvervet af kommunen, specielt med henblik på tilvejebringelse af  

 boliger for pensionister eller være beliggende i en ejendom, som kommunen har  

 lejet til det nævnte formål.
Hvis der er tale om et lejemål, er det en betingelse, at ejendommen  

 tilhører et almennyttigt boligselskab (jfr. kap.
II i lov om boligbyggeri)  

 eller en almennyttig institution.
For sidstnævnte ejendommes vedkommende er  

 det yderligere en betingelse, at der til ejendommens opførelse er bevilget  

 statsstøtte efter 1. juli 1967.
Kommunalbestyrelsen bestemmer, om en pensionistbolig, der er ledig,  

 fortsat skal udlejes på pensionistboligvilkår.
Kommunalbestyrelsen kan vælge,  

 om den pågældende bolig ønskes udlejet med en leje, hvortil der ydes  

 boligstøtte efter de almindelige regler efter denne lov, jfr. lovens kap. 4,  

 eller den ønskes genudlejet på pensionistboligvilkår, det vil sige med  

 beregning af boligydelsen efter de særlige regler i lovens kap. 12.
 Med kommunalbestyrelsens godkendelse kan der oprettes nye  

 pensionistboliger i kommunens egne bygninger eller i lejligheder lejet hos  

 almennyttige selskaber og institutioner, når de gældende begrænsninger med  

 hensyn til opgørelse af boligudgiften (jfr. cirkulærets afsnit 18)  

 respekteres.
Opmærksomheden henledes på, at hvis en kommune i tiden fra 1. april 1976  

 ved køb eller lejemål opretter pensionistboliger i ejendomme, der er opført  

 med offentlig støtte efter lov om boligbyggeri eller tidligere  

 boligbyggerilove, bortfalder den støtte, der er bevilget til nedsættelse af  

 lejen i boligen.
Der vil her typisk være tale om rentesikring, som skal  

 bortfalde.
Derimod kan - hvis der er tale om byggeri med støtte efter  

 lovgivning forud for 1. april 1976 - anden støtte til pågældende  

 bygningsafsnit, f. eks. statslån eller statsgaranti, fortsat bevares.
Her påhviler det kommunalbestyrelsen at rette henvendelse til Kongeriget  

 Danmarks Hypotekbank og Finansforvaltning.
Hypotekbanken sørger derefter for,  

 at rentesikringen ophører med virkning fra lejeaftalens ikrafttræden.
 Der henvises herom til § 76, stk. 3, i lov om boligbyggeri og punkterne  

 6-8 i boligministeriets cirkulære af 1. september 1976 om støtte til lette  

 kollektivboliger m.v.
 Sådanne boliger kan med den angivne begrænsning anvendes som kommunale  

 pensionistboliger.
Opmærksomheden henledes på, at kommunalbestyrelsen i stedet for at  

 indrette pensionistboliger i kommunale ejendomme kan oprette beskyttede  

 boliger efter bistandslovens regler.
Der henvises til bistandslovens § 79,  

 stk. 2, og cirkulære af 29. marts 1976 om institutioner under kommunerne og  

 om visse særlige plejehjem, pkt. 94-110.
 Det bemærkes, at der ikke kan udbetales boligstøtte til pensionister, der  

 bor i beskyttede boliger.
 Boligstyrelsen har den 17. januar 1980 i medfør af § 5 i lov om leje  

 autoriseret en lejekontrakt - typeformular P til anvendelse i kommunale  

 pensionistboliger.
 16.2. Adgang til at opnå pensionistbolig.
 Efter § 58, stk. 2, er det en betingelse for at få tildelt en  

 pensionistbolig, at boligtageren eller dennes ægtefælle modtager folke-,  

 invalide- eller enkepension, invaliditetsydelse eller modtager forskud på  

 pension.
 Det er endvidere en betingelse, at pensionisten efter kommunalbestyrelsens  

 skøn er økonomisk eller på anden måde vanskeligt stillet.
 Enlige pensionister, hvis husstandsindkomst overstiger 3/4 af  

 maksimumsbeløbet for husstandsindkomsten, jfr. § 59, stk. 3, og § 62, stk. 1,  

 nr. 2, og gifte pensionister, uanset om kun den ene modtager pension, hvis  

 husstandsindkomst overstiger 9/10 af maksimumsbeløbet for  

 husstandsindkomsten, kan sædvanligvis ikke komme i betragtning.
 For invalidepensionister med højeste invalidepension kan der ved  

 beregningen ses bort fra erhvervsudygtighedsbeløbet.
 Det er væsentligt, at kommunalbestyrelsen ved afgørelsen om, hvorvidt en  

 pensionist skal tildeles en pensionistbolig, anlægger en helhedsbetragtning.  

 I vurderingen kan kommunalbestyrelsen således tage hensyn til såvel  

 pensionistens eksisterende boligforhold, som pensionistens sociale forhold  

 iøvrigt.
 Inden for den her angivne kreds træffer kommunalbestyrelsen afgørelse om,  

 hvem af flere ansøgere, der bør have tildelt en ledig pensionistbolig.  

 Kommunalbestyrelsen må således, når antallet af ansøgere er større end  

 mulighederne for at imødekomme dem, bestemme, at den ansøger, hvis trang  

 efter kommunalbestyrelsens skøn er størst, må gå forud for andre.
 16.3. Beregning af boligstøtten.
 Beregningen af boligstøtten for pensionister i pensionistbolig sker som  

 hovedregel efter følgende regler:
 En kommunal pensionistbolig må have et bruttoetageareal på indtil 60 m2.  

 For hvert barn i husstanden forhøjes arealgrænsen med 5 m2, jfr. lovens § 60,  

 stk. 1. I lejligheder, der er indrettet for og bebos af stærkt  

 bevægelseshæmmede, forhøjes arealgrænsen med yderligere 15 m2  

 bruttoetageareal.
 For det areal, som pensionisten er berettiget til, beregnes boligstøtten  

 således, at pensionistens egen udgift til leje nedsættes til 15 pct. af  

 husstandsindkomsten, såfremt kommunen betaler for lejlighedens opvarmning, og  

 ellers til 12 pct. af husstandsindkomsten.
Pensionistens årlige udgift til leje kan dog ikke nedbringes til mindre  

 end 2.000 kr. årligt i lejemål, hvortil kommunen leverer varme, og 1.600 kr.  

 i andre tilfælde.
De nævnte beløb reguleres hver 1. januar.
Efter lovens § 62, stk. 2, benyttes reguleringspristallet for juli ved  

 regulering af de beløb, der er nævnt ovenfor.
Beløbene forhøjes eller  

 nedsættes med 3 pct. for hver fulde 3 points' udsving i reguleringspristallet  

 for juli i forhold til pristallet for januar 1980 = 100. Eventuelle  

 overskydende points henstår til næste regulering.
Beløbene afrundes til  

 nærmeste kronebeløb, der er deleligt med 100.
Overstiger pensionistboligens areal de ovenfor nævnte grænser, hvortil  

 boligstøtten kan ydes, betragtes pensionistens andel af lejen kun som  

 betaling for den lejlighedsstørrelse, som pensionisten ville være berettiget  

 til.
Af det overskydende areal betaler pensionisten en sådan leje pr. m2  

 bruttoetageareal, som ville være gældende, dersom boligstøtte ikke blev ydet  

 efter lovens § 59, jfr. § 60, stk. 3.
Der kan ikke udbetales boligstøtte efter lovens almindelige regler til det  

 overskydende areal.
Det vil efter omstændighederne i denne situation kunne  

 være mere fordelagtigt for pensionisten at modtage boligstøtte beregnet efter  

 lovens almindelige regler til hele lejligheden, fremfor at bo på  

 pensionistboligvilkår med boligstøtte efter lovens kapitel 12.
 Opmærksomheden henledes på, at en stigning i pensionistens  

 husstandsindkomst ikke kan medføre højere lejeudgift, beregnet med  

 henholdsvis 15 pct. eller 12 pct. af husstandsindkomsten i følgende tilfælde,  

 jfr. herved § 59, stk. 5:
Boligstøtten kan ikke overstige det i § 22, stk. 1, fastsatte  

 maksimumsbeløb.
Endvidere finder reglen i lovens § 22, stk. 2, ikke  

 anvendelse i kommunale pensionistboliger, da en fravigelse ikke vil ske af  

 hensyn til pensionisten, da denne maksimalt skal betale enten 15 pct. eller  

 12 pct. af husstandsindkomsten, jfr. lovens § 59.
 Der er ej heller mulighed for at fravige lovens § 29 om at udbetale  

 boligstøtte under det i lovens fastsatte minimumsbeløb.
 Der henvises til afsnit 6 om opgørelse af boligudgiften og pkt. 12.6. og  

 12.7. om maksimumsbeløb for henholdsvis boligudgiften og boligydelsen.
Boligstøtteloven er ikke til hinder for en ændring af huslejebetalingen  

 fra 15 pct. til 12 pct. af husstandsindkomsten i forbindelse med  

genudlejning af en pensionistbolig.
Kommunalbestyrelsen kan dog ikke  

 under et lejemåls beståen ensidigt foretage ændringer i  

 betalingsbetingelserne, hvorved forudsætningerne for den oprindeligt indgåede  

 lejeaftale tilsidesættes.
 16.4. Husstandsindkomsten.
 En pensionist kan ikke bo i eller få en pensionistbolig i tilfælde, hvor  

 husstandsindkomsten overstiger 67.100 kr., jfr. lovens § 62, nr. 2. Dette  

 maksimumsbeløb reguleres hver 1. januar efter samme regler, som gælder lovens  

 øvrige beløb.
 Det fastslås i lovens § 61, at kommunalbestyrelsen kan opsige pensionisten  

 til fraflytning fra pensionistboligen med 6 måneders varsel, såfremt retten  

 til den boligstøtte, der er beregnet efter § 59, stk. 1, er bortfaldet efter  

 lovens § 59, stk. 3 (husstandsindkomsten overstiger det fastsatte  

 maksimumsbeløb). Det er dog en betingelse for, at kommunalbestyrelsen kan  

 opsige, at der kan anvises pensionisten en anden passende lejlighed.
Kommunalbestyrelsen kan dog efter lovens § 59, stk. 4, fravige  

 bestemmelsen om, at den nævnte maksimale husstandsindkomst forhindrer en  

 pensionist i at få eller bebo en kommunal pensionistbolig, når særlige  

 omstændigheder foreligger, f. eks. en midlertidig indtægtsforøgelse.
Hvis der  

 ikke foreligger særlige omstændigheder, må pensionisten overgå til  

 boligstøtte efter lovens almindelige regler.
Det vil f. eks. sige, at  

 pensionisten, dersom boligen er lejet af kommunen, eventuelt vil kunne  

 overtage lejemålet i stedet for at flytte, jfr. også pkt. 16.3.
 Om yderligere regler vedrørende kommunale pensionistboliger henvises til  

 pkt. 18.9.
Klageadgang 17.1. Klageregler.
 Kommunalbestyrelsens afgørelser om boligstøtte og om lån til betaling af  

 beboerindskud efter §§ 48-50 kan indbringes amtsankenævnet, i Københavns og  

 Frederiksberg kommuner for boligministeren, jfr. lovens § 63, stk. 1.
 Kommunalbestyrelsens afgørelser om lån eller garanti for lån efter lovens  

 § 52, kan ikke indbringes for anden administrativ myndighed.
 Amtsankenævnets afgørelser kan som udgangspunkt ikke indbringes for anden  

 administrativ myndighed, jfr. § 63, stk. 2, 1. pkt.
 Såfremt boligministeren skønner, at en sag er af principiel betydning, kan  

 sagen dog optages til behandling, jfr. § 63, stk. 2, 2. pkt.
 De ændrede klageregler bevirker, at alle sager, der afgøres efter lovens  

 ikrafttræden den 1. januar 1983, er omfattet af de nye klageregler, uanset om  

 sagen f. eks. vedrører krav på tilbagebetaling af for meget udbetalt  

 boligstøtte for en periode, der ligger før den 1. januar 1983.
 Efter boligministeriets bekendtgørelse nr. 487 af 10. november 1980 med  

 senere ændringer om henlæggelse af opgaver og beføjelser til boligstyrelsen  

 udøves de beføjelser, der er henlagt til boligministeren, af boligstyrelsen.
 17.2. Klagefrister.
 Både for klage til amtsankenævnet og til boligministeren gælder en frist  

 på 4 uger, uanset om sagen for så vidt angår boligsikring vedrører krav på  

 for meget udbetalt boligsikring for en periode, der ligger før den 1. januar  

 1981, hvor 4 ugers fristen blev indført i den nu ophævede boligsikringslov.
 Klagefristen løber fra det tidspunkt, hvor klageren har fået meddelelse om  

 afgørelsen, det vil sige fra det tidspunkt, da det må anses for godtgjort, at  

 meddelelsen er nået frem til pågældende.
 Formanden for amtsankenævnet og boligministeren kan dog bortse fra en  

 overskridelse af fristen, når der i det enkelte tilfælde er særlig grund  

 hertil, jfr. lovens § 63, stk. 3, 2. pkt.
 Som eksempler på sådanne særlige tilfælde kan nævnes boligtagerens fravær  

 på grund af hospitalsophold, bortrejse af længere varighed og lignende.
 17.3. Klagevejledning.
 Kommunalbestyrelsens og amtsankenævnets afgørelser skal indeholde  

 oplysning om såvel klageadgang som frist for indbringelse af klagen, jfr.  

 herved lovens § 63, stk. 4.
 Det indebærer således, at det ved samtlige afgørelser, der meddeles  

 klageren fra kommunen, skal fremgå af afgørelsen, at kommunalbestyrelsens  

 afgørelse kan indbringes for højere administrativ myndighed inden 4 uger,  

 samt en udtrykkelig angivelse af, til hvilken myndighed, der kan klages.
I de tilfælde, hvor et amtsankenævn træffer en afgørelse, der ændrer en  

 tidligere af en kommune truffen afgørelse, skal det ligeledes fremgå, at der  

 er klageadgang for kommunalbestyrelsen, således at boligtageren derved får  

 mulighed for at indstille sig på, at afgørelsen først bliver endelig, når de  

 4 uger er forløbet, uden at kommunalbestyrelsen har indbragt sagen for  

 boligministeren.
Det bemærkes i denne forbindelse, at kommunen ved sin  

 indbringelse af amtsankenævnets afgørelse for boligstyrelsen bør gøre  

 boligtageren opmærksom på, at afgørelsen er indbragt.
 Hvorvidt boligstyrelsen vil behandle klagen, afhænger af, om sagen er af  

 principiel betydning, jfr. pkt. 17.1.
 17.4. Klagens indgivelse.
 Klage indgives ved skriftlig eller personlig henvendelse til den  

 myndighed, der er kompetent til at optage klagesagen til behandling.
I skrivelse fra kommune til ansøgere bør modtageren opfordres til at rette  

 skriftlig henvendelse til kommunens boligstøttekontor, hvis skrivelsens  

 indhold giver anledning hertil.
Såfremt ansøgerens efterfølgende henvendelse  

 til boligstøttekontoret ikke resulterer i, at der er enighed mellem ansøgeren  

 og kommunen, påhviler det boligstøttekontoret at underrette ansøgeren om, at  

 der er adgang til at indklage afgørelsen.
Berettiget til at indgive klage er den eller de personer, som afgørelsen  

 vedrører, samt andre, der med rimelighed kan anses for at handle på deres  

 vegne.
Kommunalbestyrelsen vil kunne indbringe amtsankenævnets afgørelse for  

 boligministeren, som herefter tager stilling til, hvorvidt sagen er af  

 principiel betydning, jfr. pkt. 17.1.
 Amtsankenævnet og boligministeren kan afkræve andre offentlige myndigheder  

 oplysninger, som anses for nødvendige for sagens afgørelse, jfr. lovens § 36,  

 stk. 4.
Administration og finansiering 18.1. Administration.
Boligstøtteordningen administreres i første række af kommunerne.
Ansøgning  

 om boligstøtte fremsendes til kommunalbestyrelsen, som forbereder og træffer  

 beslutning i hvert enkelt tilfælde, jfr. tillige pkt. 13.1.
Forpligtelsen til at yde boligstøtte ligger i kommunalbestyrelsen i  

 ansøgerens opholdskommune på ansøgningstidspunktet.
I det omfang en ansøger  

 får ny opholdskommune, er det kommunalbestyrelsen i denne kommune, der  

 overtager forpligtelsen til at yde boligstøtte efter loven.
 Kommunalbestyrelsens beslutninger kan indbringes for amtsankenævnet, i  

 Københavns og Frederiksberg kommuner til boligministeren, jfr. i tilknytning  

 til ankeadgangen pkt. 17.1.
 Efter lovens § 65, stk. 1, har boligministeren bemyndiget boligstyrelsen  

 til at udøve de beføjelser, der i loven er tillagt ministeren.
 Boligministeren kan efter lovens § 65, stk. 2, fastsætte regler om  

 adgangen til at påklage afgørelser, der er truffet i henhold til en given  

 bemyndigelse, herunder at afgørelsen ikke skal kunne indbringes for  

 ministeren.
Sådanne regler er fastsat ved boligministeriets bekendtgørelse nr. 487 af  

 10. november 1980 om henlæggelse af opgaver og beføjelser til boligstyrelsen  

 med senere ændringer, og det er herefter boligstyrelsen, der som  

 ankemyndighed efter lovens § 63, stk. 1 og 2, skal tage stilling til  

 konkrete, principielle forelagte sager.
Ved bekendtgørelsen er det tillige  

 fastsat, at boligstyrelsens afgørelser er endelige.
 18.2. Aktmappe for hver boligstøttemodtager.
For hver person, der modtager boligstøtte (boligsikring, boligydelse eller  

 lån til betaling af beboerindskud), må der oprettes en aktmappe, det vil sige  

 et særskilt omslag, hvori samtlige aktstykker opbevares: ansøgning, breve,  

 afhøringer, referater af modtagne mundtlige oplysninger, attester m.v.,  

 herunder eventuel brevveksling med amtsankenævn eller boligstyrelse om  

 tvivlsspørgsmål, og hver aktmappe må forsynes med den pågældendes fulde navn  

 og et journal-nummer.
Som anført foran (pkt. 13.1. og 17.4.) bør der normalt  

 som betingelse for ydelse af boligstøtte kræves en skriftlig ansøgning, der  

 er udfyldt og underskrevet af ansøgeren.
I mangel heraf må mappen indeholde  

 et referat om de indhentede mundtlige oplysninger og i øvrigt foretagne  

 undersøgelser.
De af boligstøttemodtageren givne oplysninger om økonomiske  

 forhold, lejlighedens beboerantal, ejendommens ibrugtagelse osv. må  

 kontrolleres efter oplysningerne i folkeregistret, hos skattemyndighederne  

 osv., og oplysningerne om leje må dokumenteres f. eks. ved erklæring fra  

 udlejeren.
 18.3. Finansiering.
Efter boligstøttelovens § 64, stk. 1, afholder kommunen de udgifter, der  

 er forbundet med administrationen af reglerne om boligstøtte.
Staten  

 refunderer kommunernes udgifter til boligsikring med 40 pct. og udgifterne  

 til boligydelse med 75 pct.
Dette gælder også for udgifter til kommunale  

 pensionistboliger med hensyn til den del af pensionisternes leje, der efter  

 reglerne i §§ 59 og 62 betragtes som boligstøtte til de pågældende.
Endelig  

 gælder det samme for personer, der i en periode har fået forskud på pension,  

 og som derfor efter lovens § 2, stk. 2, har været berettiget til boligstøtte,  

 men hvor pensionsansøgningen senere bliver afslået.
 Kommunerne indbetaler til staten de beløb, der modtages som  

 tilbagebetaling for boligydelseslån, jfr. lovens § 64, stk. 1, 3. pkt.
 Af de udlånsmidler, som er fornødne til lån efter lovens §§ 49 og 50,  

 pligtmæssige beboerindskudslån, stiller staten 2/3 til rådighed for  

 kommunerne, jfr. lovens § 64, stk. 2. Af de renter og afdrag, som indbetales  

 til kommunen fra låntagerne, samt eventuelle indekstillæg, der tilfalder  

 kommunen, beholder kommunen 1/3, mens 2/3 indbetales til staten, jfr. pkt.  

 15.3.
 Det er en forudsætning for adgangen til statsrefusion, at lovens  

 betingelser i det enkelte tilfælde er opfyldt, og at ydelserne er beregnet i  

 overensstemmelse med lovens regler og bestemmelserne i dette cirkulære.
 Efter bestemmelsen i lovens § 64, stk. 4, fastsættes følgende regler om  

 udbetaling af statsrefusion, regnskabsaflæggelse og revision.
 18.4. Udbetaling af statsrefusion.
 For boligsikring og boligydelse kan kommunerne få løbende  

 forskudsvis statsrefusion, idet det efter forhandling mellem  

 finansministeriet og de kommunale organisationer er bestemt, at  

 statsrefusionen af kommunernes boligsikrings- og boligydelsesudgifter  

 udbetales efter samme regler som refusion af udgifter til sociale ydelser,  

 det vil sige, at den forskudsvise refusion ydes fuldtud med 100 pct. af de  

 forventede refusionsbeløb.
 Anmodning om forskud på statsrefusion af boligsikring og boligydelse  

 indsendes til Kongeriget Danmarks Hypotekbank og Finansforvaltning,  

 Landgreven 4, 1301 København K., senest den 10. januar med oplysning om,  

 hvilke udgifter kommunen forventer i januar kvartal.
 Hypotekbanken vil derefter snarest, for så vidt angår januar kvartal, og  

 derefter senest den 25. i hver af de følgende første kvartalsmåneder, anvise  

 kommunerne et forskud, svarende til 100 pct. af det forventede refusionsbeløb  

 i det pågældende kvartal.
 Såfremt en kommune i løbet af året får væsentlige stigninger i udgiften  

 til boligstøtte, f. eks. hvis et større byggeri tages i brug, kan kommunen  

 efter fremsat begæring få den kvartalsvise forskudsrefusion forhøjet med det  

 forventede, yderligere refusionsbeløb.
I de indsendte opgørelser fradrages de beløb, kommunerne har modtaget som  

 tilbagebetaling af lån, jfr. lovens § 64, stk. 1, sammenholdt med kap.  

 7. Afregning af tilbagebetalte lån med renter skal ske med 100 pct.
Det er  

 derfor nødvendigt, at beløbene fratrækkes efter slutresultatet af  

 anvisningsopgørelsen for refusion af udgifter.
 Såfremt kommunen opgiver pantesikkerheden i en boligstøttemodtagers  

 ejendom, f. eks. ved tvangsauktion eller ved salg til en efter kommunens skøn  

 rimelig pris, skal kommunen give meddelelse herom, uagtet der stadigvæk  

 består et personligt krav mod boligstøttemodtageren.
 Kommunalbestyrelsen skal desuden give oplysning om tilfælde, hvor  

 boligstøtte derudover, det vil sige det personlige  krav, må afskrives  

 som uerholdeligt, jfr. tillige pkt. 14.8.
 18.5. Restafregning.
 Efter regnskabsårets udløb anvises eventuel restrefusion af boligsikring  

 og boligydelse på grundlag af det endelige regnskab.
 18.6. Boligstøtteregnskabet.
 Kommunalbestyrelsen skal udfærdige et særligt regnskab over udgifter til  

 boligstøtte efter regler, der fastsættes af boligministeren, jfr. lovens §  

 64, stk. 4.
 Det påhviler kommunalbestyrelsen hvert kvartal at aflægge regnskab for  

 beboerindskudslån samt for modtagelse af renter, afdrag og eventuelle  

 indekstillæg.
Regnskab for beboerindskudslån opgøres på et særligt skema, som kan  

 rekvireres i Kongeriget Danmarks Hypotekbank og Finansforvaltning.
Skemaet  

 indsendes i udfyldt stand til hypotekbanken efter hvert kvartals udløb  

 forsynet med underskrift af borgmesteren.
Mellemværendet mellem staten og kommunen opgøres på den måde, at staten  

 refunderer kommunen 2/3 af nettoudlånet i kvartalet.
Hvis modtagne renter,  

 afdrag og indekstillæg overstiger udlånene i et kvartal, skal kommunen  

 indbetale 2/3 af forskelsbeløbet til staten.
Derudover betaler kommunen ikke  

 renter og afdrag af de beløb, som staten stiller til rådighed.
 Opgørelse for oktober kvartal udfærdiges i 2 eksemplarer, hvoraf den ene,  

 forsynet med revisionserklæring, jfr. nærværende cirkulæres pkt. 18.9.,  

 indsendes til Kongeriget Danmarks Hypotekbank og Finansforvaltning,  

 Revisionskontoret, Postbox 88, 1003 København K.
 Efter regnskabsårets afslutning skal kommunalbestyrelsen således udarbejde  

 en opgørelse over den udbetalte boligsikring og boligydelse.
Opgørelserne over udgifterne til boligsikring og boligydelse i  

 regnskabsåret skal ske på særskilte skemaer.
Dette skema udsendes af  

 Kongeriget Danmarks Hypotekbank og Finansforvaltning, Landgreven 4, 1301  

 København K.
Opgørelsen skal underskrives af borgmesteren og af den ansvarlige leder af  

 kommunens revision.
Den skal indsendes til Kongeriget Danmarks Hypotekbank og  

 Finansforvaltning, så vidt muligt inden den 15. august.
På grundlag af  

 opgørelsen udbetales den eventuelle resterende statsrefusion, uanset om  

 revisionen er afsluttet.
 Hvis refusionsbeløbet udbetales, før revisionen er afsluttet, vil der  

 blive krævet berigtigelse, hvis revisionen giver anledning hertil.
 Hvad angår regnskabernes indhold bemærkes, at der i hovedopstillingen over  

 udgifterne skal optages de faktisk udbetalte boligstøttebeløb i  

 regnskabsåret.
Rejses der krav om tilbagebetaling af allerede udbetalt boligstøtte, skal  

 kravet herom modregnes i den boligstøtteudgift, der berettiger til  

 statsrefusion i det regnskabsår, hvor tilbagebetalingskravet rejses.
Dette  

 indebærer, at kommunerne er berettigede til hele tilbagebetalingsbeløbet,  

 efterhånden som det indgår.
Staten refunderer kommunernes eventuelle tab, når det konstateres, at  

 tilbagebetalingskravet ikke kan gennemføres.
Ved refusionen anvendes den i  

 det pågældende finansår gældende refusionssats.
Dette tab kan således  

 anmeldes til refusion.
 Regnskabsdifference konstateret ved revision af de kommunale årsregnskaber  

 for boligstøtte henstilles generelt medtaget på opgørelsen for det følgende  

 regnskabsår.
 18.7. Fordeling af boligstøtteudgifter i hovedstadsområdet.
 I henhold til lovens § 64, stk. 3, skal der foretages en særskilt  

 fordeling af den kommunerne i hovedstadsområdet påhvilende del af  

 boligstøtten, således at den enkelte kommunes andel fastsættes i forhold til  

 kommunernes skattepligtige indkomster for personer, således som disse  

 indkomster er opgjort i henhold til lovgivningen om kommunal udligning i  

 indkomståret forud for det finansår, fordelingen vedrører.
 Fordelingen og anvisningen foretages af Kongeriget Danmarks Hypotekbank og  

 Finansforvaltning, der samtidig tilvejebringer de nødvendige oplysninger om  

 de skattepligtige indkomster i de enkelte kommuner.
 Hovedstadsområdet omfatter det i § 1, stk. 2, i lov nr. 331 af 13. juni  

 1973, der senest er ændret ved lov nr. 126 af 25. marts 1981, omhandlede  

 område, nemlig Københavns og Frederiksberg kommuner og samtlige kommuner i  

 Københavns, Frederiksborg og Roskilde amter.
 Den refusion, der tilfalder kommunerne, vil blive anvist af hypotekbanken,  

 der tilsvarende vil kræve indbetaling hos de kommuner, der skal refundere  

 beløb.
 Såfremt revisionen af kommunernes regnskaber ikke er afsluttet, sker  

 beregningen under forbehold, og hypotekbanken er berettiget til senere at  

 fremsætte krav om berigtigelse, såfremt revisionen af de enkelte kommuners  

 boligstøtteregnskab måtte give anledning hertil.
 18.8. Registreringssystemet og bogføring.
 Det påhviler kommunen at oprette et register over sine  

 boligstøttemodtagere.
En kommune, der ikke benytter EDB til boligstøtte, skal oprette et  

 kartotek, hvor hver modtager opføres på et kartotekskort forsynet med samme  

 journalnummer som aktmappen.
Kortets oplysninger om boligstøttemodtagerens  

 økonomiske forhold må kontrolleres årligt på grundlag af skattemyndighedernes  

 oplysninger, og oplysningerne om beboerantal må ajourføres efter  

 folkeregistret - i større kommuner vil det være praktisk at træffe en  

 ordning, således at folkeregistret giver oplysninger til kartoteket om alle  

 ændringer i husstandens størrelse, så snart ændringen har fundet sted.
Kortet  

 bør indrettes således, at der er plads til »særlige bemærkninger«,  

 hvor man eventuelt kan henvise til aktstykker i aktmappen; endvidere må der  

 gives oplysninger om de månedlige udbetalinger.
 For så vidt angår regler for anvendelse af EDB henvises til de af  

 finansministeren fastsatte forskrifter herfor.
De af ansøgeren givne oplysninger om økonomiske forhold, lejlighedens  

 (ejendommens) beboerantal, ejendommens ibrugtagelse osv. må kontrolleres  

 efter oplysningerne i folkeregistret, hos skattemyndighederne osv., og  

 oplysningerne om leje må dokumenteres, f. eks. ved erklæring fra udlejeren.  

 Det forudsættes, at der på et hvilket som helst tidspunkt i regnskabsåret let  

 kan foretages en opgørelse over ydelserne til hver person.
Det må herved være  

 muligt umiddelbart at konstatere, hvilken del af ydelserne, der har form af  

 lån.
 18.9. Revision.
 I lovens § 64, stk. 4, er det bestemt, at revision af  

 boligstøtteregnskaberne sker ved kommunernes foranstaltning efter regler  

 fastsat af boligministeren.
 I medfør af denne bestemmelse fastsættes herved følgende regler:
A.
Revisionen udføres af vedkommende kommunes revision.
B.
Revisionen foretages i overensstemmelse med god offentlig  

 revisionsskik, således som dette begreb er fastlagt i § 3 i lov nr. 321 af  

 26. juni 1975 om revision af statens regnskaber m.m.
Ved revisionen efterprøves, om regnskabet er rigtigt, og om de  

 dispositioner, der er omfattet af regnskabsaflæggelsen, er i overensstemmelse  

 med meddelte bevillinger, love og andre forskrifter samt indgåede aftaler og  

 sædvanlig praksis.
Endvidere foretages en vurdering af, om der er taget  

 skyldige økonomiske hensyn ved forvaltningen af de midler, der er omfattet af  

 regnskabet.
 Revisionen må i øvrigt tilrettelægges under hensyn til dens betydning for  

 statslige myndigheders styring og kontrol.
C.
Ved udførelsen af den i pkt.
B nævnte revision må revisor bl.a.  

 efterprøve, om kommunens forretningsgang og sagsbehandling inden for de  

 berørte områder, herunder for anvendelse af EDB-systemer, er hensigtsmæssig  

 og betryggende.
 Revisionen af personsager skal omfatte et antal sager inden for hver  

 enkelt kategori af boligstøttemodtagere, og der må ved udvælgelsen af  

 stikprøver lægges særlig vægt på sagsområder og sager, hvor tilkendelse eller  

 beregning af ydelser beror på kommunalbestyrelsens skøn eller vurdering.
 Revisor må efterprøve, om der ved sagsbehandlingen er taget hensyn til  

 principielle afgørelser, der træffes af ankeinstanser inden for de  

 forskellige områder.
 Revisor skal påse, at kommunalbestyrelsen rejser krav om tilbagebetaling  

 af tilskud og lån i behørigt omfang,  at tilbagebetalte lån fuldtud  

 fradrages i refusionsopgørelsen,  at tilbagebetaling af lån sikres som  

 anført i lovens § 32, samt  at tilbagebetalingsbeløb inddrives i  

 overensstemmelse med gældende regler, jfr. bl.a. lovens §§ 31-43.
 For kommunale pensionistboliger skal revisor påse, at udgifterne ved  

 finansiering og drift er i overensstemmelse med de i loven og dette cirkulære  

 fastsatte regler herfor, jfr. afsnit 16 og pkt. 18.9., ligesom revisor skal  

 foretage en vurdering af, om der er taget skyldige økonomiske hensyn ved  

 driften af pensionistboligerne.
D.
Kommunalbestyrelsen (magistratsafdelingen) skal give revisionen adgang  

 til at foretage de undersøgelser m.v., denne finder nødvendige og sørge for,  

 at revisionen i øvrigt får de oplysninger og den bistand, som revisionen  

 anser for påkrævet for udførelsen af hvervet.
E.
Den endelige årlige refusionsopgørelse (bilagt tilhørende  

 specifikationer) skal af revisionen forsynes med påtegning, hvoraf fremgår,  

 at opgørelsen er revideret, og at revisionen er udført i overensstemmelse med  

 reglerne i kommunens revisionsregulativ og dette cirkulære.
 Påtegningen må indeholde revisors erklæring om, at opgørelsen af  

 statsrefusion er foretaget i overensstemmelse med gældende  

 refusionsbestemmelser.
Der skal i påtegningen henvises til den i pkt.
F nævnte beretning.
F.
Revisor afgiver hvert år, senest samtidig med afgivelsen af beretning  

 om revisionen af kommunens øvrige regnskaber, beretning om revisionen i  

 henhold til nærværende cirkulære.
I beretningen redegøres for den udførte revision, herunder for den i  

 medfør af pkt.
C foreskrevne revision, samt for alle væsentlige forhold, der  

 har givet anledning til bemærkninger.
Der redegøres endvidere for forhold af  

 principiel eller økonomisk betydning, som revisor finder anledning til at  

 fremdrage, herunder tilfælde, hvor fortolkning af gældende regler giver  

 anledning til tvivl.
G.
Kommunalbestyrelsen oversender revisionens beretning sammen med  

 besvarelsen af eventuelle revisionsbemærkninger til vedkommende kommunale  

 tilsynsmyndighed senest samtidig med oversendelsen af beretningen om  

 revisionen af kommunens øvrige regnskaber.
Samtidig sender  

 kommunalbestyrelsen 1 eksemplar af besvarelsen til revisor.
For Københavns og Frederiksberg kommuner sker indsendelsen til  

 boligministeren.
Har revisor fremført bemærkninger, og skønner  

 tilsynsmyndigheden, at der ikke af kommunalbestyrelsen er truffet de  

 nødvendige foranstaltninger til at berigtige forholdet, indberettes sagen  

 ledsaget af tilsynsmyndighedens bemærkninger til boligstyrelsen.
H.
Rigsrevisor udøver tilsyn i overensstemmelse med forskrifterne i §§ 5  

 og 6 i lov om revisionen af statens regnskaber m.m.
 Rigsrevisor kan af kommunalbestyrelsen forlange sig meddelt alle sådanne  

 oplysninger, som efter hans skøn er af betydning for tilsynet, jfr. § 12 i  

 nævnte lov.
 18.10. Kommunale pensionistboliger.
 Med boligstøtte til pensionister i kommunale pensionistboliger er der  

 gjort op i cirkulærets afsnit 16 og de nedenstående bestemmelser om opgørelse  

 af boligudgiften.
 Kommunernes udgifter til pensionistboliger udløser ikke i sig selv  

 refusion efter lovens § 64. Beløb, der kan betragtes som boligstøtte i  

 pensionistboliger, optages på kontoen for boligydelse, jfr. pkt. 18.6. Der  

 kan således ikke ske anmeldelse til statsrefusion af beløb, der hidrører fra  

 perioder mellem to lejemål, hvor de kommunale pensionistboliger gennemgår en  

 istandsættelse eller en restaurering.
 Om regnskab for pensionistboliger henvises til pkt. 18.14.
 18.11. Opgørelse af boligudgiften i kommunale pensionistboliger.
For kommunale pensionistboliger kan boligudgiften som opgjort  

 efterfølgende under pkt.
A og B ikke overstige de i § 34, stk. 1, nr. 5 og 6,  

 fastsatte maksimumsbeløb pr. lejlighed.
A.
Kommunalt ejede pensionistboliger.
 Ved opgørelsen af boligudgiften benyttes som udgangspunkt den af kommunen  

 budgetterede udgift til drift af pensionistboligerne opgjort forholdsmæssigt  

 i forhold til enten antallet af lejligheder, såfremt disse er af samme  

 størrelse, eller i forhold til etageareal.
 De udgifter, der medtages ved boligudgiftens fastsættelse, er følgende:
 Afskrivning:
 Som årlig afskrivning kan medtages 2 pct. af bygningens godkendte  

 anskaffelsessum (ekscl. grundudgifter). Det kan ikke vælges i stedet for  

 afskrivning at medtage afdrag på lån i boligudgiften.
 Foretagelse af afskrivninger på nye boliger bør afvente den endelige  

 afslutning af byggeregnskabet, men afskrivning kan så foretages med virkning  

 fra boligens ibrugtagelse.
Såfremt en bygning tages i brug i tiden 1. januar til 30. juni, beregnes  

 de 2 pct. afskrivning første gang ved udløbet af det regnskabsår, i hvilket  

 bygningen er taget i brug.
I andre tilfælde beregnes afskrivningen første  

 gang ved udløbet af det følgende regnskabsår.
 Restanskaffelsessummen har betydning for størrelsen af det rentebeløb, der  

 kan medtages i boligudgifterne, jfr. nedenfor om forrentning, og ved  

 bygninger, der er opført inden den 1. juni 1951, beregnes  

 restanskaffelsessummen - uanset med hvilke faktiske beløb, der hidtil er  

 afskrevet som om foranstående regel om 2 pct. afskrivning havde været  

 anvendt, siden bygningen blev taget i brug.
 Forrentning:
For ejendomme taget i brug inden den 1. juli 1973 kan i de udgifter, der  

 danner grundlag for boligudgiftens beregning - uanset hvordan de i boligen  

 indestående lån eller egenkapital forrentes - medtages 33/4 pct. årligt af  

 bygningens restanskaffelsessum, såfremt bygningen er opført med statslån  

 bevilget inden den 1. oktober 1954, og 41/4 pct. årligt, såfremt bygningen er  

 opført uden statslån eller med statslån bevilget efter den 1. oktober 1954.  

 Endvidere kan renter af grundens værdi medtages til samme rentefod.  

 Eventuelle administrations- eller reservefondsbidrag til låneinstitut kan  

 ikke medtages.
Eventuelle driftstilskud efter byggestøttelovgivningen  

 medtages som indtægt.
 For ejendomme taget i brug efter den 1. juli 1973, kan i de udgifter, der  

 danner grundlag for boligudgiftens beregning, medtages den faktiske udgift  

 til forrentning af den bogførte værdi.
 For egenkapitalen beregnes samme rentesats som for optagne prioritetslån.  

 For ubehæftede ejendomme kan der beregnes en rentesats på 8 pct. årligt.
 Det bemærkes, at beregningen af udgifterne til forrentning i  

 ibrugtagelsesåret - i modsætning til udgifterne til afskrivning - skal  

 foretages på grundlag af datoen for ejendommens ibrugtagelse (eventuelt en  

 gennemsnitlig ibrugtagelsesdato).
 Andre udgifter:
 Udgifter til forsikringer, skatter, afgifter m.v., f. eks. vand og el,  

 samt varmeudgifter optages på boligens konto i kommunens driftsregnskab.
Udgifter til vedligeholdelse og hovedistandsættelse optages på boligens  

 konto i kommunens driftsregnskab.
Såfremt der - eventuelt i forbindelse med  

 sædvanlig vedligeholdelse eller hovedistandsættelse - gennemføres egentlige  

 nye anlæg, forbedringer eller ombygninger, må udgifterne herved optages som  

 anlægsudgifter og indgå ved beregning af forrentning og afskrivning, jfr.  

 foranstående.
 Udgifter til lønninger til varmemester, inspektør, vicevært m.v. samt  

 udgifter til renholdelse, belysning på trapper og gange m.v. optages på  

 boligens konto i kommunens driftsregnskab.
B.
Kommunalt lejede pensionistboliger.
 Som boligudgift medtages den kontraktligt fastsatte husleje, der af  

 kommunen betales til det pågældende boligselskab (incl. eventuel varmeudgift  

 og udgift til vedligeholdelse).
 Såfremt det af lejevilkårene fremgår, at kommunen selv afholder udgifterne  

 til vedligeholdelse, kan huslejeudgiften ved beregning af boligstøtte enten  

 forhøjes med 5, 10, 15 eller 20 pct., jfr. pkt. 6.3., eller med de faktiske  

 vedligeholdelsesudgifter, der afhængig af vedligeholdelsespligten dog ikke må  

 overstige de ovennævnte pct.-satser.
 Boligudgiften for den enkelte lejlighed vil ikke kunne overstige de i  

 lovens § 34, stk. 1, nr. 5 og 6, fastsatte maksimumsbeløb.
 18.12. Særligt om boligstøtte til pensionister i kommunale  

 pensionistboliger.
 Boligstøtten kan ikke overstige de i lovens § 34, stk. 1, nr. 6, fastsatte  

 maksimumsbeløb, jfr. pkt. 12.7.
 I de tilfælde, hvor huslejeudgiften er fastsat efter § 59, stk. 5, nr. 1  

 og 2, vil forskellen mellem den huslejeudgift, pensionisten betaler, og de  

 faktiske omkostninger kunne anmeldes til refusion som boligstøtte inden for  

 de i første afsnit nævnte maksimumsbeløb.
 Det er dog en betingelse herfor, at boligudgiften ikke overstiger de i §  

 34, stk. 1, nr. 5 og 6, nævnte maksimumsbeløb, samt at omkostningerne må  

 anses for rimelige i forhold til boligens brugsværdi, herunder de  

 foranstaltninger, der gennemføres for at forbedre pensionistens vilkår i  

 boligen.
 Ved refusion af kommunale pensionistboliger skal som udgangspunkt lægges  

 det endelige regnskab til grund, jfr. pkt. 18.14.
 I det omfang, der er uvæsentlige afvigelser mellem budget og regnskab, kan  

 grundlaget for refusionsanmeldelsen være det for det pågældende  

 pensionistboligkompleks vedtagne budget.
 Kommunen bør i de i § 59, stk. 5, nr. 1, nævnte tilfælde med regelmæssige  

 mellemrum justere den for pensionisten fastsatte husleje under hensyn til den  

 almindelige leje for lejligheder med tilsvarende brugsværdi i kommunen.
 18.13. pensionistboliger, der delvis anvendes til udlejningslejligheder på  

 almindelige vilkår.
 For de lejligheder, der ikke længere anvendes til pensionistboliger,  

 beregnes boligstøtten efter de almindelige for lejere gældende regler, jfr.  

 lovens §§ 11-12.
 Ved fastsættelse af den kontraktlige leje benyttes som udgangspunkt den af  

 kommunen budgetterede udgift til drift af lejligheden, hvor indgår samme  

 udgifter som nævnt i pkt. 18.11.A., ekscl. opvarmningsudgifter samt udgifter  

 til lejerens forbrug af varmt vand og elektricitet.
 18.14. Regnskab for kommunale pensionistboliger.
 Til brug for revisionens kontrol med de beløb, som i form af boligstøtte  

 overføres fra pensionistboligudgifterne til kontoen for boligydelse samt til  

 brug for revisionens vurdering af udgifterne ved boligernes finansiering og  

 drift, jfr. pkt. 18.9., skal foreligge regnskab for de enkelte  

 pensionistboliger, men disse regnskaber optages ikke i refusionsopgørelsen  

 (refusionsberegningsskemaerne).
Overgangsbestemmelser 19.1. Lovens ikrafttrædelse.
 Loven træder i kraft den 1. januar 1983, jfr. lovens § 66, stk. 1.
 Samtidig ophæves lov om boligsikring, jfr. lovbekendtgørelse nr. 513 af  

 25. november 1980, og lov om boligydelse til pensionister, jfr.  

 lovbekendtgørelse nr. 360 af 4. august 1980.
 19.2. Afvikling af den indtil 1. januar 1979 gældende boligsikringsordning  

 for pensionister i private andelsboligforeninger.
 Pensionister, der som andelshavere i en privat andelsboligforening  

 benytter en beboelseslejlighed i foreningens ejendom til helårsbeboelse, har  

 indtil 1. januar 1979 kunnet modtage boligsikring efter den særlige regel  

 herom i den dagældende boligsikringslovs § 3 b.
Ordningen efter boligsikringsloven gik nærmere ud på, at det beløb, der  

 blev udbetalt som boligsikring, skulle tilbagebetales ved andelsforholdets  

 ophør, jfr. lovens § 33. Tilbagebetalingskravet er dog begrænset på den måde,  

 at der ikke kræves større beløb tilbage end boligandelens værdistigning i den  

 periode, hvor der er ydet boligsikring.
Det tilbagebetalingspligtige beløb  

 skal ikke forrentes, jfr. lovens § 67, stk. 1.
Ved overgangsbestemmelsen i lovens § 67 er der fastsat regler om  

 fremgangsmåden ved afviklingen af den indtil 1. januar 1979 gældende ordning  

 efter den dagældende boligsikringslovs § 3 b.
Afviklingen tager alene sigte  

 på, at der pr. 1. januar 1979 blev foretaget en opgørelse af det  

 tilbagebetalingspligtige boligsikringsbeløb.
Selve tilbagebetalingen skal  

 derimod først finde sted på det senere tidspunkt, hvor andelsforholdet  

 ophører.
 For at kunne beregne størrelsen af det beløb, som pensionisten ved  

 andelsforholdets ophør skal tilbagebetale af den modtagne boligsikring, skal  

 der som nævnt pr. 31. december 1978 ske en opgørelse over værdistigningen på  

 boligandelen for den periode, hvor der er udbetalt boligsikring.
 Efter § 67, stk. 2, beregnes værdistigningen på grundlag af stigningen i  

 byggeomkostningsindekset fra det kvartal, hvor udbetaling af boligsikring til  

 pensionisten blev påbegyndt, indtil oktober kvartal 1978.  

 Byggeomkostningsindekset offentliggøres hvert kvartal i Nyt fra Danmarks  

 Statistik.
Kommunerne indbetaler til staten det beløb, der ved andelsforholdets ophør  

 modtages i tilbagebetalt boligsikring.
Indbetalingen til staten sker efter de  

 regler, der i lovens § 64 gælder for indbetaling af tilbagebetalte  

 boligydelseslån, jfr. cirkulærets pkt. 18.4.
 19.3. Boligsikring efter § 3 a, stk. 2, i den indtil 1. januar 1980  

 gældende boligsikringslov.
Lejere, der har opnået boligsikring efter § 3 a, stk. 2, i den indtil 1.  

 januar 1980 gældende lov, jfr. lovbekendtgørelse nr. 389 af 1. august 1978,  

 om rokeringsboligsikring, bevarer retten hertil, uanset at bestemmelsen fra  

 1. januar 1980 er ophævet.
Dette indebærer, at boligtageren er berettiget til  

 at oppebære den ydelse, han ville kunne have oppebåret, hvis reglen ikke var  

 ophævet, og der skal således ske nedtrapning af ydelsen som hidtil.
 19.4. Lovens anvendelsesområde.
 Det fremgår af lovens § 69, at denne ikke finder anvendelse for Færøerne  

 og Grønland.
 19.5. Gradvis årlig forhøjelse af huslejeudgiften for visse særlige  

 grupper af pensionister i kommunale pensionistboliger.
Reglerne om en gradvis årlig forhøjelse af huslejeudgiften for visse  

 særlige grupper af pensionister i kommunale pensionistboliger er ophævet.
Det  

 drejer sig om pensionister, der pr. 1. juni 1973 og siden har boet i samme  

 pensionistbolig, eller som indtil 1. januar 1979 har været omfattet af  

 betalingsreglerne i den dagældende boligsikringslovs § 20, stk. 2.
 Disse pensionister overgår herefter til at modtage boligstøtte efter de  

 almindelige regler jfr. lovens kapitel 4.
Boligstyrelsen den 30. august 1982 H.E.
Rasmussen /Birgitte Raaschou-Nielsen Bilag 1 (* 1) De anførte procenter for grænsebeløb ved husstandsindkomster over  

 inkomstgrænsen på 45.200 kr. gælder kun for den del af indkomsten, der  

 overstiger indkomstgrænsen.
 (* 2) Grænsebeløbet kan ikke være mindre end et minimumsbeløb på 4.100  

 kr., jfr. lovens § 18, stk. 1.
 (* 3) Reglerne om et maksimumbeløb for boligudgiften og boligstøtten kan  

 beevirke, at ansøgeren kommer til at betale en større andel af lejen selv.  

 For boligsikringsmodtagere gælder endvidere, at der højst kan udbetales  

 støtte svarende til 3/4 af forskellen mellem lejen og grænsebeløbet, jfr.  

 lovens § 18, stk. 3. Videre gælder, at for boligsikringsmodtagere uden børn  

 kan boligsikringen ikke overstige 15 pct. af lejen, jfr. lovens § 18, stk. 4.
 (* 4) Udredningen af faktoren 28 er aket ud fra følgende tabel idet  

 faktoren til beregning af antal måneder, et månedligt lånebeløb beregnes  

 renten af, opgøres således:
