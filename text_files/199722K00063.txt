Nr LSF 63 Forslag til Lov om Skjern Å Naturprojekt Fremsat af miljø- og energiministeren (Svend Auken) den 16. april 1998 Vedtaget ved tredjebehandling den 26. juni 1998 Lov nr. 493 af 03/07/1998 Kapitel 1 Formål og område § 1. Lovens formål er at gennemføre en genopretning af Skjern  

 Å-systemet fra Borris til udløbet i Ringkøbing Fjord inden for de områder i  

 Skjern Kommune og Egvad Kommune, Ringkjøbing Amt, som fremgår af kortbilag 1  

 (projektområdet).
 Stk. 2. Genopretningen skal skabe mulighed for, at åsystemets  

 snoninger og naturlige vandstandsvariationer genskabes, og dermed bidrage til  

 at forbedre levevilkårene for dyre- og plantelivet, sikre en høj  

 vandløbskvalitet i Skjern Å-systemet og høj vandkvalitet i Ringkøbing Fjord  

 samt forbedre mulighederne for friluftslivet.
Kapitel 2 Projektets gennemførelse § 2. Mellem Borris og Rute 11 lægges Skjern Å overvejende tilbage  

 i sine gamle slyngninger. Åen skal gå under den eksisterende bro mellem  

 Gjaldbæk og Sønderby og vil på strækningen mellem sammenløbet med Omme Å og  

 Rute 11 blive lagt i et leje syd for det nuværende leje.
Omme Å lægges på  

 strækningen fra sammenløbet med Gundesbøl Å til sammenløbet med Skjern Å  

 tilbage i sine gamle slyngninger.
Gundesbøl Å lægges i sit gamle leje på  

 strækningen til Præstbro.
Skjern Å vil fortsat passere Rute 11 og jernbanen  

 mellem Skjern og Tarm under de eksisterende broer.
Stk. 2. Vest for Rute 11 føres Skjern Å syd om det centrale  

 Hestholm, hvor et søområde vil blive dannet, og under en ny bro ved  

 Lønborgvej umiddelbart nord for Lønborg.
Inden udløbet i Ringkøbing Fjord  

 opdeles Skjern Å i flere løb, så der skabes et deltaområde.
 § 3. De nye vandløb udgraves, mens størstedelen af de nuværende  

 vandløbsstrækninger og afvandingskanaler, der bliver overflødige, bliver  

 fyldt op.
Stk. 2. Dele af Skjern Å's norddige og Sydlige Parallelkanals  

 diger bevares.
Overflødige diger fjernes eller reduceres.
Der etableres nye  

 diger i vestenden af Lønborg-Kyvling Pumpelag, i østenden af Damsø Pumpelag  

 samt øst for Lønborggård.
Stk. 3. Det nuværende forløb af Rute 11, jernbanen mellem Skjern  

 og Tarm, Lønborgvej, Kodbølvej samt Sønderskovvej ved Gjaldbæk over Skjern Å  

 og Omme Å bevares.
Der etableres en ny bro over Skjern Å ved Lønborgvej og  

 ved Kodbølvej ved Albæk.
Stk. 4. Overflødige pumpelagsbroer og pumpestationer fjernes, og  

 berørte ledningsanlæg omlægges i nødvendigt omfang.
De eksisterende  

 spildevandsledninger ledes til henholdsvis Skjern Å og Ganer Å.
Dambrug inden  

 for projektområdet nedlægges.
 Stk. 5. Der etableres stier og adgangsmuligheder inden for  

 projektområdet.
 § 4. Miljø- og energiministeren træffer beslutning om udførelse af  

 de foranstaltninger inden for projektområdet, der er nødvendige for  

 gennemførelse af projektet.
 Stk. 2. Miljø- og energiministeren kan træffe beslutning om  

 udførelse af mindre foranstaltninger uden for projektområdet, hvis det er  

 nødvendigt for at undgå uønskede konsekvenser af projektet.
 § 5. Miljø- og energiministeren kan med henblik på gennemførelse  

 af projektet erhverve fast ejendom, herunder ved mageskifte og jordfordeling.
Stk. 2. Miljø- og energiministeren kan med henblik på  

 gennemførelse af projektet indgå aftaler med ejere af arealer inden for  

 projektområdet om udførelse af nødvendige foranstaltninger og om arealernes  

 fremtidige drift.
Ministeren lader aftalerne tinglyse på de pågældende  

 ejendomme forud for andre rettigheder, uanset hvornår disse er stiftet.
Stk. 3. Miljø- og energiministeren kan ekspropriere fast ejendom,  

 når det er nødvendigt for gennemførelse af projektet.
Ekspropriation sker  

 efter reglerne i lov om fremgangsmåden ved ekspropriation vedrørende fast  

 ejendom.
 § 6. Der kræves ikke tilladelse efter reglerne i kapitel 2 i lov  

 om naturbeskyttelse og § 35, stk. 1, i lov om planlægning til udførelse af  

 foranstaltninger efter §§ 2-4.
 Stk. 2. Reglerne i kapitel 6, 9 og 10 i lov om vandløb og reglerne  

 i lov om planlægning om tilvejebringelse af region-, kommune- og lokalplaner  

 finder ikke anvendelse på udførelse af foranstaltninger efter §§ 2-4.
 § 7. Enhver, der lider tab ved en foranstaltning vedrørende  

 vandløb efter denne lov, har ret til erstatning.
 Stk. 2. Spørgsmålet om, hvorvidt en foranstaltning vedrørende  

 vandløb efter denne lov medfører erstatningspligt, kan af den, der mener sig  

 berettiget til erstatning, indbringes for landvæsenskommissionen.
 Stk. 3. I mangel af enighed om erstatningens størrelse indbringer  

 miljø- og energiministeren spørgsmålet for landvæsenskommissionen.
 Stk. 4. Landvæsenskommissionens kendelser efter stk. 2 og 3 kan  

 indankes for overlandvæsenskommissionen.
 § 8. Under arbejdets udførelse overtages vedligeholdelsen af de  

 vandløb, der ligger inden for projektområdet, af miljø- og energiministeren.
 Stk. 2. Miljø- og energiministeren kan efter forhandling med  

 vandløbsmyndigheden beslutte i en periode på indtil 4 år efter arbejdets  

 afslutning at overtage vedligeholdelsen helt eller delvis af de vandløb, der  

 ligger inden for projektområdet.
 § 9. Miljø- og energiministeren udarbejder i samarbejde med  

 vandløbsmyndigheden de nødvendige ændringer i gældende regulativer, jf.  

 kapitel 5 i lov om vandløb.
 Stk. 2. I regulativerne skal det bestemmes, at der bortset fra  

 særlige tilfælde ikke må foretages vedligeholdelse.
Kapitel 3 Opfølgende foranstaltninger § 10. Miljø- og energiministeren underretter senest 2 måneder  

 efter lovens ikrafttræden ejere af arealer inden for projektområdet om lovens  

 indhold.
 § 11. Når arbejdet i forbindelse med projektet er afsluttet, må  

 der ikke foretages afvanding eller terrænændring af arealer inden for  

 projektområdet.
 Stk. 2. Tilsynsmyndigheden kan i særlige tilfælde gøre undtagelse  

 fra reglen i stk. 1.
 § 12. Når arbejdet i forbindelse med projektet er afsluttet, må  

 der ikke foretages gødskning og omlægning af græsarealer eller anvendes  

 pesticider inden for projektområdet.
 Stk. 2. Tilsynsmyndigheden kan i særlige tilfælde tillade  

 omlægning af græsarealer og anvendelse af pesticider.
 Stk. 3. Tilsynsmyndigheden kan foretage naturpleje af arealer  

 inden for projektområdet.
 Stk. 4. Ejere eller brugere af arealer inden for projektområdet  

 har ret til erstatning for tab, der følger af begrænsningerne i  

 arealanvendelsen efter stk. 1. Erstatningen fastsættes i forbindelse med  

 indgåelse af aftaler efter § 5, stk. 2, eller gennemførelse af ekspropriation  

 efter § 5, stk. 3.
 § 13. Når arbejdet i forbindelse med projektet er afsluttet, har  

 offentligheden adgang til arealerne inden for projektområdet efter de regler,  

 der efter § 24 i lov om naturbeskyttelse gælder for offentlighedens adgang  

 til offentligtejede, udyrkede arealer, jf. dog stk. 2.
 Stk. 2. Miljø- og energiministeren kan efter forhandling med  

 Ringkjøbing Amtsråd fastsætte nærmere regler om offentlighedens adgang til og  

 rekreative udnyttelse af arealerne, herunder regler der fraviger § 24 i lov  

 om naturbeskyttelse.
 Stk. 3. Ved fastsættelse af regler i medfør af stk. 2 skal hensyn  

 til befolkningens rekreative muligheder, herunder adgang til jagt, fiskeri og  

 sejlads, afvejes over for hensyn til beskyttelse af flora og fauna.
 Stk. 4. Der ydes erstatning for de tab, som påføres ejere eller  

 brugere af arealer, der er omfattet af bestemmelsen i stk. 1, eller af  

 arealer, for hvilke der fastsættes regler i medfør af stk. 2. Reglerne i §§  

 34 og 35 i lov om jagt og vildtforvaltning finder anvendelse ved fastsættelse  

 og udbetaling af erstatning.
 § 14. Miljø- og energiministeren iværksætter i samarbejde med  

 Ringkjøbing Amtsråd under gennemførelsen af projektet og i en periode efter,  

 at det er afsluttet, overvågning af projektets virkning på naturen inden for  

 projektområdet.
Kapitel 4 Administrative bestemmelser § 15. Miljø- og energiministeren kan efter forhandling med  

 Ringkjøbing Amtsråd fastsætte regler om tilsyn med overholdelse af  

 bestemmelserne i § 11, stk. 1, § 12, stk. 1, og § 13, stk. 1, og med  

 overholdelse af regler udstedt i medfør af § 13, stk. 2, herunder regler om,  

 hvilke myndigheder der varetager tilsynet, og om tilsynets nærmere udøvelse.  

 Der kan fastsættes regler om klage over tilsynsmyndighedens afgørelser,  

 herunder at afgørelserne ikke kan indbringes for anden administrativ  

 myndighed.
§ 16. Det påhviler den til enhver tid værende ejer eller bruger af  

 en ejendom at berigtige forhold, der er i strid med loven.
Reglerne i § 74,  

 stk. 2 og 3, og § 92 i lov om naturbeskyttelse finder tilsvarende anvendelse.
 § 17. Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
 Stk. 2. Miljø- og energiministeren kan fastsætte regler om  

 adgangen til at klage over afgørelser, der er truffet i henhold til  

 bemyndigelse efter stk. 1, herunder at afgørelserne ikke kan indbringes for  

 anden administrativ myndighed.
Kapitel 5 Straf og ikrafttræden § 18. Med bøde straffes den, der 1) overtræder § 11, stk. 1, eller § 12, stk. 1, 2) tilsidesætter vilkår i en tilladelse efter § 11, stk. 2, eller § 12,  

 stk. 2, 3) færdes eller opholder sig på arealerne på anden måde end tilladt efter  

 § 13, stk. 1, eller 4) i strid med § 13, stk. 1, forhindrer eller vanskeliggør offentlighedens  

 adgang til arealerne.
 Stk. 2. I regler, der udstedes i medfør af § 13, stk. 2, kan der  

 fastsættes straf af bøde for overtrædelse af bestemmelser i reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 19. Loven træder i kraft dagen efter bekendtgørelsen i  

 Lovtidende.
 Stk. 2. Miljø- og energiministeren træffer beslutning om ophævelse  

 af følgende bestemmelser:
 1) Overfredningsnævnets kendelse af 29. oktober 1956 vedrørende fredning  

 af Raaddensig Dam og nogle tilstødende arealer.
 2) Overfredningsnævnets kendelse af 28. april 1973 om fredning af arealer  

 ved Albæk Bro i Skjern Kommune, for så vidt angår bestemmelser vedrørende  

 arealer inden for projektområdet.
Bilag 1 Oprindeligt fremsat forslag Kapitel 1 Formål og område § 1. Lovens formål er at gennemføre en genopretning af Skjern  

 Å-systemet fra Borris til udløbet i Ringkøbing Fjord inden for de områder i  

 Skjern Kommune og Egvad Kommune, Ringkjøbing Amt, som fremgår af kortbilag 1  

 (projektområdet).
 Stk. 2. Genopretningen skal skabe mulighed for, at åsystemets  

 snoninger og naturlige vandstandsvariationer genskabes og dermed bidrage til  

 at forbedre levevilkårene for dyre- og plantelivet, sikre en høj  

 vandløbskvalitet i Skjern Å-systemet og høj vandkvalitet i Ringkøbing Fjord  

 samt forbedre mulighederne for friluftslivet.
Kapitel 2 Projektets gennemførelse § 2. Mellem Borris og Rute 11 lægges Skjern Å overvejende tilbage  

 i sine gamle slyngninger. Åen skal gå under den eksisterende bro mellem  

 Gjaldbæk og Sønderby og vil på strækningen mellem sammenløbet med Omme Å og  

 Rute 11 blive lagt i et leje syd for det nuværende leje.
Omme Å lægges på  

 strækningen fra sammenløbet med Gundesbøl Å til sammenløbet med Skjern Å  

 tilbage i sine gamle slyngninger.
Gundesbøl Å lægges i sit gamle leje på  

 strækningen til Præstbro.
Skjern Å vil fortsat passere Rute 11 og jernbanen  

 mellem Skjern og Tarm under de eksisterende broer.
Stk. 2. Vest for Rute 11 føres Skjern Å syd om det centrale  

 Hestholm, hvor et søområde vil blive dannet, og under en ny bro ved  

 Lønborgvej umiddelbart nord for Lønborg.
Inden udløbet i Ringkøbing Fjord  

 opdeles Skjern Å i flere løb, så der skabes et deltaområde.
 § 3. De nye vandløb udgraves, mens størstedelen af de nuværende  

 vandløbsstrækninger og afvandingskanaler, der bliver overflødige, bliver  

 fyldt op.
Stk. 2. Dele af Skjern Å's norddige og Sydlige Parallelkanals  

 diger bevares.
Overflødige diger fjernes eller reduceres.
Der etableres nye  

 diger i vestenden af Lønborg-Kyvling Pumpelag, i østenden af Damsø Pumpelag  

 samt øst for Lønborggård.
Stk. 3. Det nuværende forløb af Rute 11, jernbanen mellem Skjern  

 og Tarm, Lønborgvej, Kodbølvej samt Sønderskovvej ved Gjaldbæk over Skjern Å  

 og Omme Å bevares.
Der etableres en ny bro over Skjern Å ved Lønborgvej og  

 ved Kodbølvej ved Albæk.
Stk. 4. Overflødige pumpelagsbroer og pumpestationer fjernes, og  

 berørte ledningsanlæg omlægges i nødvendigt omfang.
De eksisterende  

 spildevandsledninger ledes til henholdsvis Skjern Å og Ganer Å.
Dambrug inden  

 for projektområdet nedlægges.
 Stk. 5. Der etableres stier og adgangsmuligheder inden for  

 projektområdet.
 § 4. Miljø- og energiministeren træffer beslutning om udførelse af  

 de foranstaltninger inden for projektområdet, der er nødvendige for  

 gennemførelse af projektet.
 Stk. 2. Miljø- og energiministeren kan træffe beslutning om  

 udførelse af mindre foranstaltninger uden for projektområdet, hvis det er  

 nødvendigt for at undgå uønskede konsekvenser af projektet.
 § 5. Miljø- og energiministeren kan med henblik på gennemførelse  

 af projektet erhverve fast ejendom, herunder ved mageskifte og jordfordeling.
Stk. 2. Miljø- og energiministeren kan med henblik på  

 gennemførelse af projektet indgå aftaler med ejere af arealer inden for  

 projektområdet om udførelse af nødvendige foranstaltninger og om arealernes  

 fremtidige drift.
Ministeren lader aftalerne tinglyse på de pågældende  

 ejendomme forud for andre rettigheder, uanset hvornår disse er stiftet.
Stk. 3. Miljø- og energiministeren kan ekspropriere fast ejendom,  

 når det er nødvendigt for gennemførelse af projektet.
Ekspropriation sker  

 efter reglerne i lov om fremgangsmåden ved ekspropriation vedrørende fast  

 ejendom.
 § 6. Der kræves ikke tilladelse efter reglerne i kapitel 2 i lov  

 om naturbeskyttelse og § 35, stk. 1, i lov om planlægning til udførelse af  

 foranstaltninger efter §§ 2-4.
 Stk. 2. Reglerne i kapitel 6, 9 og 10 i lov om vandløb og reglerne  

 i lov om planlægning om tilvejebringelse af region-, kommune- og lokalplaner  

 finder ikke anvendelse på udførelse af foranstaltninger efter §§ 2-4.
 § 7. Enhver, der lider tab ved en foranstaltning vedrørende  

 vandløb efter denne lov, har ret til erstatning.
 Stk. 2. Spørgsmålet om, hvorvidt en foranstaltning vedrørende  

 vandløb efter denne lov medfører erstatningspligt, kan af den, der mener sig  

 berettiget til erstatning, indbringes for landvæsenskommissionen.
 Stk. 3. I mangel af enighed om erstatningens størrelse indbringer  

 miljø- og energiministeren spørgsmålet for landvæsenskommissionen.
 Stk. 4. Landvæsenskommissionens kendelser efter stk. 2 og 3 kan  

 indankes for overlandvæsenskommissionen.
 § 8. Under arbejdets udførelse overtages vedligeholdelsen af de  

 vandløb, der ligger inden for projektområdet, af miljø- og energiministeren.
 Stk. 2. Miljø- og energiministeren kan efter forhandling med  

 vandløbsmyndigheden beslutte i en periode på indtil 4 år efter arbejdets  

 afslutning at overtage vedligeholdelsen helt eller delvis af de vandløb, der  

 ligger inden for projektområdet.
 § 9. Miljø- og energiministeren udarbejder i samarbejde med  

 vandløbsmyndigheden de nødvendige ændringer i gældende regulativer, jf.  

 kapitel 5 i lov om vandløb.
 Stk. 2. I regulativerne skal det bestemmes, at der bortset fra  

 særlige tilfælde ikke må foretages vedligeholdelse.
Kapitel 3 Opfølgende foranstaltninger § 10. Miljø- og energiministeren underretter senest 2 måneder  

 efter lovens ikrafttræden ejere af arealer inden for projektområdet om lovens  

 indhold.
 § 11. Når arbejdet i forbindelse med projektet er afsluttet, må  

 der ikke foretages afvanding eller terrænændring af arealer inden for  

 projektområdet.
 Stk. 2. Tilsynsmyndigheden kan i særlige tilfælde gøre undtagelse  

 fra reglen i stk. 1.
 § 12. Når arbejdet i forbindelse med projektet er afsluttet, må  

 der ikke foretages gødskning og omlægning af græsarealer eller anvendes  

 pesticider inden for projektområdet.
 Stk. 2. Tilsynsmyndigheden kan i særlige tilfælde tillade  

 omlægning af græsarealer og anvendelse af pesticider.
 Stk. 3. Tilsynsmyndigheden kan foretage naturpleje af arealer  

 inden for projektområdet.
 Stk. 4. Ejere eller brugere af arealer inden for projektområdet  

 har ret til erstatning for tab, der følger af begrænsningerne i  

 arealanvendelsen efter stk. 1. Erstatningen fastsættes i forbindelse med  

 indgåelse af aftaler efter § 5, stk. 2, eller gennemførelse af ekspropriation  

 efter § 5, stk. 3.
 § 13. Når arbejdet i forbindelse med projektet er afsluttet, har  

 offentligheden adgang til arealerne inden for projektområdet efter de regler,  

 der efter § 24 i lov om naturbeskyttelse gælder for offentlighedens adgang  

 til offentligtejede, udyrkede arealer, jf. dog stk. 2.
 Stk. 2. Miljø- og energiministeren kan efter forhandling med  

 Ringkjøbing Amtsråd fastsætte nærmere regler om offentlighedens adgang til og  

 rekreative udnyttelse af arealerne, herunder regler der fraviger § 24 i lov  

 om naturbeskyttelse.
 Stk. 3. Ved fastsættelse af regler i medfør af stk. 2 skal hensyn  

 til befolkningens rekreative muligheder, herunder adgang til jagt, fiskeri og  

 sejlads, afvejes over for hensyn til beskyttelse af flora og fauna.
 Stk. 4. Der ydes erstatning for de tab, som påføres ejere eller  

 brugere af arealer, der er omfattet af bestemmelsen i stk. 1, eller af  

 arealer, for hvilke der fastsættes regler i medfør af stk. 2. Reglerne i §§  

 34-35 i lov om jagt og vildtforvaltning finder anvendelse ved fastsættelse og  

 udbetaling af erstatning.
 § 14. Miljø- og energiministeren iværksætter i samarbejde med  

 Ringkjøbing Amtsråd under gennemførelsen af projektet og i en periode efter,  

 det er afsluttet, overvågning af projektets virkning på naturen inden for  

 projektområdet.
Kapitel 4 Administrative bestemmelser § 15. Miljø- og energiministeren kan efter forhandling med  

 Ringkjøbing Amtsråd fastsætte regler om tilsyn med overholdelse af  

 bestemmelserne i § 11, stk. 1, § 12, stk. 1, og § 13, stk. 1, og med  

 overholdelse af regler udstedt i medfør af § 13, stk. 2, herunder regler om,  

 hvilke myndigheder der varetager tilsynet, og om tilsynets nærmere udøvelse.  

 Der kan fastsættes regler om klage over tilsynsmyndighedens afgørelser,  

 herunder at afgørelserne ikke kan indbringes for anden administrativ  

 myndighed.
§ 16. Det påhviler den til enhver tid værende ejer eller bruger af  

 en ejendom at berigtige forhold, der er i strid med loven.
Reglerne i § 74,  

 stk. 2-3, og § 92 i lov om naturbeskyttelse finder tilsvarende anvendelse.
 § 17. Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
 Stk. 2. Miljø- og energiministeren kan fastsætte regler om  

 adgangen til at klage over afgørelser, der er truffet i henhold til  

 bemyndigelse efter stk. 1, herunder at afgørelserne ikke kan indbringes for  

 anden administrativ myndighed.
Kapitel 5 Straf og ikrafttræden § 18. Med bøde straffes den, der 1) overtræder § 11, stk. 1, eller § 12, stk. 1, 2) tilsidesætter vilkår i en tilladelse efter § 11, stk. 2, eller § 12,  

 stk. 2, 3) færdes eller opholder sig på arealerne på anden måde end tilladt efter  

 § 13, stk. 1, 4) i strid med § 13, stk. 1, forhindrer eller vanskeliggør offentlighedens  

 adgang til arealerne, eller 5) undlader at efterkomme påbud efter § 16, stk. 2.
 Stk. 2. I regler, der udstedes i medfør af § 13, stk. 2, kan der  

 fastsættes straf af bøde for overtrædelse af bestemmelser i reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 19. Loven træder i kraft dagen efter bekendtgørelsen i  

 Lovtidende.
 Stk. 2. Miljø- og energiministeren træffer beslutning om ophævelse  

 af følgende bestemmelser:
 1) Overfredningsnævnets kendelse af 29. oktober 1956 vedrørende fredning  

 af Raadensig Dam og nogle tilstødende arealer.
 2) Overfredningsnævnets kendelse af 28. april 1973 om fredning af arealer  

 ved Albæk bro i Skjern kommune, for så vidt angår bestemmelser vedrørende  

 arealer inden for projektområdet.
Bemærkninger til lovforslaget Almindelige bemærkninger 1. Indledning Folketinget vedtog i 1987 et beslutningsforslag, B 79, om genskabelse af  

 Skjern Å-systemets selvrensende effekt.
Af bemærkningerne til  

 beslutningsforslaget fremgik det, at den nedre del af Skjern Å skulle  

 genskabes som en velfungerende biologisk enhed, bl. a. for at genoprette  

 eller restaurere et internationalt værdifuldt naturområde, at mangedoble  

 områdets rekreative og turistmæssige værdi samt at genskabe erhvervsfiskeriet  

 i Ringkøbing Fjord.
 Det fremgik tillige, at åens snoninger og naturlige vandstandsvariationer  

 skulle genskabes inden for projektområdet.
Efter vedtagelsen blev der nedsat en arbejdsgruppe, som skulle vurdere,  

 hvilket projekt der ville give det bedste resultat set i forhold til det  

 investerede beløb.
Arbejdsgruppen indkaldte forslag og ideer til projektet,  

 og der blev afholdt offentlige møder.
Arbejdsgruppen indstillede herefter i  

 juni 1988 den såkaldte Sydløsning som forslag til, hvordan genskabelsen af  

 Skjern Å'ens nedre løb bedst kunne gennemføres.
Arbejdet med jordopkøb og jordfordeling startede i 1991. Med udgangen af  

 1997 er der erhvervet 1.585 ha inden for projektområdet, der er på i alt  

 2.192 ha, svarende til ca. 72% af området.
I forbindelse med projektet har  

 der været nedsat et rådgivende udvalg bestående af lokale myndigheder og  

 organisationer samt centrale myndigheder.
Udvalget har blandt andet rådgivet  

 om projektområdets endelige afgrænsning og projekteringen.
Folketingets Miljø- og Planlægningsudvalg har løbende været orienteret om  

 projektet gennem redegørelser fra de respektive miljøministre.
Udvalget har i  

 1993 (B 31) og 1996 (B 63) afgivet beretninger i forbindelse med projektet.  

 Finansudvalget har ved aktstykkerne 127 7/2 1990, 71 9/12 1992 og 144 23/2  

 1994 tiltrådt samt ved aktstykke 200 21/2 1995 taget til efterretning, at der  

 af de bevillinger, der har været opført på de årlige finanslove til  

 naturforvaltning, afsættes midler til gennemførelsen af projektet.
Med  

 udgangen af 1997 er der afholdt udgifter på 77 mio. kr. til erhvervelser,  

 jordfordeling, projektering, overvågning, information m.v.
Skjern Å er Danmarks vandrigeste å.
Den afvander et opland på ca. 250.000  

 ha svarende til 11% af Jyllands areal.
I årene 1962-68 blev der gennemført en  

 gennemgribende regulering af Skjern Å'ens nedre del med tilløb, omfattende et  

 areal på i alt 4.000 ha. Åen blev lagt i inddigede kanaler, og  

 grundvandsstanden blev sænket, således at området kunne omdannes fra eng og  

 rørskov til agerjord.
Afvandingen og opdyrkningen medførte dog øget  

 okkerforurening og næringsstofbelastning af Ringkøbing Fjord.
Samtidig  

 forsvandt et enestående og vigtigt naturområde, og levevilkårerne for en  

 række truede plante- og dyrearter blev stærkt forringede.
Endelig er der som  

 følge af afvandingen sket store sætninger i de tørverige jorde i Skjern  

 Å-dalen, og sætningerne fortsætter, hvorfor opdyrkningen bliver mere og mere  

 besværlig.
Naturgenopretningen skal sikre, at der kan genskabes et stort og  

 sammenhængende naturområde af enestående værdi i ådalen.
Gennem reetablering  

 af slyngede vandløb med naturlige vandstandsvariationer og våde enge  

 forbedres åernes selvrensende evne, og vandkvaliteten i den nedre del af  

 Skjern Å-systemet forbedres.
Levevilkårerne for en række plante- og dyrearter  

 vil blive forbedrede, ligesom mulighederne for rekreativ udnyttelse øges.
 Projektet vil bidrage til opfyldelse af de målsætninger for nedsættelse af  

 nitratudvaskning, der er fastsat i Vandmiljøplan II og i EF's nitratdirektiv.
2. Hovedtræk i lovforslaget Lovforslaget beskriver hovedpunkterne af de anlægsarbejder, der skal  

 udføres i forbindelse med naturprojektet, samt bemyndiger miljø- og  

 energiministeren til at træffe beslutning om de foranstaltninger, der er  

 nødvendige for at realisere projektet.
Det foreslås, at miljø- og  

 energiministeren kan indgå aftaler med lodsejere i projektområdet om  

 arealerhvervelser eller gennemførelse af projektet på arealerne.
I det omfang  

 det er nødvendigt, og der ikke ved aftaler er mulighed for at gennemføre  

 foranstaltningerne, kan ministeren ekspropriere efter reglerne i lov om  

 fremgangsmåden ved ekspropriation vedrørende fast ejendom  

 (statsekspropriationsloven).
Det foreslås, at Folketingets behandling af lovforslaget skal træde i  

 stedet for Ringkjøbing Amtsråds behandling af projektet efter  

 naturbeskyttelsesloven og planloven samt vandløbsmyndighedernes behandling  

 efter vandløbsloven.
Endvidere foreslås det, at miljø- og energiministeren i  

 samarbejde med vandløbsmyndighederne foretager de ændringer i de eksisterende  

 vandløbsregulativer, som skal være gældende, når arbejdet er afsluttet, og  

 som skal afspejle de ændrede fysiske forhold og den højere prioritering af  

 natur- og miljømæssige forhold.
Det foreslås, at der efter arbejdets afslutning ikke må foretages  

 afvanding eller terrænændring, og at det for at sikre den naturlige udvikling  

 i området og den maksimale selvrensning fastsættes, at der fremover ikke må  

 gødes, foretages omlægning af græsarealer eller anvendes pesticider.
Det  

 foreslås desuden, at offentligheden, når arbejdet er afsluttet, har adgang  

 til arealerne inden for projektområdet efter de regler, der efter  

 naturbeskyttelsesloven gælder for offentlighedens adgang til offentligt  

 ejede, udyrkede arealer, og at miljø- og energiministeren efter forhandling  

 med Ringkjøbing Amtsråd kan fastsætte regler om jagt m.v. i projektområdet.
3. Projektets udformning og de miljømæssige konsekvenser heraf Der er gennemført en vurdering af projektets virkning på miljøet  

 (VVM-vurdering). De bemærkninger, der er modtaget ved den offentlige høring i  

 forbindelse med VVM-redegørelsen, har givet anledning til en mindre udvidelse  

 af projektområdet med dels området ved Kong Hans' Hul, dels Gundesbøl Å.
3.1. Naturgenopretningen af den nedre del af Skjern Å-systemet Skjern Å Naturprojekt omfatter en genopretning af den nedre del af Skjern  

 Å fra Borris til udløbet i Ringkøbing Fjord, den nedre del af Omme Å fra  

 Sønderskov Dambrug til sammenløbet med Skjern Å samt den sidste del af  

 Gundesbøl Å fra sammenløbet med Omme Å til Præstbro.
Projektområdet omfatter  

 ca. halvdelen af det oprindeligt afvandede areal.
Det følger i store træk  

 interessegrænsen for hovedafvandingen, undtagen for Damsø og Stauning-Ganer  

 Pumpelag, som ligger uden for projektområdet, samt en del af Lønborg-Kyvling  

 Landvindingslag nord for Tarm, hvor de eksisterende diger følges.  

 Projektområdets afgrænsning er vist på kortbilag 1. Projektområdet omfatter  

 de arealer, der kan forudses i praksis at ville blive berørt af  

 vandstandshævningen.
I forbindelse med jordfordeling m.v. vil der i marken  

 ske en præcisering og justering af projektafgrænsningen.
 I forbindelse med naturgenopretningen vil placeringen af de fremtidige  

 vandløb langt overvejende ske med udgangspunkt i de vandløbsforløb, som  

 Skjern Å og Omme Å havde, inden de store reguleringer blev foretaget  

 tidligere i dette århundrede.
Projektet indebærer, at Skjern Å i den østlige del af ådalen får kraftige  

 slyngninger og forholdsvis høj strømhastighed.
I området ved Damsø efter  

 sammenløbet med Omme Å reetableres åen med et mere afdæmpet  

 slyngningsmønster.
Vest for Rute 11 og jernbanen åbner landskabet sig i en  

 marskagtig og vidtstrakt flade. Åen vil også her blive reetableret omtrent  

 som før reguleringerne.
Ud mod fjorden deles åen i to hovedudløb, der her  

 deles yderligere ved udløbet i fjorden.
Den planlagte linieføring medfører,  

 at Skjern Å'ens længde øges fra den nuværende regulerede strækning på ca. 19  

 km til ca. 26 km, og Omme Å forlænges fra den nuværende ca. 3 km regulerede  

 strækning til ca. 5 km ureguleret åløb.
Skjern Å og Omme Å anlægges i vid udstrækning, så vandløbene får lov til  

 at udvikle sig frit i ådalen inden for projektområdet, idet der alene udføres  

 særlig sikring ved broer og ved digekanter, som vurderes at blive udsatte for  

 uønsket erosion.
Det fremtidige trace kantes på nogle strækninger med leveer,  

 som er lave terrænforhøjninger, der ofte forekommer naturligt ved store  

 vandløb.
3.2. Udformning På strækningen mellem Borris og sammenløbet mellem Skjern Å og Omme Å  

 lægges Skjern Å tilbage i sine gamle slyngninger. Åen skal dog gå under den  

 eksisterende bro mellem Gjaldbæk og Sønderby, hvorfor der på en strækning ved  

 broen vil ske en parallelforskydning i forhold til det gamle løb.
Omme Å  

 lægges på strækningen mellem Sønderskov Dambrug og sammenløbet med Skjern Å  

 tilbage i sine gamle slyngninger.
Gundesbøl Å lægges tilbage i sit gamle leje  

 på strækningen fra sammenløbet med Omme Å til Præstbro.
Ved Lundenæs, hvor Skjern Å og Omme Å i dag løber sammen, er det på grund  

 af projektafgrænsningen nødvendigt at parallelforskyde Skjern Å's forløb mod  

 syd i forhold til det tidligere forløb.
Sammenløbet mellem Skjern Å og Omme Å  

 etableres ca. 1/2 km længere mod vest end det nuværende.
På hele strækningen  

 fra det nuværende sammenløb med Omme Å og ned til landevejsbroen etableres  

 Skjern Å i et leje syd for det nuværende løb.
Slyngningsmønstret vil blive  

 mere afdæmpet end længere opstrøms, hvilket er i overensstemmelse med det  

 tidligere forløb.
Skjern Å passerer Rute 11 og jernbanen mellem Tarm og  

 Skjern under de eksisterende broer.
Der placeres en slyngning umiddelbart  

 opstrøms landevejsbroen.
Gennem Øster Hestholm følges det tidligere åløb til den nuværende Sydlige  

 Parallelkanal lidt opstrøms tilløbet fra Tarm Bybæk.
Sydlige Parallelkanal  

 vil herfra og til Østerenge udgøre det fremtidige løb, idet der dog etableres  

 en slyngning mod nord ved Vester Hestholm.
Fra Sydlige Parallelkanal føres  

 Skjern Å gennem Østerenge til en ny bro ved Lønborgvej, der etableres  

 umiddelbart nord for Lønborg.
I ådalens vestligste del opdeles Skjern Å i to løb.
Det nordlige løb føres  

 via Sydlige Parallelkanal til den nuværende Skjern Å og deles yderligere før  

 udløbet i Ringkøbing Fjord.
Det sydlige løb føres til et nyt udløb ved  

 Poldene.
Før udløbet deles dette løb også.
Dermed skabes mulighed for  

 udvikling af et varieret deltaområde.
I det centrale Hestholm vil der blive dannet et stort sø- og vådområde.  

 Skjern Å vil gå i et selvstændigt løb syd for dette vådområde.
Dette er valgt  

 for at minimere risikoen for, at lakseynglen ædes af rovfisk, jf. afsnit 3.5.  

 hvor konsekvenserne for laksebestanden er omtalt.
Samtidig udnyttes det  

 tidligere åløb.
Søen i Hestholm vil blive gennemstrømmet af Ganer Å, og  

 udløbet placeres ved Amholm Bro, hvor Sydlige Parallelkanal i dag løber under  

 Lønborgvej.
Herfra og til sammenløbet med Skjern Å laves en enkelt slyngning  

 mod vest og syd.
De mindre tilløb til ådalen, som alle i dag er tilsluttet Sydlige eller  

 Nordlige Parallelkanal, ledes fremover til Skjern Å.
Sydlige Parallelkanal  

 bibeholdes over en ca. 2,7 km lang strækning umiddelbart nord for Tarm By.  

 Hermed opretholdes vandafledningerne fra de mindre vandløb fra Tarm.  

 Kodbøl-styrtet vil blive fjernet.
De nye vandløb bliver forgravede med vandløbsdimensioner, der tilgodeser  

 en god hydraulisk funktion og en nogenlunde neutral sedimenttransport ned  

 gennem vandløbet.
De øvre strækninger af Skjern Å anlægges med en bundbredde  

 på 22 m, der efter sammenløbet med Omme Å øges til 35 m.
Ved udløbet i  

 fjorden er løbene brede med dimensioner på op til 50-65 m.
Hældningen af  

 vandløbet aftager fra 0,275 på den opstrøms strækning til sammenløbet med  

 Omme Å, hvorefter der er valgt en hældning på 0,22. På de sidste kilometer  

 inden fjorden er der ikke noget fald.
De fremtidige afvandingsforhold,  

 herunder vurdering af oversvømmelsesrisikoen, er nærmere omtalt i afsnit 3.7.
 Udformningen af projektet er vist på kortbilag 1.
3.3. Anlægsarbejder De nye vandløb forgraves til den dimension, de naturligt vil have med det  

 givne fald og den givne hældning og afstrømning.
De nuværende  

 vandløbsstrækninger og de mange afvandingskanaler, der ikke genanvendes, vil  

 som hovedregel blive fyldt op.
Det nuværende Skjern Å-leje nedstrøms de  

 arealer, der er omfattet af Damsø Pumpelag, og ud mod fjorden vil dog kun  

 blive delvis fyldt op, og flere strækninger vil fremover stå som afsnørede  

 vandområder.
Ved en terrænregulering skabes en svagt skrånende flade fra  

 Norddiget ud i Hestholm-området.
Skjern Å's norddige bibeholdes på strækningen fra de arealer, der er  

 omfattet af Damsø Pumpelag, til udløbene i fjorden.
Sydlige Parallelkanals  

 syddige bibeholdes på strækningen fra Rute 11 til grænsen mod Bøel Enge.  

 Sydlige Parallelkanals norddige bibeholdes på strækningen fra Kong Hans' Bro  

 og nedstrøms til sammenløbet med Skjern Å.
Alle andre diger i projektområdet,  

 der ikke fremover har en funktion som afgrænsning af området eller som  

 adgangsvej, nedlægges eller reduceres.
Der etableres to 500-600 m lange diger, der skal afgrænse projektområdet  

 ind mod henholdsvis Lønborg-Kyvling Pumpelag og Damsø Pumpelag.
Der foretages  

 terrænreguleringer ved Klinkerne for at sikre de lavereliggende arealer uden  

 for projektafgrænsningen, ligesom der etableres et dige umiddelbart øst for  

 Lønborggård med en mindre pumpebrønd.
Lovforslaget indeholder herudover en  

 bemyndigelse til miljø- og energiministeren til at gennemføre mindre  

 afværgeforanstaltninger, hvis det viser sig påkrævet, jf. lovforslagets § 4,  

 stk. 2.
Ud over Rute 11 og jernbanen bibeholdes Lønborgvej, Kodbølvej samt  

 Sønderskovvej ved Gjaldbæk over Skjern Å.
I Omme Å-dal bibeholdes  

 Sønderskovvej.
I projektområdet etableres der stier og adgangsmuligheder.
Fem af de nuværende pumpelagsbroer i ådalen bliver overflødige og kan  

 derfor fjernes.
Der etableres en ny bro over Skjern Å ved Lønborgvej og ved  

 Kodbølvej ved Albæk.
Desuden etableres en gang- og cykelbro over Ganer Å.  

 Pumpestationerne Midt og Sydvest nedlægges, og pumpeydelsen på to af de  

 resterende pumpestationer reduceres.
Projektet medfører omlægning af naturgasledningen ved Damsø og  

 telefonkabler i veje, jordlægning af el-luftledninger eller erosionssikring  

 af mastefundamenter.
Industrispildevandsledningen fra Skjern Trikotage  

 Farveri ledes til Skjern Å og udløbsarrangementet justeres.
Udløbene fra  

 Skjern Renseanlæg og papirfabrikken ledes fortsat til Ganer Å.
Kodbøl Dambrug  

 nedlægges.
Såfremt de ændrede udløbsforhold giver problemer for opgangen af  

 laks, vil der endvidere blive gennemført afværgeforanstaltninger, jf. afsnit  

 3.5.
3.4. Landskabsmæssige konsekvenser De overordnede principper i projektet er at genslynge Skjern Å og Omme Å  

 samt genskabe en naturligt fungerende ådal med våde enge og med mulighed for  

 naturlige vandstandsvariationer. Åen vil i overvejende grad følge tidligere  

 løb, hvorved der opnås en situation, der er i overensstemmelse med den  

 hidtidige og langsigtede landskabsudvikling.
Samtidig vil åens dynamik og  

 sedimenttransport genskabes.
Oplevelsen af en åben ådal vil forstærkes gennem  

 fjernelse af diger og andre tekniske anlæg.
Landskabet vil fremover bestå af en række forskellige naturtyper og få  

 større mulighed for at udvikle sig.
F. eks. vil de laveste områder få tilført  

 sediment eller gro til, således at de sætninger, der har forårsaget en  

 betydelig terrænændring, modvirkes.
I Hestholm Sø vil terrænet hæve sig ved  

 sedimentation og tilgroning samt opbygning af tørv.
Nettoakkumulationen  

 forventes ved et groft skøn at fylde søen op inden for en periode på 60-100  

 år.
I deltaet vil erosion og aflejring skabe mulighed for, at nye strømløb  

 dannes.
Det nuværende kystområde ned mod Skaven Strand vil ikke få ændrede  

 aflejringsforhold som følge af projektet i forhold til nu.
3.5. Flora, fauna og økologi Naturgenopretningen indebærer, at de naturlige betingelser i ådalen  

 reetableres ved genskabelse af vådområder og naturligt fungerende vandløb,  

 vandstandshævninger og ophør af intensiv landbrugsdrift.
Dette vil gavne den  

 naturlige flora og fauna i forhold til den nuværende situation.
Som følge af variationer i vandstand vil der blive skabt en afvekslende og  

 varieret mosaik af forskellige plantesamfund som rørsump, enge, overdrev,  

 krat og hede.
De forskellige plantesamfund vil være udsat for en naturlig  

 succession i forbindelse med tilgroning og tørvedannelse.
For at sikre denne  

 udvikling samt maksimere den selvrensende effekt som følge af projektet  

 foreslås det, at der ikke må gødes, foretages omlægning af græsarealer eller  

 anvendes pesticider.
For at bevare indtrykket af en åben ådal og for at sikre den flora og  

 fauna, som bl.a. er tilknyttet engene, vil størstedelen af arealet blive  

 plejet ved græsning, høslæt og rørskær.
Der vil dog også være nogle områder,  

 som udlægges til naturlig udvikling.
For de statslige arealer vil der efter  

 projektets gennemførelse blive udarbejdet en drifts- og plejeplan.
For  

 private arealer vil der være mulighed for gennemførelse af pleje.
Det fredede Råddensig Kær, der siden afvandingen har været udsat for  

 kraftig tilgroning, vil ikke blive berørt af gravearbejdet, men der vil ske  

 en hævning af vandstanden.
Vandstandshævningen vil modvirke tilgroningen i  

 vådområdet.
I Albæk Mose, der ligeledes er fredet, vil en tidligere åslynge i  

 mosens vestlige del blive inddraget i Skjern Å'ens nye forløb.
Dette  

 indebærer gravninger i mosens udkant.
Vegetationen i denne del af mosen  

 vurderes at kunne regenereres i løbet af få vækstsæsoner.
Resten af mosen vil  

 blive påvirket af den generelle vandstandsstigning i området, som vil  

 modvirke yderligere tilgroning.
Alle øvrige naturlokaliteter inden for  

 projektområdet er gennemgået, og det er vurderet, hvilke der bør friholdes i  

 forbindelse med anlægsarbejderne, hvilke der kan inddrages, hvis der tages  

 specielle hensyn ved anlægsarbejderne, og hvilke der uden negative  

 konsekvenser kan inddrages.
Vandranken, der er udbredt i Sydlige Parallelkanal, er truet af udryddelse  

 i hele sit europæiske udbredelsesområde.
For bl.a. at tilgodese vandranken  

 bevares de strækninger af Sydlige Parallelkanal, hvor arten i dag har sin  

 hovedudbredelse.
Vandrankens voksested i Albæk Mose bevares, og spredningen  

 sikres via den planlagte forbindelse til Skjern Å.
Hævning af vandstanden i  

 projektområdet og dermed også i mange af de tidligere åslynger vil genskabe  

 potentielle vandrankelokaliteter.
Skjern Å-dalen har et meget stort potentiale for at kunne tiltrække  

 vandfugle efter naturgenopretningen.
De åbne søflader vil tiltrække  

 andefugle, lappedykkere og vandhøns.
Rørsumpene vil give gode muligheder for  

 bl.a. rørdrum, rovfugle som rørhøg og hedehøg samt en række rørsumplevende  

 småfuglearter.
Grågåsen vil ligeledes kunne yngle i rørsumpen.
Engområderne  

 vil have stor betydning for en række ande-, gåse-, vade- og mågefugle.
Skjern  

 Ådalen vil efter projektets gennemførelse fremstå som en optimal lokalitet  

 for sjældne arter som hvid stork og engsnarre.
Odderen er i dag et af de mest truede pattedyr i Danmark.
I forbindelse  

 med naturgenopretningen genskabes en række forhold af særlig betydning for  

 odderen, idet der vil ske en forbedring af vandkvaliteten og vandløbets  

 fysiske udformning.
Samtidig vil de eksisterende barrierer inden for  

 projektområdet blive fjernet, og spredningsveje på tværs af større  

 trafikanlæg vil blive sikret ved hjælp af faunapassager.
Det vurderes, at  

 området kan udvikle sig til at blive et særdeles værdifuldt leveområde for  

 odderen.
Naturgenopretningen vurderes ikke i større omfang at påvirke rævens  

 forekomst i området.
Rådyr vil fortsat være almindeligt forekommende i hele  

 ådalen.
 Gennem en hævelse af vandstanden vil forholdene for padder og krybdyr  

 blive forbedrede.
Et åløb med sving og dybere partier samt overgangsstrækninger med hurtigt  

 strømmende vand vil give flere læ- og skjulesteder samt et større udbud af  

 byttedyr og dermed bedre forhold for åens lakse- og ørredbestande.
I  

 forbindelse med naturgenopretningen vil mange af de oprindelige gydepladser  

 blive genskabt.
Lakse- og ørredsmolt kan have en stor dødelighed, når de skal  

 passere søområder på deres vej mod havet, især fordi de er i fare for at  

 blive ædt af rovfisk.
En sådan dødelighed vurderes i den nuværende situation  

 at være kritisk for Skjern Å-laksen på grund af den meget lille bestand.
Ved  

 at lade Skjern Å passere syd om det nye søområde ved Hestholm undgås tab af  

 lakse- og ørredsmolt i søen.
På lang sigt vil aflejringer af sediment  

 nedstrøms Tarm Bybæk betyde, at åen vil skifte løb og gå gennem  

 Hestholm-området.
På grund af de omfattende udsætninger af laks og ørred og  

 nye fiskerireguleringer forventes bestanden på dette tidspunkt at være så  

 stor, at en dødelighed i søområdet ikke længere er problematisk.
Skulle  

 overvågningen vise, at bestanden mod forventning ikke har nået et  

 tilstrækkeligt højt niveau, skal en fortsat adskillelse af Skjern Å og søen i  

 Hestholm sikres ved oprensning af åløbet.
Spildevandsudledningen fra Trikotagefabrikken ledes fremover direkte til  

 Skjern Å, og spildevandet fra Skjern Renseanlæg og papirfabrikken ledes til  

 Ganer Å.
Dette vurderes ikke at påvirke opgangen af laks og ørred.
Opstrøms i  

 Skjern Å-systemet er der således i dag spildevandsudledninger fra en lang  

 række rensningsanlæg, industrier og dambrug.
Samtidig er der opgang af ørred  

 i Sydlige Parallelkanal, som spildevandet ledes til i den nuværende  

 situation.
Udledning til Skjern Å vil betyde en væsentligt større fortynding.  

 I forbindelse med projektets gennemførsel vil der ske en overvågning af  

 laksebestanden.
Skulle det mod forventning vise sig, at de ændrede  

 udløbsforhold giver problemer for opgangen af laks og ørred, vil der blive  

 gennemført afværgeforanstaltninger.
Skjern Å er foreslået udpeget som EF-habitatområde fra udløbet og op til  

 Arnborg.
Den vestligste del af åen vil indgå i det foreslåede  

 EF-habitatområde »Ringkøbing Fjord m.m.«, medens hovedparten af åen  

 vil indgå i det foreslåede EF-habitatområde »Skjern Å, herunder Sydlige  

 Parallelkanal«.
Projektet vil arealmæssigt indgå som en del af de to  

 habitatområder.
Udpegningsgrundlaget for »Skjern Å, herunder Sydlige  

 Parallelkanal« er bl. a. odder, laks og vandranke, og projektet må i sin  

 helhed vurderes til at blive til gavn for disse arter.
Naturgenopretningen og  

 anlæg af faunapassager vil bidrage til en mere gunstig bevaringsstatus for  

 odder i området.
Det fremtidige åløbs mere varierede forløb med slyngninger,  

 dybere partier og strækninger med hurtigt strømmende vand vil begunstige  

 laksen.
Opretholdelsen af de dele af Sydlige Parallelkanal, som er  

 kernelokalitet for vandranke, kombineret med muligheden for spredning af  

 denne art fra Albæk Mose til de dele af Skjern Å, hvorfra den nu er  

 forsvundet, må også anses som en positiv udvikling for habitatområdet.
 For EF-fuglebeskyttelsesområde nr. 43, Ringkøbing Fjord, vil projektet  

 være med til at reducere belastningen med kvælstof, fosfor og organisk stof  

 til Ringkøbing Fjord, hvilket vil fremme undervandsvegetationen i fjorden og  

 forbedre fødegrundlaget for fjordens fugle.
På denne baggrund er projektet i fuld overensstemmelse med de bestemmelser  

 i henholdsvis EF-habitatdirektivet og EF-fuglebeskyttelsesdirektivet, der  

 tager sigte på at forbedre naturforholdene og fremme en gunstig  

 bevaringsstatus for floraen og faunaen i beskyttelsesområderne.
Områdets  

 udpegning som habitatområde og fuglebeskyttelsesområde forhindrer ikke  

 offentlighedens brug af arealerne, herunder jagt og fiskeri.
 Efter projektets gennemførelse vil der blive iværksat en overvågning af  

 konsekvenserne for blandt andet flora og fauna.
3.6. Kulturhistoriske forhold De kulturhistoriske interesser inden for projektområdet er alle fra  

 perioden før de store reguleringer og hovedafvandingen af ådalen.
Langt de  

 fleste af fundene vil ikke blive berørt af det fremtidige forløb, som i store  

 træk følger forløbet inden afvandingen.
 Det eneste fredede fortidsminde i ådalen, Lundenæs Voldsted, er beliggende  

 uden for (nord for) projektområdet.
Inden for projektområdet findes 3 områder af væsentlig kulturhistorisk  

 interesse: Lundenæs området, »Æ lejr« samt broanlæg og vejspor  

 mellem Skjern og Tarm.
Dertil kommer en række arkæologiske fundsteder.
I Lundenæs området er åforløbet forskudt således, at åslyngen med den fra  

 middelalderen kendte laksegård friholdes.
Den svenske lejrplads fra krigene i  

 1600-tallets midte, »Æ lejr«, ved det gamle vejforløb over Tarm Kær  

 friholdes ligeledes ved en forskydning af åforløbet på dette sted.
I ådalen  

 kendes endvidere som en del af det tidligere vejforløb fra Skjern til Tarm  

 middelalderens længste træbro.
Umiddelbart nord for broen lå Skjern Brogård,  

 hvor der var kro, og hvor brotolden blev opkrævet.
Der er i forbindelse med  

 vejsporet fundet rester af flere broer, milesten m.m.
Det fremtidige åløb vil  

 krydse vejsporet på et sted, hvor der ikke findes synlige spor, som kan blive  

 forstyrret.
Selve området med broer er friholdt ved en bue på åløbet.
De arkæologiske fundsteder i projektområdet omfatter 4 bopladshuse, 4  

 offerfund, 1 løsfund samt 8 andre fund.
Anlægsarbejdet forventes ikke at  

 indebære konflikt med disse kendte arkæologiske interesser.
Det anses heller  

 ikke for sandsynligt, at der skulle fremkomme hidtil ukendte arkæologiske lag  

 i forbindelse med anlægsarbejderne, da hele området har været gennemgravet i  

 forbindelse med hovedafvandingen i 1960'erne.
3.7. Afvandingsforhold Ved at tillade, at engene i ådalen oversvømmes, og ved at Hestholm indgår  

 i projektet som et stort vandområde, udnyttes ådalens store hydrauliske  

 kapacitet, og der opnås en udjævning og forsinkelse af de høje afstrømninger.  

 Dette mindsker risikoen for oversvømmelser i Skjern og Tarm i forhold til den  

 nuværende situation.
 Som et resultat af naturgenopretningen vil man i Skjern i den fremtidige  

 situation opnå en væsentlig forbedret sikkerhed mod oversvømmelser, idet  

 underføringen af Ganer Å ved den nuværende Skjern Å vil blive sløjfet, og  

 Ganer Å vil løbe direkte ud i Hestholm Sø. Vandstanden i Ganer Å vil derfor i  

 den fremtidige situation blive lavere end i dag ved meget høje vandføringer.
Vandstanden ved sammenløbet mellem Tarm Møllebæk og Tarm Bybæk vil ved  

 ekstremt store afstrømninger være uændret i forhold til de nuværende forhold.  

 For Tarm by vil restaureringen således betyde samme sikkerhed som i dag mod  

 oversvømmelser ved ekstremt store afstrømninger.
I forhold til de nuværende  

 vandløbsregulativer vil sikkerheden i Tarm ved ekstremt store afstrømninger  

 blive forbedret ved projektets gennemførelse.
I Skjern Å'ens øvre del vil sikkerheden mod oversvømmelser være omtrent  

 som i den nuværende situation.
I Omme Å ved sammenløbet med Gundesbøl Å vil  

 der fremover være en lavere vandstand ved ekstremhændelser og ellers samme  

 sikkerhed som i dag.
Åen vil på strækningen efter tilløbet af Tarm Bybæk gradvis få en  

 sedimenttilvækst i bunden, således at åen inden for en periode på 20-25 år  

 efterhånden vil finde nye løb gennem Hestholm.
Dette vil være en del af en  

 naturlig udvikling.
En gradvis sedimenttilvækst på åens nedre løb vil ikke i  

 det lange løb medføre øget risiko for oversvømmelse, fordi det brede forløb  

 og deltaområde giver en stor afvandingsmæssig kapacitet.
Inden for projektområdet vil der fremover være en højere vandstand i  

 ådalen end i dag.
Dette er bevidst tilstræbt og er en væsentlig ide med hele  

 restaureringen.
Dels svarer det til forholdene i en naturlig ådal, dels vil  

 den større kontakt mellem å og ådal resultere i en bedre selvrensning.
Der vil i nogle områder uden for projektområdet ske en hævning af  

 grundvandsstanden som følge af vandstandshævningen i projektområdet.
Det  

 drejer sig om lavtliggende områder, der ikke er beskyttet af diger.
Ved at  

 lade projektgrænsen følge interessegrænsen for hovedafvandingen 1962-68, der  

 er fastlagt ud fra dyrkningsmæssige hensyn, samt at inddrage de lavtliggende  

 områder ved Råddensig Kær forventes den forøgede grundvandsstand ikke at få  

 negative konsekvenser for områder uden for projektgrænsen.
For at følge  

 udviklingen i grundvandsstanden uden for projektområdet er der før projektets  

 gennemførelse i samarbejde med amtet og de to kommuner iværksat en  

 overvågning af grundvandsforholdene langs randen af projektområdet.
Denne  

 overvågning vil blive opretholdt i 10 år.
3.8. Vandkvalitet Ved naturgenopretningen vil der blive genskabt en naturlig afvanding, hvor  

 nedbøren har en lang opholdstid i jorden, inden den løber til vandløbene, og  

 en længere vej til Ringkøbing Fjord gennem et slynget vandløb.
Der vil også  

 blive mulighed for periodevise oversvømmelser af engområderne.
Dette vil  

 sikre en markant tilbageholdelse af næringsstofferne kvælstof og fosfor samt  

 af jern.
Samtidig vil udledningen af næringsstoffer i forbindelse med den  

 hidtidige landbrugsdrift i projektområdet ophøre.
Nettoeffekten i form af stoftilbageholdelse er opgjort til 330 t  

 kvælstof/år, 14,5 t fosfor/år og 635 t jern/år.
Dette svarer til 6% af den  

 samlede kvælstoftransport, 12% af den samlede fosfortransport og 25% af den  

 samlede jerntransport i Skjern Å.
Den selvrensende effekt er således af samme  

 størrelsesorden som skønnet i de første skitseprojekter.
Der vil være en vis erosion i anlægsfasen.
Erosionen vil ikke give  

 væsentlige miljøproblemer, og frigivelsen af næringssalte vil være begrænset  

 set i forhold til åens samlede årlige transport af næringsstoffer.
 Udviklingen i den fremtidige vandkvalitet vil indgå i den overvågning af  

 de miljømæssige konsekvenser, som skal gennemføres efter projektets  

 afslutning.
3.9. Luft og klima I forbindelse med anlægsarbejderne vil der efter et groft skøn blive  

 forbrugt omkring 1,0 mio. l olieprodukter til maskiner mv.
Efter projektets  

 gennemførelse vil energiforbruget til naturpleje være meget lille og  

 forbruget derfor væsentlig mindre, end da arealerne var i omdrift.
3.10. Friluftsliv og adgangsforhold Der vil som et led i projektet blive sikret offentlig adgang til  

 størstedelen af området, ligesom betingelserne for en række  

 friluftsaktiviteter vil blive forbedret.
Mulighederne for at iagttage fugle  

 og pattedyr samt planter vil blive væsentligt forbedret.
Det vilde plante- og  

 dyreliv vil få langt bedre vilkår i det genskabte naturområde, end det havde  

 i det intensivt udnyttede agerland.
Der vil blive skabt bedre forhold for  

 fiskebestandene gennem større fysisk variation i vandløbene, etablering af  

 gyde- og yngleopvækstområde for laks og en bedre vandkvalitet.
Der er i dag adgang til ådalen ad en række eksisterende veje, hvoraf nogle  

 dog vil forsvinde i forbindelse med gennemførelsen af naturprojektet.
De  

 fremtidige adgangsforhold vil blive sikret gennem bevaring af nogle småveje,  

 broer og diger.
Derudover etableres nye cykelstier samt vandre- og  

 trampestier.
På nogle af de nyanlagte leveer bliver der mulighed for at  

 etablere sommerstier.
Der vil blive etableret en række faciliteter for  

 friluftslivet, så som rastepladser, p-pladser, toiletter, udsigts- og  

 fugletårne, fugleskjul og primitive overnatningspladser.
For at oplyse om  

 mulighederne for naturoplevelser vil der blive indrettet naturcenter med  

 udstillinger og opsat informations- og formidlingsskilte.
Mulighederne for fremover at benytte området til jagt, fiskeri, sejlads og  

 andre friluftsaktiviteter vil efter forhandling med Ringkjøbing Amtsråd blive  

 fastsat i en bekendtgørelse.
Med henblik på at sikre den nødvendige lokale  

 indflydelse på indholdet i bekendtgørelsen vil der blive nedsat en gruppe med  

 repræsentanter for de lokale brugerinteresser og myndigheder, herunder  

 Ringkjøbing Am samt Egvad og Skjern Kommuner, som kan komme med forslag  

 hertil.
Ved udarbejdelsen af bekendtgørelsen skal der tages hensyn til, at  

 den rekreative udnyttelse af området skal foregå på en bæredygtig måde, så de  

 genskabte naturværdier ikke forringes, og således at de enkelte  

 brugerinteresser ikke indbyrdes ødelægger hinandens muligheder for at opleve  

 og udnytte området.
Området skal være frit tilgængeligt for offentligheden,  

 men færdselen bør tilrettelægges og kanaliseres, så dyrelivet ikke fordrives.  

 Det gælder ikke mindst fuglelivet på de store åbne vandflader og engarealer.  

 Der vil være mulighed for, at den traditionelle udnyttelse af området til  

 fiskeri, jagt og andre friluftsaktiviteter kan opretholdes, hvor det ikke  

 kommer i væsentlig konflikt med andre interesser.
3.11. Råstoffer og affald De væsentligste anlægsaktiviteter i Skjern Å Naturprojektet omfatter  

 jordarbejder, vejanlæg, broanlæg og ledningsanlæg, hvoraf jordarbejder udgør  

 langt den største anlægsaktivitet.
Den tilstræbte jordbalance i projektet  

 medfører, at jordarbejderne primært omfatter en omfordeling af jorden inden  

 for projektområdet, hvorved nettoforbruget af råstoffer og affald er  

 forsvindende lille.
Råstof i form af tilført jordmateriale er indskrænket til  

 grusfyld for vej- og broanlæg.
En del af dette fyld forudsættes dog at bestå  

 af nedbrudte betonmaterialer fra fjernelsen af eksisterende broer/bygværker.
Herudover medfører projektet forbrug af halm/kokosmåtter til brinksikring,  

 gydegrus, materialer til broanlæg og asfalt.
Det opgjorte forbrug af  

 råstoffer er således begrænset.
I forbindelse med projektet må det påregnes, at stål og nedrivningsaffald  

 ikke er umiddelbart genanvendelige materialer, idet disse vanskeligt kan  

 genindbygges ved de aktuelle jordarbejder samt vej- og broanlæg.
Potentielt  

 genanvendelige materialer fra affaldsproduktionen påregnes udnyttet i  

 projektet, således at deponering på losseplads undgås.
Den samlede produktion  

 af affald og potentielt genanvendelige materialer er på i alt ca. 11.000  

 tons, hvoraf det ikke umiddelbart genanvendelige affald udgør ca. 1.325 tons  

 (ca. 12%).
4. Projektets virkning på beskyttede naturområder 4.1. Indledning.
Den forventede udvikling af forskellige naturtyper inden for  

 projektområdet er vist på kortbilag A til bemærkningerne.
Efter projektets  

 gennemførelse vil der inden for hele projektområdets areal på 2.147 ha opstå  

 en mosaik af forskellige naturtyper, som alle vil være omfattet af  

 naturbeskyttelseslovens § 3. De enkelte naturområder vil være påvirkede af  

 den naturlige dynamik, der fremover vil herske i ådalen.
I takt med at der  

 sker en opfyldning med sediment af de laveste områder, og åen med tiden  

 finder nye strømløb, vil de enkelte områder således kunne blive udsat for  

 ændringer.
Inden for projektområdet har Ringkjøbing Amt registreret i alt 64 områder,  

 som er beskyttet efter naturbeskyttelseslovens § 3 (§ 3-områder), hvoraf 29  

 vil blive direkte berørt af det fremtidige trace.
Inden for projektområdet  

 findes to fredede områder, nemlig Albæk Mose og Råddensig Kær, der begge vil  

 blive påvirkede af naturprojektet.
4.2. Projektets konsekvenser for særligt værdifulde naturområder I forbindelse med vurderingen af de enkelte naturområder kan det generelt  

 konkluderes, at områderne uden problemer kan inddrages i projektet, og at  

 naturværdierne vil blive tilgodeset.
I nogle områder har særlige forhold  

 gjort sig gældende.
Disse områder er markeret på kortbilag B og omtalt i det  

 følgende.
 Der er overvejende tale om eng- eller vådområder, hvor de naturmæssige  

 værdier vil blive forbedrede gennem en vandstandshævning.
4.2.(1) Tøvelsvig Tøvelsvig er et stort, sammenhængende område med kær og åslynger, som er  

 værdifuldt for dyrelivet i ådalen.
Vandstandshævningen vil tilgodese de  

 nuværende naturmæssige værdier.
Åslyngerne vil blive reetableret og inddraget i det fremtidige løb.
Dette  

 kan ske uden negative konsekvenser, men området skal forstyrres så lidt som  

 muligt i anlægsfasen.
Kørsel og oplagring af materialer vil derfor ikke  

 foregå i dette område.
4.2.(2) Gamle åslynger ved Gjaldbæk Vest for Gjaldbæk ligger nogle gamle, afsnørede åslynger, der har eroderet  

 sig ind i kanten af hedesletten. Åslyngerne var naturligt afsnørede allerede  

 på det ældste pålidelige kortmateriale (1796). Området fremstår i dag som et  

 fattigkær.
Lokaliteten indeholder en sjælden og bevaringværdig flora.
Åslyngerne vil ikke blive direkte berørt af det fremtidige å-trace.
I  

 anlægsfasen skal der tages særlige hensyn, således at området friholdes for  

 arbejdskørsel.
4.2.(3) Døde Åsted Døde Åsted er en afsnøret åslynge, der har skåret sig ind i ådalsskrænten,  

 som her er hedeslette.
Resultatet er en markant 2-3 m høj erosionsskrænt.  

 Skrænten og åslyngen har landskabelige kvaliteter, fordi der fra toppen af  

 skrænten er et godt udsyn over et slynget forløb af åen og den ca. 700 m  

 brede ådal.
Der er en stor koncentration af kulturhistoriske fund på skrænten  

 ovenfor åslyngen.
Døde Åsted vil hverken blive direkte berørt af det fremtidige åløb eller i  

 forbindelse med anlægsarbejderne.
Området kan blive påvirket af  

 vandstandshævning, hvilket vil begrænse tilgroningen med vedplanter og være  

 til gavn for vand- og sumpplanter i området.
4.2.(4) Florig Sø Florig Sø ligger umiddelbart sydvest for Døde Åsted og har en gang været  

 permanent vandfyldt.
Søen fremstår i dag som en græsset eng i en udtørret  

 lavning, afgrænset af en knap 1 m høj erosionsskrænt mod nord, som formentlig  

 er dannet af en tidligere åslynge.
Lavningen med skrænten udgør et  

 bevaringsværdigt landskabselement, fordi det vidner om en tidligere funktion.
Søen berøres ikke af det foreslåede åløb.
I forbindelse med  

 anlægsarbejderne vil arbejdskørsel, gravning eller oplagring ikke finde sted  

 i området.
4.2.(5) Afsnøret åslynge ved Gjaldbæk Bro Åslyngen blev afsnøret ved hovedafvandingen.
Den fremstår i dag med åben  

 vandflade og indeholder en række sump- og vandplanter.
Reetablering af  

 åslyngen ved Gjaldbæk Bro bliver ikke aktuel, idet åen føres under den  

 eksisterende bro få hundrede meter syd for åslyngen.
 I forbindelse med anlægsarbejderne vil arbejdskørsel, gravning eller  

 oplagring ikke finde sted i området.
4.2.(6) Albæk Mose og åslynge vest for denne Albæk Mose er et stort, varieret og fredet moseområde med vegetationstyper  

 fra overgangsrigkær til fattigkær i varierende grader af tilgroning.
Området  

 har været anvendt til tørvegravning og har derfor ikke karakter af et uberørt  

 naturområde.
 Bortset fra inddragelsen af en åslynge i den vestlige del vil Albæk Mose  

 ikke blive berørt af anlægsarbejderne.
 4.2.(7) Åslynge i eng ved Lundenæs Voldsted.
 Før hovedafvandingen løb Omme Å gennem engen til Skjern Å, og der kan i  

 dag ses en markant fordybning i terrænet.
Kærvegetationen vil kunne bevares i forbindelse med gennemførelsen af  

 projektet.
Arbejdskørsel, gravning eller oplagring vil ikke finde sted i  

 området.
4.2.(8) Råddensig Kær Før hovedafvandingen havde Råddensig Kær en meget speciel  

 vegetationssammensætning.
De fleste af de dengang forekommende arter er  

 tilknyttet fattigkær og andre næringsfattige biotoptyper, som tidligere var  

 vidt udbredte i Skjern Å dalen.
Råddensig Kær har været i kraftig tilgroning  

 siden hovedafvandingen, og mange af de specielle arter, som ønskedes bevaret  

 ved fredningen, har muligvis været forsvundet i 25 år eller mere.
Med projektet tilsluttes Råddensig Grøft til Skjern Å.
Råddensig Kær  

 bliver ikke direkte berørt af gravearbejder i forbindelse med reetableringen  

 af Skjern Å, men kæret og et område langs Råddensig Grøft vil blive påvirket  

 af vandstandsvariationer i Skjern Å.
Vandstandshævningen i Råddensig Kær vil  

 forhindre yderligere tilgroning men vil ikke umiddelbart sikre genskabelsen  

 af den oprindelige vegetation.
Typiske kærplanter vil dog kunne genindvandre  

 ved at blive spredt til området fra f.eks.
Albæk Mose.
 4.2.(9) Åslynge vest for Lundenæs Voldsted.
 I åslyngen er der fundet rester af en laksegård fra middelalderen, hvoraf  

 størstedelen blev ødelagt i forbindelse med afvandingsprojektet i 1960'erne.
Åslyngen vil ikke blive inddraget i det nye åløb.
I forbindelse med  

 anlægsarbejderne vil arbejdskørsel, gravning eller oplagring ikke finde sted  

 i området.
4.2.(10) Kærenge I Hestholm er der registreret en botanisk lokalitet ved Kærenge.  

 Registreringen er foretaget på baggrund af feltundersøgelser fra 1983, hvor  

 der blev fundet nogle sjældne arter.
Under feltbesigtigelsen i september 1996  

 blev der ikke fundet sjældne arter, og området virkede stærkt udtørret.
 Området vil efter projektets gennemførelse udvikle sig til rørskov.
4.2.(11) Deltaet Skjern Å'ens udløb i Ringkøbing Fjord er Danmarks største indlandsdelta.  

 Deltaet er i dag et resultat af tiden efter hovedafvandingen i 1960'erne og  

 er derfor præget af regulering, inddigning og opdyrkning men rummer også  

 store arealer med kær, rørskov og krat.
Vildtreservatet ved Skjern Å's delta  

 fremstår i dag som et aflangt område med en lige kanal mellem høje ådiger.  

 Ådigerne græsses af får og har tørbundspræget vegetation med typiske  

 strandplanter.
Der er i dag en høj artsdiversitet af planter både på digerne  

 og i de mere fugtige dele.
I forbindelse med naturprojektet genskabes et delta med fire uregulerede  

 å-udløb, som med tiden udvikler sig til et dynamisk delta underlagt naturlige  

 landskabsprocesser.
Det vurderes, at de planter og dyr, der i dag forekommer  

 i området, hurtigt vil genindvandre efter retableringen, idet lokaliteten er  

 meget ung.
5. Ejendomsforhold I miljøministerens redegørelse til Folketingets Miljø- og  

 Planlægningsudvalg om et Skjern Å-projekt fra maj 1989 nævnes det, at  

 realiseringen af projektet skal ske i samarbejde med og baseres på frivillig  

 medvirken fra de berørte lodsejere.
De hidtidige arealerhvervelser er derfor foregået ved aftaler i form af  

 salg og jordfordeling.
Gennem jordfordeling kan der skaffes erstatningsjord  

 til de produktionsejendomme, der må afgive jord til projektet.
En  

 jordfordeling vil derfor indebære, at de landbrugsmæssige interesser sikres  

 bedst muligt.
Med udgangen af 1997 har Miljø- og Energiministeriet erhvervet  

 i alt 1.585 ha inden for projektområdet svarende til 72% af arealet.  

 Jordfordelingsprocessen er afsluttet vest for Rute 11. Her er der erhvervet  

 1.260 ha, svarende til 93% af denne del af projektområdet. Øst for Rute 11  

 afsluttes jordfordelingen i efteråret 1998. Med udgangen af 1997 er der her  

 erhvervet 325 ha svarende til 39% af denne del.
Vest for Rute 11 har der været stor interesse for at deltage i  

 jordfordelingen.
For mange landmænd har jordfordelingen således betydet store  

 driftsmæssige fordele, idet man har fået jord i umiddelbar tilknytning til  

 ejendommen som erstatning for fjerntliggende og besværlige engparceller i  

 ådalen.
De resterende ca. 95 ha, der ikke er erhvervet i denne del, er  

 fordelt på 16 lodsejere.
Disse har fået tilbud om at deltage i  

 jordfordelingen men har enten ikke ønsket at deltage eller ikke fundet det  

 tilbudte bytte- eller købstilbud attraktivt nok.
Enkelte lodsejere har  

 meddelt, at de af principielle årsager ikke ønsker at afgive jord til  

 naturprojektet.
Øst for Rute 11 har hovedparten af de berørte lodsejere tilkendegivet  

 interesse for at deltage i jordfordelingen.
Hos de aktive landmænd i området,  

 der har behov for at have dyrkningsjord til rådighed af hensyn til deres  

 produktion, er det dog en forudsætning, at der kan tilbydes passende  

 erstatningsjord, men på grund af strukturudviklingen i Borris-området er det  

 i øjeblikket svært at erhverve den nødvendige erstatningsjord.
Et mindre  

 antal lodsejere har tilkendegivet interesse for at beholde deres jord og lade  

 den indgå i projektet mod økonomisk kompensation.
I denne del af  

 projektområdet har enkelte lodsejere også tilkendegivet, at de på grund af  

 principiel modstand ikke ønsker at afgive jord til projektet.
Arealerne ved  

 Gundesbøl Å er inddraget i projektområdet som et resultat af den offentlige  

 høring i forbindelse med VVM-redegørelsen.
Lodsejerne i dette område har  

 derfor endnu ikke fået tilbud om at deltage i jordfordelingen.
De 510 ha, der  

 ikke er erhvervet i denne del, er fordelt på ca. 65 ejere.
I det videre  

 arbejde foreslås, at det hidtidige tilbud til lodsejerne om køb eller  

 jordfordeling suppleres med et tilbud om at lade arealerne indgå i projektet  

 efter nærmere aftale og mod økonomisk kompensation.
Denne mulighed kan  

 udnyttes af lodsejere, som ønsker at beholde deres arealer, og i de tilfælde,  

 hvor der ikke kan skaffes den nødvendige erstatningsjord til brug for  

 jordfordelingen.
 Såfremt lodsejerne ønsker at lade deres arealer indgå i projektet uden at  

 afhænde dem, kan der indgås aftale om de nødvendige foranstaltninger mod  

 erstatning for den værdiforringelse, som indgrebet indebærer for lodsejerene.
 Viser det sig umuligt at erhverve de nødvendige arealer gennem  

 jordfordeling eller opkøb eller at indgå aftaler om projektets gennemførelse  

 på private arealer, bemyndiges ministeren til at foretage ekspropriation.  

 Evt. ekspropriationer foreslås foretaget af kommissarius efter reglerne i lov  

 om fremgangsmåden ved ekspropriation vedrørende fast ejendom.
6. Lovforslagets økonomiske og administrative konsekvenser for det  

 offentlige 6.1. Statslige udgifter De samlede udgifter til Skjern Å Naturprojekt er anslået til 254 mio. kr.  

 Heraf er der afholdt 77 mio. kr. ved udgangen af 1997. Der tages i forhold  

 til budgettet forbehold for markedsforhold inden for entreprenørbranchen, som  

 erfaringsmæssigt har stor indvirkning på prisdannelsen, samt for  

 jordpriserne.
Der er tidligere på aktstykker bevilget midler til en række  

 omkostninger, som knytter sig til projektet, bl.a. erhvervelser og  

 jordfordeling.
Bevillingerne er givet i henhold til aktstykkerne 127 7/2  

 1990, 71 9/12 1992, 144 23/2 1994, 200 21/2 1995 samt finanslovene fra 1994  

 og frem og udgør 102,3 mio. kr.
 Fordelt på poster ser budget og forbrug ultimo 1997 således ud (mio. kr.):
 »Erhvervelser/erstatninger« omfatter både erhvervelser og  

 jordfordeling samt eventuelle erstatninger i henhold til lovforslagets §§ 5,  

 7 og 13. Der er budgetteret ud fra en forudsætning om statslig erhvervelse.  

 Hvis der i stort omfang indgås aftaler, kan der forekomme afvigelser fra  

 budgettet.
 »Anlæg« inkluderer vedligeholdelsesomkostninger i de første 4 år  

 af driftsfasen.
 »Information og formidling« inkluderer anlæggelse af et  

 naturcenter med dertil hørende stier, fugleobservationer, parkeringspladser  

 m.m.
 »Overvågning af Ringkøbing Fjord« inkluderer udgifterne til  

 miljøundersøgelser af fjorden i forbindelse med ændret slusepraksis.
 »Generel miljøovervågning« omfatter indledende og opfølgende  

 overvågning samt overvågning af Skjern Å-laksen i anlægsfasen.
»Øvrige udgifter« omfatter bl. a. udarbejdelse af nye  

 vandløbsregulativer I forhold til det første budget forelagt i akt 127 7/2 1990 på 115 mio.  

 kr. er der sket en betydelig budgetforøgelse.
Det skyldes udvidelse af  

 projektarealet med 835 ha, højere jordpriser end først budgetteret,  

 merudgifter til overvågning af Ringkøbing Fjord, øgede udgifter til selve  

 anlægsfasen som følge af skærpede krav til projektet, jf. bl. a. beretning  

 fra Folketingets Miljø- og Planudvalg af 15. maj 1996 over B 63, samt den  

 almindelige prisudvikling.
Udover de direkte projektudgifter har der i perioden 1992-97 i forbindelse  

 med de erhvervede arealer været driftsudgifter på 1,6 mio. kr. og  

 driftsindtægter på 7,3 mio. kr., som ikke indgår i projektet men i Skov- og  

 Naturstyrelsens almindelige driftsbevilling i overensstemmelse med praksis  

 for arealer erhvervet i forbindelse med naturforvaltningsprojekter.
Denne  

 praksis fremgår af anmærkningerne til finansloven for 1997. Det drejer sig  

 primært om ejendomsskatter og forpagtningsindtægter, idet arealerne  

 bortforpagtes indtil projektgennemførelsen.
De samlede projektomkostninger vurderes at udgøre ca. 254 mio. kr.
Heraf  

 forventes 241 mio. kr. finansierets af de årlige bevillinger til  

 naturforvaltning, mens 13,5 mio. kr. forventes finansieret af EU-LIFE midler,  

 hvorfra der blev opnået tilsagn om støtte i 1994. Fristen for udnyttelse af  

 tilsagnet er senest forlænget til udgangen af 1998. Fristen vil blive søgt  

 yderligere forlænget, når loven er vedtaget.
 Hidtil er der bevilget 102,3 mio. kr., incl. den første rate af EU-LIFE  

 tilskuddet på 5,4 mio. kr., som blev modtaget i 1995. Resten vil blive  

 optaget på finanslovene for 1999 og frem under naturforvaltningsbevillingen,  

 idet anlægsfasen forventes at forløbe i perioden 1999-2002. I anlægsfasen vil  

 projektet således med det nuværende bevillingsniveau udgøre en væsentlig del  

 af naturforvaltningsbevillingen.
Efter afslutningen af projektet vil driften af de statsejede arealer indgå  

 i Skov- og Naturstyrelsens almindelige arealdrift.
Det kan forudses, at der  

 vil komme driftsindtægter fra udleje af græsningsarealer, rørskær, fiskeri og  

 eventuelt jagt, og at der vil være driftsudgifter til ejendomsskatter, drift  

 af græsningsarealer og naturpleje.
Det skønnes, at arealdriften på længere  

 sigt vil være udgiftsneutral, hvis man ser bort fra udgifter i forbindelse  

 med den rekreative udnyttelse som f.eks. stianlæg, rastepladser, naturcenter,  

 naturvejledning m.v.
20 år efter projektets afslutning skal staten og vandløbsmyndighederne i  

 fællesskab vurdere systemets vandafledningsevne.
Hvis der skal gennemføres  

 særlige afværgeforanstaltninger ud over, hvad der foreskrives i de nye  

 vandløbsregulativer, påhviler omkostningerne til dette staten.
6.2. Amtslige og kommunale udgifter I henhold til det foreslåede projekt kan størstedelen af området  

 efterfølgende overlades til sig selv uden vedligeholdelse.
Imidlertid skal  

 den nedre del af Skjern Å systemet stadig fungere i afvandingsmæssig forstand  

 og sikre, at vand fra oplandet transporteres gennem projektområdet videre til  

 Ringkøbing Fjord uden at forårsage skader undervejs.
Enkelte arealer og anlæg  

 skal derfor i henhold til projektet løbende vedligeholdes/plejes af hensyn  

 til, at systemet fungerer som afvandingssystem.
Dette gælder f.eks. de  

 tilbageværende digestrækninger.
Derudover er der tekniske anlæg, som kræver  

 vedligeholdelse, f.eks. broer og veje.
 Ved en ændret vandløbspleje som følge af projektet er det skønnet, at  

 amtslige nettoudgifter til vandløbsvedligeholdelse vil reduceres med ca. 0,3  

 mio. kr. årligt og kommunale nettoudgifter med ca. 0,1 mio. kr. årligt.
 6.3. Administrative udgifter for det offentlige.
 For Miljø- og Energiministeriet forventes der administrationsomkostninger  

 til projektet på ca. 3 mio. kr. i anlægsfasen svarende til 3 årsværk og  

 herefter 1 årsværk ved den videre drift, ca. 0,4 mio. kr. pr. år.
 Der forventes ingen administrative udgifter for amter og kommuner.
7. Lovforslagets økonomiske og administrative konsekvenser for  

 erhvervslivet Da lovforslaget relaterer sig til et geografisk afgrænset projekt, er der  

 alene gennemført en analyse af projektets forventede virkninger på  

 lokaløkonomien, d.v.s. i Skjern og Egvad Kommuner.
Analysens forudsætninger  

 og detaljerede konklusioner findes i rapporten »Skjern Å Naturprojektet,  

 Lokaløkonomisk Analyse«, December 1997, Skov- og Naturstyrelsen.
 Den lokaløkonomiske effekt af Skjern Å Naturprojektet er opgjort som  

 summen af de indkomstforøgelser og -reduktioner, som projektet direkte og  

 indirekte vil medføre for virksomheder og borgere i de to kommuner.
Der er i beregningerne taget udgangspunkt i de direkte effekter af  

 projektgennemførelsen, herunder statens køb og udleje af arealer i  

 projektområdet, omlægningen af landbrugsproduktionen samt gennemførelsen af  

 anlægsarbejder.
Endelig er der taget udgangspunkt i forventede direkte  

 effekter i form af øget tagrørsproduktion og øget turisme i området.
Også de  

 indirekte indkomsteffekter af ændringer i omkostninger og salgsprovenu er  

 opgjort.
Det er i beregningerne forudsat, at der i projektområdet i dag er et  

 dyrkbart areal på ca. 1.700 ha.
Det er endvidere forudsat, at ca. 1.500 ha.  

 efter gennemførelsen af projektet vil være egnet til græsning.
Provenuet fra salg af jord og den efterfølgende leje af arealer udgør  

 sammen med den reducerede landbrugsproduktion de vigtigste direkte  

 indkomsteffekter for landbruget i området.
Forudsætninger vedrørende  

 afgrødesammensætning i området er fastlagt på grundlag af det eksisterende  

 produktionsmønster.
Det vurderes, at den animalske produktion i området ikke  

 vil blive påvirket af projektet.
Der er plads til udvidelser i området inden  

 for harmonikravenes rammer.
 Der forventes en positiv effekt på turismen i området som følge af  

 projektet.
Der er i beregningerne kun medtaget en forholdsvis beskeden  

 turistfremgang, idet det vurderes, at den umiddelbare lokale effekt af  

 projektet på dette område er begrænset.
Projektet skaber derimod et forbedret  

 grundlag for en fortsat udvikling af turismen, og en større effekt vurderes  

 at kunne opnås gennem etableringen af egentlige turistprojekter i relation  

 til naturgenopretningen og gennem en aktiv markedsføring heraf i samarbejde  

 med andre attraktioner i regionen.
Det forudsættes, at der efter 3-4 år vil opstå områder, der vil være  

 egnede til rørhøst.
Der er ved beregningen af indkomstmulighederne herfra  

 taget udgangspunkt i erfaringstal fra tagrørsproducenter.
Det forudsættes  

 endvidere, at et dambrug i området vil blive nedlagt i forbindelse med  

 gennemførelsen af projektet.
 Det forudsættes, at anlægsarbejderne iværksættes i 1999.
De opgjorte direkte og indirekte indkomsteffekter er beregnede for  

 henholdsvis anlægsperioden og for den efterfølgende driftsperiode.
Effekterne  

 for anlægsperioden er opgjort som nutidsværdier pr. ultimo 1997, og  

 effekterne i driftsfasen som årlige indkomsteffekter.
 For anlægsfasen vil der ifølge beregningerne være en positiv  

 lokaløkonomisk indkomsteffekt på 87,4 mio. kr., hvoraf 78,5 mio. kr. vil være  

 direkte effekter, fortrinsvis bestående af provenu fra salg af jord til  

 projektet.
I driftsfasen vil den årlige indkomsteffekt (såvel direkte som indirekte  

 effekter) ifølge beregningerne blive -2,8 mio. kr.
Dette tal dækker en  

 reduktion i markproduktionen på ca. 5,5 mio. kr., som kun i nogen grad  

 modsvares af besparelser i forbindelse med mindre transport- og  

 pumpeudgifter, øget værdi af græsningsarealer, øgede turistindtægter og øgede  

 indtægter eller besparelser i andre erhverv.
Den negative årlige effekt i driftsfasen udgør 3,6% af den positive  

 engangseffekt.
Det betyder, at den lokaløkonomiske effekt er neutral, hvis  

 den positive engangseffekt kan investeres til en rente på 3,6%. Da dette  

 vurderes at være en lav langsigtet realrente, konkluderes det, at den  

 lokaløkonomiske effekt er positiv.
Det dyrkbare areal i projektområdet vil under alle omstændigheder falde  

 som følge af de tiltagende sætninger.
Dette betyder, at den negative årlige  

 effekt over en årrække vil blive mindre, og det vil bidrage til en yderligere  

 forøgelse af den lokaløkonomiske værdi af projektet.
 Det er derfor vurderingen, at projektet som helhed vil være økonomisk  

 fordelagtigt for lokalområdet, og at dette resultat er ret stabilt over for  

 ændringer i de mest usikre parametre.
 Det bemærkes, at de rekreative og naturmæssige fordele af projektet ikke  

 er forsøgt værdisat og derfor kan betragtes som yderligere gevinster ved  

 projektets gennemførelse.
8. Forhold til EU-retten Lovforslaget er udarbejdet i overensstemmelse med artikel 1, stk. 5, i  

 Rådets direktiv af 27. juni 1985 om vurdering af visse offentlige og private  

 projekters indvirkning på miljøet (85/337/EØF), VVM-direktivet.
Forslaget berører dels EF-fuglebeskyttelsesområde nr. 43, Ringkøbing  

 Fjord, der er udpeget i medfør af Rådets direktiv af 2. april 1979 om  

 beskyttelse af vilde fugle (74/409/EØF) med senere ændringer,  

 Fuglebeskyttelsesdirektivet, dels forslag til udpegning af særlige  

 bevaringsområder, Ringkøbing Fjord og Skjern Å, i medfør af Rådets direktiv  

 af 21. maj 1992 om bevaring af naturtyper samt vilde dyr og planter  

 (92/43/EØF), Habitatdirektivet.
Forslaget er i fuld overensstemmelse med  

 disse to direktiver, idet projektet netop har til formål at forbedre  

 naturtyperne og levestederne for de beskyttede arter i de særlige  

 bevaringsområder.
 Forslaget vil bidrage til opfyldelse af de målsætninger for nedsættelse af  

 nitratudvaskning, der er indeholdt i Rådets direktiv af 12. december 1991 om  

 beskyttelse af vand mod forurening forårsaget af nitrater, der stammer fra  

 landbruget (91/676/EØF), Nitratdirektivet.
9. Forhold til anden lovgivning 9.1. Vandløbsloven Vandløbsloven (lovbekendtgørelse nr. 404 af 19. maj 1992 med senere  

 ændring) indeholder grundlaget for at regulere og administrere vandløbenes  

 fysiske forhold.
Lovforslaget indebærer, at Folketingets behandling og  

 vedtagelse træder i stedet for vandløbsmyndighedernes behandling efter  

 vandløbsloven.
Når naturprojektet er gennemført, vil evt. fremtidige  

 foranstaltninger i området skulle behandles efter de almindelige regler i  

 vandløbsloven men med respekt af denne lov og de regler, der fastsættes efter  

 loven.
9.2. Naturbeskyttelsesloven Naturbeskyttelsesloven (lovbekendtgørelse nr. 835 af 1. november 1997)  

 fastsætter bl. a. de generelle beskyttelsesbestemmelser for naturtyper og  

 småbiotoper, herunder søer, vandløb og ferske enge.
Loven fastsætter et  

 generelt forbud mod tilstandsændring af de beskyttede naturtyper.  

 Lovforslaget indebærer, at Folketingets behandling og vedtagelse træder i  

 stedet for amtsrådets behandling efter bl. a. naturbeskyttelseslovens § 3.  

 Når naturprojektet er gennemført, vil evt. fremtidige foranstaltninger i  

 området skulle behandles efter de almindelige regler i naturbeskyttelsesloven  

 men med respekt af denne lov og de regler, der fastsættes efter loven.
9.3. Planloven Planloven (lovbekendtgørelse nr. 563 af 30. juni 1997) skal sikre, at den  

 sammenfattende planlægning forener de samfundsmæssige interesser i  

 arealanvendelsen og medvirker til at værne om landets natur og miljø, så  

 samfundsudviklingen kan ske på et bæredygtigt grundlag i respekt for  

 menneskers livsvilkår og for bevarelsen af dyre og plantelivet.
Lovforslaget  

 indebærer, at Folketingets behandling og vedtagelse træder i stedet for  

 amtsrådets behandling efter planlovens landzonebestemmelse og reglerne om  

 tilvejebringelse af region-, kommune- og lokalplaner.
Når naturprojektet er  

 gennemført, vil evt. fremtidige foranstaltninger i området skulle behandles  

 efter de almindelige regler i planloven men med respekt for denne lov og de  

 regler, der fastsættes efter loven.
9.4. Miljøbeskyttelsesloven Ifølge miljøbeskyttelsesloven (lovbekendtgørelse nr. 625 af 15. juli 1997)  

 skal ændrede forhold vedr. spildevandsudledning vurderes i forhold til de  

 målsætninger for vandløbene, der af Ringkjøbing Amt er fastsat i  

 regionplanen.
De erhvervsvirksomheder, som har en udledningstilladelse til  

 det eksisterende åsystem, vil få en ny tilladelse.
De nødvendige ændringer,  

 som projektet afstedkommer, skal godkendes af Ringkjøbing Amt som  

 recipientmyndighed.
9.5. Vandforsyningsloven Reglerne i vandforsyningsloven (lovbekendtgørelse nr. 337 af 4. juli 1985)  

 regulerer retten til indvinding af grundvand og overfladevand.
De  

 erhvervsvirksomheder, som har en indvindingstilladelse til overfladevand  

 eller grundvand, vil om nødvendigt få en ny tilladelse.
Inddragelse af retten  

 til vandindvinding kan medføre erstatningspligt.
Spørgsmålet om, i hvilket  

 omfang der skal betales erstatning, afgøres af landvæsensretten.
9.6. Okkerloven Ifølge okkerloven (lov nr. 180 af 8. maj 1985) kræver udgrøftning og  

 dræning i okkerpotentielle områder tilladelse fra amtsrådet, som kan betinge  

 tilladelsen af, at der etableres et okkerrensningsanlæg.
Projektet vil  

 bidrage til at fiksere jernforbindelser i de okkerpotentielle jorder og  

 dermed begrænse den nuværende okkerforurening.
9.7. Landbrugsloven Projektet omfatter arealer, der er landbrugspligtige efter landbrugsloven  

 (lovbekendtgørelse nr. 769 af 24. august 1994). Ved inddragelse af  

 landbrugspligtige arealer til ikke-jordbrugsmæssige formål, f. eks. ændring  

 af eksisterende vej- og broanlæg, skal landbrugspligten ophæves.
Tilladelse  

 hertil meddeles af Jordbrugskommissionen.
Projektet forudsættes ikke at  

 indebære udmatrikulering til veje o.l.
I det omfang denne forudsætning  

 ændres, vil sagen skulle forelægges Jordbrugskommissionen for Ringkjøbing  

 Amt.
9.8. Lov om offentlige veje Ifølge lov om offentlige veje (lovbekendtgørelse nr. 532 af 20. juni 1994)  

 skal projekter, der medfører ændring/ombygning af broer og offentlige veje,  

 forelægges vejmyndigheden til godkendelse.
Midlertidige adgangsvejes  

 tilslutning til offentlig vej skal ligeledes godkendes af vejmyndigheden.
9.9. Ferskvandsfiskeriloven Ferskvandsfiskeriloven (lov nr. 330 af 14. maj 1992) regulerer bl. a.  

 retten til fiskeri samt vildfiskenes passage i vandløb.
Forinden der træffes  

 foranstaltninger, som kan have betydning for fiskepassage, fiskeri og  

 fiskefauna i øvrigt, skal planerne ifølge lovens § 33 forelægges for  

 fødevareministeren til udtalelse.
Regulering af fiskeriforholdene i Skjern  

 Å-systemet forestås af fødevareministeren.
9.10. Museumsloven Fremkommer der under anlægsarbejdet arkæologiske fund, skal arbejdet  

 ifølge museumsloven (lovbekendtgørelse nr. 584 af 31. august 1989) standses i  

 det omfang, det berører fortidsmindet, og fundet skal straks anmeldes til  

 Rigsantikvaren.
Det er herefter Rigsantikvaren, der træffer beslutning om,  

 hvorvidt arbejdet kan fortsætte, eller om det skal indstilles, indtil der er  

 foretaget en nærmere undersøgelse.
Udgifterne til evt. arkæologiske  

 undersøgelser skal betales af Miljø- og Energiministeriet, jf. museumslovens  

 § 26. Som anført ovenfor i afsnit 3.6. anses det dog ikke for sandsynligt, at  

 der vil fremkomme hidtil ukendte arkæologiske lag i forbindelse med  

 anlægsarbejdet.
10. Høring over lovforslaget Lovforslaget har været til udtalelse hos en række myndigheder og  

 organisationer.
 Kommentarer i forbindelse med høringen er modtaget fra følgende:  

 Ringkjøbing Amt, Egvad Kommune, Skjern Kommune, Strukturdirektoratet,  

 Justitsministeriet, Danmarks Jægerforbund, Danmarks Sportsfiskerforbund,  

 Dansk Ornitologisk Forening, De Danske Landboforeninger, Friluftsrådet,  

 Fællesbestyrelsen for Landvindingslagene i Skjern Å-dalen samt Kyst, Land og  

 Fjord.
 En del af de modtagne kommentarer er indarbejdet i lovforslaget og  

 bemærkningerne.
Bemærkninger til lovforslagets enkelte bestemmelser Til § 1 Bestemmelsen angiver lovens formål samt fastsætter dens geografiske  

 anvendelsesområde, jf. dog lovforslagets § 4, stk. 2, og bemærkninger hertil.  

 Projektområdet dækker i alt 2.192 ha.
Til §§ 2-3 Bestemmelserne fastlægger hovedpunkterne af de anlægsarbejder, som skal  

 iværksættes i forbindelse med projektet.
Enkeltheder i projektet er nærmere  

 beskrevet i de almindelige bemærkninger pkt. 3.
 Projektets påvirkning på beskyttede naturtyper (§ 3-områder) er beskrevet  

 i de almindelige bemærkninger pkt. 4.
Ifølge lovforslagets § 6 vil Folketingets behandling og vedtagelse af  

 lovforslaget træde i stedet for Ringkjøbing Amtsråds tilladelse til projektet  

 i medfør af bl. a. naturbeskyttelseslovens kapitel 2. Et af formålene med  

 hele projektet er således at tilgodese de interesser, som normalt skal sikres  

 efter naturbeskyttelsesloven.
Samtidig er der i forbindelse med  

 projekteringen foretaget en gennemgang af naturområderne i Skjern Å-dalen, og  

 det er sikret, at gennemførelsen af projektet ikke vil ødelægge særligt  

 værdifulde områder.
I forbindelse med projektet vil der inden for projektområdet blive  

 genskabt en naturligt fungerende ådal med fri vandudveksling mellem åen og de  

 omgivende arealer og med mulighed for periodevise oversvømmelser. Åen vil  

 blive lagt i et nyt slynget løb, der på størstedelen af strækningen tager  

 udgangspunkt i åens tidligere løb fra forrige århundrede.
Samtidig vil den  

 kunstige afvanding og dræning af arealerne samt den intensive landbrugsdrift  

 inden for projektområdet ophøre.
Inden for projektområdet vil der blive tale  

 om en generel vandstandshævning, og store dele af området kan i perioder  

 blive oversvømmet.
Det er især det fremtidige middelvandstandsniveau, der vil være  

 bestemmende for arealernes udvikling.
I de lavestliggende områder vil der  

 blive dannet nye søområder med åbent vandspejl, mens der i områder med en  

 vandstand på indtil 1 m vil opstå rørskov.
Hovedparten af de områder, der  

 blev karakteriseret som sump før hovedafvandingen, vil igen blive sø- eller  

 rørskovsområder.
Store dele af Hestholm-området, Vesterenge, området nord for  

 Lønborggård samt området syd for Damsø vil blive til permanent vanddækkede  

 søer eller rørskovsområder på grund af de omfattende sætninger i disse  

 områder.
Rørskoven vil findes både i saltvands- og ferskvandsprægede arealer.  

 Rørskoven vil være domineret af arter som tagrør, dunhammer, rørgræs og  

 kogleaksarter.
Efter projektets gennemførelse forventes ca. 2% af  

 projektområdet at fremstå som søområder, mens ca. 19% vil være rørskov.
Arealer, der ligger indtil 1 m over den fremtidige middelvandstand, vil  

 fremover fremstå som engarealer.
De lavere og dermed vådere dele vil være  

 domineret af arter som tagrør, mosebunke og stararter, mens de mere tørre  

 dele domineres af arter som krybhvene, engrapgræs, engrørhvene m.v.
På  

 engarealerne vil der efterhånden kunne opstå pilekrat.
I området vest for  

 Lønborgvejen, den østlige del af Hestholm-området, i deltaområdet samt i den  

 østlige del af projektområdet vil der opstå store sammenhængende engarealer.  

 Opretholdelse af disse arealers karakter vil kræve naturpleje, f. eks. i form  

 af græsning.
I deltaområdet og den vestlige del af Hestholm vil arealerne få  

 karakter af strandeng.
Ca. 59% af projektområdet vurderes fremover at kunne  

 udvikle sig til engarealer.
På arealer over 1 m over normal middelvandstand vil der opstå overdrev  

 eller hede domineret af græsarter eller lyng.
Også på disse arealer vil der  

 efterhånden indfinde sig kratvegetation.
Ca. 13% af projektområdet vil  

 udvikle sig med overdrevs- eller hedevegetation.
Arealer over normalt vandspejl vil som udgangspunkt blive vedligeholdt med  

 ekstensiv græsning for at sikre indtrykket af en åben ådal og bevare eng-,  

 overdrevs- og hedevegetationen.
En række områder vil dog også blive udlagt  

 til naturlig tilgroning.
De eksisterende vådområder i form af moser samt kær og rørskovsområder i  

 ådalen vil generelt have gavn af projektet.
Områderne er således i mange  

 tilfælde påvirkede af den nuværende dræning og udsat for tilgroning med pil.  

 En hævning af vandstanden vil modvirke denne udvikling.
Engarealerne er ofte kulturpræget og domineret af næringspræget og  

 ensartet vegetation.
Vandstandshævningen og ophør af den intensive  

 landbrugsdrift i området samt den påtænkte landskabspleje i form af ekstensiv  

 græsning vil medføre mulighed for genskabelse af nogle meget værdifulde  

 engområder.
Nogle af de eksisterende overdrevsarealer vil efter projektets  

 gennemførelse blive vådere og i højere grad få karakter af eng.
Mange  

 overdrevs- og hedearealer er dog beliggende i randen af projektområdet og vil  

 også efter naturgenopretningen være forholdsvis tørre.
I forbindelse med  

 projektet vil der blive gennemført naturpleje, som vil sikre disse arealer  

 mod tilgroning.
De eksisterende naturområder vil i øvrigt være underlagt den fremtidige  

 dynamik i ådalen.
Nogle af de lavestliggende engarealer vil således blive så  

 våde, at de vil udvikle sig til rørskovs- eller søområder, mens andre  

 engarealer vil blive dannet på de lidt højereliggende arealer.
Samlet vil  

 arealet af de enkelte naturtyper øges markant.
Til § 4 Med bestemmelsen i stk. 1 bemyndiges miljø- og energiministeren til at  

 foretage de foranstaltninger, der er nødvendige for at gennemføre  

 naturprojektet.
De anlægsarbejder, der skal udføres, er nærmere beskrevet i  

 de almindelige bemærkninger pkt. 3.3.
Bestemmelsen i stk. 2 indebærer, at der i et vist omfang kan foretages  

 mindre foranstaltninger også i et randområde uden for det egentlige  

 projektområde, således som dette er beskrevet i § 1 samt kortbilag 1. Der vil  

 ikke i randområdet, sådan som det vil blive tilfældet i projektområdet, blive  

 foretaget egentlige ændringer i landskabet og terrænet.
Men en del af  

 arbejderne i projektområdet vil kunne påvirke afvandingsforhold m.v. i  

 randområdet, hvorfor der kan være behov for at foretage foranstaltninger med  

 henblik på at genoprette status quo i forhold til nu, f. eks. omlægning af  

 dræn af hensyn til fortsat afvanding.
 Der vil ikke med henblik på at undgå uønskede konsekvenser af projektet  

 blive gennemført ekspropriation i randområdet.
Projektet er udformet sådan, at risikoen for oversvømmelser uden for  

 projektområdet er mindre end med det nuværende åforløb.
Et flertal i  

 Folketingets Miljø- og Planlægningsudvalg har i beretning af 15. maj 1996  

 over Forslag til folketingsbeslutning om inddragelse af alternativer til  

 sydløsningen i Skjern Å-projektet (B 63) tilkendegivet, at  

 »naturgenopretningsprojektet skal projekteres med samme krav til  

 sikkerhed, som tilfældet har været for afvandingsprojektet fra 1960'erne.
Den  

 endelige udformning af projektet må således ikke øge risikoen for  

 oversvømmelser eller utilsigtede ændringer i grundvandstanden hverken i de  

 bymæssige bebyggelser eller på de tilgrænsende landbrugsarealer.« Med hensyn til erstatning for utilsigtede skader som følge af projektet  

 henvises til § 7 og bemærkningerne hertil.
Til § 5 Realiseringen af projektet skal i videst muligt omfang ske i samarbejde  

 med og baseres på frivillig medvirken fra de berørte lodsejere.
Det må  

 således i hvert enkelt tilfælde afklares, i hvilket omfang projektet kan  

 gennemføres ved aftaler med lodsejerne.
De hidtidige arealerhvervelser er  

 alle foregået ved aftaler i form af salg og jordfordeling.
Med bestemmelsen i  

 stk. 1 lægges der op til at fortsætte denne linie.
Der vil således være  

 mulighed for, at lodsejere inden for projektområdet, der ikke ønsker fortsat  

 at eje arealerne på grund af de ændrede dyrkningsvilkår, som projektet vil  

 påføre dem, kan afhænde disse til staten.
 Med bestemmelsen i stk. 2 gives der mulighed for, at der kan indgås  

 aftaler med lodsejere, der - uanset projektets gennemgribende ændring af  

 deres nuværende arealanvendelsesmuligheder - ønsker at beholde deres arealer,  

 om at lade arealerne indgå i projektrealiseringen mod økonomisk kompensation,  

 der tillige vil omfatte kompensation for den rådighedsindskrænkning, der  

 følger af bestemmelsen i § 12, stk. 1, jf. § 12, stk. 4.
 Den foreslåede fortrinsstilling for aftalerne i forhold til andre  

 rettigheder over ejendommen er nødvendig til sikring mod, at aftalerne  

 slettes af tingbogen i tilfælde af tvangsauktion.
Bestemmelsen i stk. 3 giver miljø- og energiministeren mulighed for at  

 ekspropriere i det omfang, det er nødvendigt for at gennemføre projektet, i  

 tilfælde, hvor det efter ministerens skøn ikke er muligt inden for en rimelig  

 tid at indgå aftale.
Ekspropriation sker efter reglerne i  

 statsekspropriationsloven.
Erstatning i forbindelse med ekspropriation vil  

 tillige omfatte erstatning for den rådighedsindskrænkning, der følger af  

 bestemmelsen i § 12, stk. 1, jf. § 12, stk. 4.
Til § 6 Forslaget indebærer, at Folketingets behandling og vedtagelse af  

 lovforslaget træder i stedet for Ringkjøbing Amtsråds tilladelse til  

 projektet i medfør af naturbeskyttelsesloven og planloven samt  

 vandløbsmyndighedernes behandling i medfør af vandløbsloven.
Endvidere  

 undtages projektet fra planlovens bestemmelser om tilvejebringelse af  

 region-, kommune- og lokalplaner.
 Dette er begrundet i, at hele projektet, således som det er beskrevet dels  

 i §§ 2-3, dels i de almindelige bemærkninger, netop har til formål at  

 tilgodese de interesser, som normalt skal tilgodeses efter disse love.  

 Desuden er planlovens regler om vurdering af virkninger på miljøet (VVM) og  

 de hertil knyttede offentlighedsprocedurer blevet varetaget i forbindelse med  

 udarbejdelse af lovforslaget.
 Bestemmelsen svarer for så vidt angår tilladelser i princippet til, at der  

 i forbindelse med en fredning i medfør af naturbeskyttelsesloven kan  

 fastsættes bestemmelser, der i andre tilfælde ville kræve tilladelse efter  

 naturbeskyttelsesloven, vandløbsloven, planloven eller skovloven (såkaldt  

 bonus-virkning).
 Når naturprojektet er gennemført, vil evt. fremtidige foranstaltninger i  

 området skulle behandles efter de almindelige regler i lovgivningen men med  

 respekt for denne lov og de regler, der fastsættes efter loven.
Til § 7 Forslaget i stk. 1 svarer til vandløbslovens erstatningsregler, hvorefter  

 enhver, der lider tab ved reguleringsarbejder, ved ændring eller nedlæggelse  

 af udpumpningsanlæg eller ved etablering eller nedlæggelse af broer eller  

 opstemningsanlæg, har ret til engangserstatning.
Som nævnt i bemærkningerne  

 til § 4 er projektet udformet sådan, at det giver mindst samme sikkerhed mod  

 oversvømmelser og utilsigtede grundvandsændringer uden for projektområdet,  

 som det har været tilfældet for afvandingsprojektet fra 1960'erne.  

 Bestemmelsen i § 7, stk. 1, indebærer, at staten vil være  

 erstatningsansvarlig, såfremt der mod forventning sker sådanne oversvømmelser  

 og grundvandsændringer, og det godtgøres, at disse er en konsekvens af  

 projektet.
Landvæsenskommissionen foreslås - i lighed med vandløbslovens  

 erstatningsbestemmelser - som myndighed til at træffe afgørelse om  

 erstatningernes størrelse i mangel af enighed herom.
 Efter stk. 2 kan spørgsmål om, hvorvidt en foranstaltning efter loven  

 medfører erstatningspligt, indbringes for landvæsenskommissionen til  

 afgørelse.
 Ligesom ved tilsvarende erstatningssager vil der blive søgt indgået forlig  

 med lodsejere m.v., dels om der er udført erstatningspådragende  

 foranstaltninger, dels om erstatningens størrelse.
Landvæsenskommissionens afgørelser efter stk. 2 og 3 kan indankes for  

 overlandvæsenskommissionen.
Ankefristen er 8 uger, jf. § 40, stk. 2, i lov om  

 landvæsensretter.
Til § 8 Forslaget svarer til reglen i vandløbslovens § 33, hvorefter ansvaret for  

 offentlige vandløbs vedligeholdelse overtages af anlægsledelsen under et  

 offentligt vandløbs regulering.
Ansvaret for vedligeholdelsen foreslås derfor  

 pålagt miljø- og energiministeren i perioden fra arbejdet med naturprojektet  

 påbegyndes, og indtil det er afsluttet.
 Det foreslås endvidere, at ministeren efter forhandling med  

 vandløbsmyndigheden kan beslutte at overtage vedligeholdelsen helt eller  

 delvis i indtil 4 år efter, at arbejdet er afsluttet, da det ikke kan  

 udelukkes, at det senere kan blive nødvendigt at foretage mindre justeringer  

 af afstrømningsforholdene i den nederste del af vandløbssystemet, hvor  

 vandløbene efter projektet skal finde et naturligt forløb.
Til § 9 Forslaget svarer i princippet til vandløbslovens regler, hvorefter  

 vandløbsmyndighederne, d.v.s. for amtsvandløbs vedkommende amtsrådet og for  

 kommunevandløbs vedkommende kommunalbestyrelsen, skal foretage de nødvendige  

 ændringer i regulativerne for de offentlige vandløb, der er omfattet af  

 reguleringen, når reguleringsarbejder m.v. er gennemført, således at den  

 fremtidige tilstand i vandløbet er fastlagt i regulativerne.
Det forudsættes,  

 at ændringerne i regulativerne, der forestås af miljø- og energiministeren i  

 samarbejde med vandløbsmyndighederne og bekostes af staten, skal være  

 gennemført samtidig med naturprojektets færdiggørelse for at undgå en  

 periode, hvor regulativerne ikke afspejler de ændrede, fysiske forhold.
I regulativerne skal optages bestemmelser om den fremtidige  

 vedligeholdelse til sikring af den afstrømningsevne, der er forudsat i  

 naturprojektet.
For at gøre det muligt i overensstemmelse med projektet at  

 lade dele af vandløbet henligge i naturtilstand uden sædvanlig  

 vedligeholdelse, foreslås det desuden, at det i regulativerne kan bestemmes,  

 at der i størstedelen af vandløbene ikke må ske oprensning og grødeskær.
 Projektet vil endvidere i et vist omfang kræve ændring i vedtægterne og  

 ændret partsfordeling vedr. de landvindingslag, der er i området.
Til § 10 Bestemmelsen sikrer, at alle berørte lodsejere bliver orienteret direkte  

 om loven og de konsekvenser, den vil få for de pågældendes ejendomme.
Til § 11 Bestemmelsen skal sikre, at der ikke på et senere tidspunkt på arealer  

 inden for projektområdet foretages afvanding eller terrænændring i strid med  

 intentionerne i projektet om en naturlig vandstand i området.
Til § 12 For at leve op til intentionerne i naturprojektet skal så store områder  

 som muligt henligge som vedvarende græsarealer, hvor der ikke anvendes  

 pesticider eller tilføres gødning.
Bestemmelsen gælder fra det tidspunkt,  

 anlægsarbejdet er afsluttet.
Tilsynsmyndigheden, d.v.s. for private arealers vedkommende Ringkjøbing  

 Amtsråd, kan dog efter stk. 2 i særlige tilfælde dispensere fra det generelle  

 forbud i stk. 1 med hensyn til omlægning af græsarealer og  

 pesticidanvendelse.
Det vil især kunne komme på tale i situationer, hvor den  

 ønskede udnyttelse til afgræsning er truet.
Dispensationsadgangen forudsættes  

 at blive administreret restriktivt.
Ved behandling af  

 dispensationsansøgninger bør konsekvenserne for den naturlige vegetation samt  

 risikoen for udledning af næringsstoffer tages i betragtning.
For at bevare  

 indtrykket af en åben, afgræsset ådal må der ikke i forbindelse med omlægning  

 gives mulighed for at indlægge en mellemafgrøde.
Bestemmelsen i stk. 3 svarer til bestemmelserne i Miljøministeriets  

 bekendtgørelse nr. 551 af 22. januar 1992 om pleje af fredede arealer og  

 fortidsminder samt om tilsyn, som giver myndigheden adgang til at foretage  

 naturpleje af private, fredede arealer.
Såfremt der ikke løbende eller  

 periodevis foretages pleje af arealerne inden for projektområdet, f. eks. ved  

 græsning eller høslet, vil de hurtigt kunne skifte karakter, ofte med  

 uheldige naturmæssige konsekvenser.
F. eks. vil enge, der ikke græsses eller  

 slås, efterhånden gro til.
Pleje forhindrer, at det område, der er tale om,  

 varigt skifter karakter.
Der vil tillige være mulighed for at indgå aftaler  

 om naturpleje efter bestemmelsen i § 5, stk. 2.
 Med bestemmelsen i stk. 4 fastsættes det, at erstatning for den  

 rådighedsindskrænkning, der er indeholdt i stk. 1, fastsættes i forbindelse  

 med enten indgåelse af aftaler efter § 5, stk. 2, eller ekspropriation efter  

 § 5, stk. 3.
Til § 13 Forslaget i stk. 1 indebærer, at ejere af privatejede, udyrkede arealer  

 inden for projektområdet ikke, som efter naturbeskyttelseslovens § 24, stk.  

 4, lovligt kan hindre offentlighedens adgang til udyrkede arealer ved at  

 indhegne arealerne.
Bestemmelsen er ikke et forbud mod hegning af arealer, f.  

 eks. græsningsarealer.
Men såfremt der hegnes, skal der på anden vis skabes  

 mulighed for offentlighedens adgang ved etablering af stenter eller lignende.  

 Adgangsretten omfatter også de bræmmer langs vandløb, som efter  

 vandløbslovens § 69 skal holdes udyrkede.
I lighed med bestemmelserne i  

 naturbeskyttelseslovens § 24 sker adgang på eget ansvar, og hunde skal føres  

 i snor.
I de yderligere regler om offentlighedens adgang, som skal udarbejdes  

 efter bemyndigelsen i stk. 2, vil der bl.a. blive fastsat bestemmelse om  

 jagt, fiskeri og andre friluftsaktiviteter i området.
Forslag til sådanne  

 regler vil inden vedtagelse blive drøftet i den gruppe, som agtes nedsat med  

 repræsentanter for de lokale brugerinteresser og myndigheder, herunder  

 Ringkjøbing Amt samt Egvad og Skjern Kommuner, jf. de almindelige  

 bemærkninger pkt. 3.10. Brugergruppen vil blive nedsat på så tidligt et  

 tidspunkt, at den kan have afsluttet en væsentlig del af sine opgaver  

 nogenlunde samtidig med anlægsarbejdets afslutning.
For så vidt angår fiskeri gælder Fødevareministeriets bekendtgørelse af 3.  

 juli 1996 om særlige fiskeriregler for visse tilløb til Ringkøbing Fjord,  

 udstedt i medfør af lov nr. 330 af 14. maj 1992 om ferskvandsfiskeri, der  

 indeholder følgende af betydning for Skjern Å, Omme Å og Gundesbøl Å (men  

 ikke parallelkanalerne): Fiskeri er forbudt i perioden 15. september-15.  

 april (begge dage inkl.). I perioden frem til den 31. oktober må ruser, hvis  

 fangståbning vender mod strømmen, dog benyttes.
Det er hele året forbudt at  

 fiske med langliner med flere agnkroge samt at fiske med rejer og levende  

 fisk som agn.
Bekendtgørelsen trådte i kraft den 1. september 1996 og gælder  

 indtil den 30. september 2001. Ved revision af bekendtgørelsen vil både  

 offentlige interessenter og brugergruppen blive inddraget.
Bestemmelsen i stk. 4 giver hjemmel til at yde engangserstatning til ejere  

 og brugere, som påføres tab ved den rådighedsindskrænkning, der er indeholdt  

 i stk. 1 og 2. Ligesom ved tilsvarende erstatningssager vil der blive søgt  

 indgået forlig med lodsejere m.v. om erstatningens størrelse.
Hvis aftale  

 ikke kan opnås, kan spørgsmålet indbringes for Taksationskommissionen  

 vedrørende Naturfredning  .
Til § 14 Der vil være behov for ved et så stort projekt, at der løbende under  

 projektets udførelse og i en periode efter afslutningen foretages en  

 overvågning af bl. a. afvandingsforholdene, sedimentering, laksens udvikling  

 m.v.
Overvågningsprogrammet vil blive udarbejdet af Skov- og Naturstyrelsen i  

 samarbejde med Danmarks Miljøundersøgelser og Ringkjøbing Amtsråd.
Til § 15 Bestemmelsen i stk. 1 agtes udmøntet på den måde, at Ringkjøbing Amtsråd  

 for så vidt angår ikke-statsejede arealer vil få ansvaret for at føre tilsyn  

 med overholdelse af § 11, stk. 1, og § 12, stk. 1, og Skov- og Naturstyrelsen  

 vil få ansvaret for tilsyn med overholdelse af reglerne efter § 13 om  

 offentlighedens adgang, jagt m.v.
Dette svarer til de regler om  

 tilsynsmyndighed, der gælder efter naturbeskyttelsesloven, jf.  

 Miljøministeriets bekendtgørelse nr. 551 af 22. juni 1992 om pleje af fredede  

 arealer og fortidsminder samt om tilsyn, samt efter jagt- og  

 vildtforvaltningsloven.
Til § 16 Bestemmelsen i stk. 1 har til formål at fastslå, hvem der er ansvarlig for  

 at berigtige ulovlige forhold.
Den findes tilsvarende i anden  

 arealanvendelseslovgivning.
 Bestemmelserne i stk. 2-5 svarer til lignende tilsynsbestemmelser i anden  

 arealanvendelseslovgivning.
Til § 17 Bestemmelsen findes tilsvarende i en stor del af Miljø- og  

 Energiministeriets lovgivning.
Bestemmelsen agtes anvendt på den måde, at  

 Skov- og Naturstyrelsen bliver bemyndiget til at stå for gennemførelse af  

 projektet og udføre de mere praktisk betonede opgaver efter loven, herunder  

 at forhandle med lodsejere m.v. om ejendomserhvervelser, driftsaftaler,  

 erstatninger m.v. samt drage omsorg for udbetaling af erstatningsbeløb.
Til § 18 Bestemmelsen svarer til straffebestemmelserne i anden  

 arealanvendelseslovgivning.
Til § 19 Det foreslås, at loven træder i kraft dagen efter bekendtgørelsen i  

 Lovtidende, således at der umiddelbart herefter kan udarbejdes  

 licitationsmateriale, optages forhandlinger om aftaler med berørte lodsejere  

 m.v.
De 2 fredningerskendelser vedr.
Raaddensig Dam og Albæk Mose, for  

 sidstnævntes vedkommende dog bortset fra bestemmelserne vedrørende de  

 arealer, der ligger uden for projektområdet, vurderes efter projektets  

 gennemførelse ikke at have selvstændig betydning.
Det foreslås derfor, at  

 miljø- og energiministeren kan ophæve de dele af fredningerne, der ligger  

 inden for projektområdet.
Råddensig Kær (i fredningskendelsen benævnt Raaddensig Dam) er fredet ved  

 en status quo fredning i 1956. Fredningen omfatter i alt 11,2 ha.  

 Begrundelsen for fredningen var ønsket om at bevare »en sjælden og  

 særpræget vegetation, til hvilken der næppe findes noget sidestykke i  

 Danmark«.
Fredningskendelsen beskriver risikoen for afvanding som en af  

 de væsentligste trusler mod kæret.
Kendelsen indebærer bl. a. forbud mod  

 dræning, afvanding, opdyrkning, afgravning, henkastning af affald og  

 bebyggelse.
Græsning og tørveskær til ejernes eget forbrug er tilladt.
Med den valgte udformning af naturprojektet tilsluttes Råddensig Grøft til  

 Skjern Å.
Råddensig Kær bliver ikke direkte berørt af gravearbejder i  

 forbindelse med reetableringen af Skjern Å, men kæret og et område langs  

 Råddensig Grøft vil blive påvirket af vandstandsvariationer i Skjern Å.
Albæk Mose er et stort og varieret moseområde med vegetationstyper fra  

 overgangsrigkær til fattigkær i varierende grader af tilgroning.
Området har  

 været anvendt til tørvegravning og har derfor ikke karakter af et uberørt  

 naturområde.
Området blev fredet ved en status quo fredning i 1973. Fredningen omfatter  

 i alt 46,6 ha.
Fredningen blev begrundet med, at de lavtliggende områder med  

 mosaik af krat, mosehuller og åbne arealer indeholder en righoldig flora og  

 fauna, der før hovedafvandingen fandtes i vidtstrakte dele af ådalen.  

 Arealerne skønnedes egnede til rekreative formål og som illustration af  

 tilstanden i ådalen før hovedafvandingen.
Et af fredningens hovedformål var  

 derfor at sikre offentlighedens adgang til mosen.
Kendelsen indebærer bl. a.  

 forbud mod afvanding, opdyrkning, tilplantning, henkastning af affald,  

 afgravning el. opfyldning, opførsel af bygninger samt etablering af  

 lossepladser.
En tidligere åslynge i mosens vestlige del vil blive inddraget i Skjern  

 Å'ens nye forløb.
Resten af mosen vil blive påvirket af den generelle  

 vandstandsstigning i området.
Der vil blive foretaget gravninger i mosens  

 vestlige udkant i forbindelse med reetableringen af Skjern Å's oprindelige  

 forløb.
Gravningerne vil medføre forstyrrelser af vegetationen, som dog  

 vurderes at kunne regenereres i løbet af få vækstsæsoner.
De fredningsbestemmelser, der ikke vil blive ophævet, vedrører alene de  

 dele af Overfredningsnævnets kendelse, der omhandler arealer, som er  

 beliggende uden for projektområdet.
Det drejer sig om - pligt til at benytte eg ved fornyelse af beplantningen i det sydlige  

 skovbryn på matr. 2a og 2 m, Albæk, Skjern samt en skovbræmme på 20 m af  

 matr. nr. 1d, Nørrelandet, Borris, - ret til kørende færdsel for almenheden på den private fællesvej på matr.  

 nr. 1d, Nørrelandet, Borris fra landevejen Skjern-Borris til  

 parkeringspladsen ved plantagens sydlige udkant, - ret til gående færdsel ad en sti over matr. nr. 1d Nørrelandet, Borris  

 fra parkeringspladsen til den nuværende spærredæmning, samt - pligt for Skjern Kommune til at vedligeholde de nævnte veje og  

 parkeringspladsen.
Skriftlig fremsættelse (16. april 1998) Miljø- og energiministeren (Svend Auken):
 Jeg skal herved tillade mig at fremsætte:
 Forslag til Lov om Skjern Å Naturprojekt.
(Lovforslag nr.
L 63) Lovforslagets formål er at genoprette Skjern Å-systemet fra Borris til  

 udløbet i Ringkøbing Fjord.
Skjern Å er Danmarks vandrigeste å.
I årene  

 1962-68 blev der gennemført en gennemgribende regulering af åens nedre del  

 med tilløb. Åen blev lagt i inddigede kanaler, og grundvandstanden blev  

 sænket, så området kunne omdannes fra eng og rørskov til agerjord.  

 Afvandingen og opdyrkningen medførte øget okkerforurening og  

 næringsstofbelastning af Ringkøbing Fjord.
Samtidig forsvandt et enestående  

 og vigtigt naturområde, og levevilkårene for en række truede dyre- og  

 plantearter blev stærkt forringet.
Som følge af disse problemer vedtog Folketinget i 1987, at der skulle  

 udarbejdes et projekt for, hvordan Skjern Å-systemets selvrensende effekt  

 kunne genskabes, og områdets naturmæssige og rekreative værdi kunne  

 forbedres.
Efter drøftelse af en række skitseprojekter besluttede den  

 daværende regering i 1989, at projektet skulle gennemføres med udgangspunkt i  

 den såkaldte »Sydløsning«.
I de mellemliggende år er der arbejdet  

 videre med det politiske og tekniske grundlag for projektet, og i april 1997  

 blev et detaljeret projektforslag offentliggjort.
Udviklingen siden 1987 både nationalt og internationalt har vist, at det  

 var en fremsynet beslutning, Folketinget traf i 1987. Naturbeskyttelse og  

 naturgenopretning er kommet i fokus, og der investeres i disse år flere og  

 flere ressourcer på at sikre biodiversitet og friluftsmuligheder for  

 befolkningen.
Skjern Å Naturprojekt er det hidtil største og mest synlige led  

 i disse bestræbelser.
En gennemførelse af projektet vil over en meget stor strækning genskabe  

 Skjern Å'ens tidligere løb og sikre muligheden for naturlige  

 vandstandsvariationer.
Der vil samtidig blive skabt et stort og  

 sammenhængende naturområde af enestående værdi, som vil forbedre  

 levevilkårene for en række dyre- og plantearter væsentligt.
Området vil  

 således blive meget attraktivt for en lang række ynglende og rastende fugle,  

 og Skjern Å-laksen vil ved genskabelse af naturlige gydebanker og ved en  

 bedre vandkvalitet få forbedrede forhold. Ådalen vil få stor rekreativ og  

 dermed også turistmæssig værdi med mulighed for en række friluftsaktiviteter.
 Projektet vil endvidere bidrage til den reduktion af kvælstofudledninger  

 til vandmiljøet, som senest med det brede forlig om Vandmiljøplan II er  

 blevet yderligere understreget som en vigtig, overordnet målsætning.
 Den forbedrede vandkvalitet i åen og genskabelsen af åens selvrensende  

 evne vil tillige medvirke til en bedre miljøtilstand i Ringkøbing Fjord.
Skjern Å Naturprojektet har gennem årene haft stor politisk bevågenhed.  

 Folketinget har derfor løbende været orienteret om projektets forløb gennem  

 redegørelser, statusrapporter og behandling af forslag til  

 folketingsbeslutninger.
Udviklingen i projektet har desuden været fulgt på  

 tæt hold af Det rådgivende Skjern Å-udvalg, hvor de lokale interessenter har  

 bidraget til, at projektet må betegnes som det mest gennemarbejdede og  

 veldokumenterede naturprojekt af sin art hidtil i Danmark.
I efteråret 1997 besluttede regeringen, at projektet har en sådan  

 størrelse og karakter, at det burde fremmes ved en anlægslov, hvorved der  

 gives Folketinget lejlighed til endeligt at fastlægge de overordnede rammer.  

 For yderligere at sikre og dokumentere, at alle projektets miljømæssige  

 konsekvenser er klarlagt og vurderet, er der som led i forarbejderne til  

 lovforslaget udarbejdet en VVM-redegørelse om projektet med inddragelse af  

 offentligheden og de lokale myndigheder.
Denne miljøkonsekvensvurdering har  

 dels ført til, at en række konstruktive forslag er blevet indarbejdet i  

 projektet, dels vist, at der er en bred opbakning om gennemførelsen af det.
Det fremlagte lovforslag beskriver hovedtrækkene i de anlægsarbejder, der  

 skal udføres i forbindelse med naturprojektet.
Der er herunder foreslået en  

 bestemmelse omHidtil er der arbejdet meget aktivt for at gennemføre projektet  

 ad frivillighedens vej, således at det ved hjælp af jordfordeling, køb og  

 mageskifte af jord blev sikret, at de erhvervsaktive jordbrugere inden for  

 området fik tilbudt erstatningsjord for de arealer, der skal indgå i  

 projektet.
Fra lokalt hold har der været ønske om at kunne beholde arealer  

 inden for projektområdet i privat eje.
I lovforslaget åbnes der for denne  

 mulighed, såfremt lodsejerne accepterer, at projektet gennemføres på deres  

 arealer mod økonomisk kompensation.
Regeringen er dog opmærksom på, at der i området kan være ejere, som ikke  

 ønsker at medvirke, og dermed kunne tænkes at blokere for den endelige  

 realisering af projektet.
Lovforslaget indeholder derfor en hjemmel til  

 ekspropriation, som kan udnyttes, hvis alle de øvrige midler, jordfordeling,  

 køb, mageskifte eller aftaler, svigter.
 Det foreslås, at der efter arbejdets afslutning ikke må foretages  

 afvanding eller terrænændring, og at der, for at sikre den naturlige  

 udvikling i området og den maksimale selvrensning, ikke må gødes, foretages  

 omlægning af græsarealer eller anvendes pesticider inden for projektområdet.  

 Disse bestemmelser skal sikre, at området udvikler sig til det store, samlede  

 natur- og friluftsområde, som er tilstræbt, samtidig med at der på ca. 70% af  

 arealet kan ske en fortsat udnyttelse til græsning, hvilket er ønskeligt  

 såvel af landbrugsmæssige som naturplejemæssige årsager.
For at sikre størst mulig lokal indflydelse på den fremtidige rekreative  

 anvendelse af området vil der blive nedsat en brugergruppe, som skal  

 fremkomme med forslag hertil.
I brugergruppen vil alle lokale interessenter,  

 herunder de lokale myndigheder, blive inddraget.
 Idet der i øvrigt henvises til lovforslaget med bemærkninger, skal jeg  

 anbefale forslaget til Folketingets velvillige behandling.
Efter 2. behandling den 19. juni 1998 Kapitel 1 Formål og område § 1. Lovens formål er at gennemføre en genopretning af Skjern  

 Å-systemet fra Borris til udløbet i Ringkøbing Fjord inden for de områder i  

 Skjern Kommune og Egvad Kommune, Ringkjøbing Amt, som fremgår af kortbilag 1  

 (projektområdet).
 Stk. 2. Genopretningen skal skabe mulighed for, at åsystemets  

 snoninger og naturlige vandstandsvariationer genskabes, og dermed bidrage til  

 at forbedre levevilkårene for dyre- og plantelivet, sikre en høj  

 vandløbskvalitet i Skjern Å-systemet og høj vandkvalitet i Ringkøbing Fjord  

 samt forbedre mulighederne for friluftslivet.
Kapitel 2 Projektets gennemførelse § 2. Mellem Borris og Rute 11 lægges Skjern Å overvejende tilbage  

 i sine gamle slyngninger. Åen skal gå under den eksisterende bro mellem  

 Gjaldbæk og Sønderby og vil på strækningen mellem sammenløbet med Omme Å og  

 Rute 11 blive lagt i et leje syd for det nuværende leje.
Omme Å lægges på  

 strækningen fra sammenløbet med Gundesbøl Å til sammenløbet med Skjern Å  

 tilbage i sine gamle slyngninger.
Gundesbøl Å lægges i sit gamle leje på  

 strækningen til Præstbro.
Skjern Å vil fortsat passere Rute 11 og jernbanen  

 mellem Skjern og Tarm under de eksisterende broer.
Stk. 2. Vest for Rute 11 føres Skjern Å syd om det centrale  

 Hestholm, hvor et søområde vil blive dannet, og under en ny bro ved  

 Lønborgvej umiddelbart nord for Lønborg.
Inden udløbet i Ringkøbing Fjord  

 opdeles Skjern Å i flere løb, så der skabes et deltaområde.
 § 3. De nye vandløb udgraves, mens størstedelen af de nuværende  

 vandløbsstrækninger og afvandingskanaler, der bliver overflødige, bliver  

 fyldt op.
Stk. 2. Dele af Skjern Å's norddige og Sydlige Parallelkanals  

 diger bevares.
Overflødige diger fjernes eller reduceres.
Der etableres nye  

 diger i vestenden af Lønborg-Kyvling Pumpelag, i østenden af Damsø Pumpelag  

 samt øst for Lønborggård.
Stk. 3. Det nuværende forløb af Rute 11, jernbanen mellem Skjern  

 og Tarm, Lønborgvej, Kodbølvej samt Sønderskovvej ved Gjaldbæk over Skjern Å  

 og Omme Å bevares.
Der etableres en ny bro over Skjern Å ved Lønborgvej og  

 ved Kodbølvej ved Albæk.
Stk. 4. Overflødige pumpelagsbroer og pumpestationer fjernes, og  

 berørte ledningsanlæg omlægges i nødvendigt omfang.
De eksisterende  

 spildevandsledninger ledes til henholdsvis Skjern Å og Ganer Å.
Dambrug inden  

 for projektområdet nedlægges.
 Stk. 5. Der etableres stier og adgangsmuligheder inden for  

 projektområdet.
 § 4. Miljø- og energiministeren træffer beslutning om udførelse af  

 de foranstaltninger inden for projektområdet, der er nødvendige for  

 gennemførelse af projektet.
 Stk. 2. Miljø- og energiministeren kan træffe beslutning om  

 udførelse af mindre foranstaltninger uden for projektområdet, hvis det er  

 nødvendigt for at undgå uønskede konsekvenser af projektet.
 § 5. Miljø- og energiministeren kan med henblik på gennemførelse  

 af projektet erhverve fast ejendom, herunder ved mageskifte og jordfordeling.
Stk. 2. Miljø- og energiministeren kan med henblik på  

 gennemførelse af projektet indgå aftaler med ejere af arealer inden for  

 projektområdet om udførelse af nødvendige foranstaltninger og om arealernes  

 fremtidige drift.
Ministeren lader aftalerne tinglyse på de pågældende  

 ejendomme forud for andre rettigheder, uanset hvornår disse er stiftet.
Stk. 3. Miljø- og energiministeren kan ekspropriere fast ejendom,  

 når det er nødvendigt for gennemførelse af projektet.
Ekspropriation sker  

 efter reglerne i lov om fremgangsmåden ved ekspropriation vedrørende fast  

 ejendom.
 § 6. Der kræves ikke tilladelse efter reglerne i kapitel 2 i lov  

 om naturbeskyttelse og § 35, stk. 1, i lov om planlægning til udførelse af  

 foranstaltninger efter §§ 2-4.
 Stk. 2. Reglerne i kapitel 6, 9 og 10 i lov om vandløb og reglerne  

 i lov om planlægning om tilvejebringelse af region-, kommune- og lokalplaner  

 finder ikke anvendelse på udførelse af foranstaltninger efter §§ 2-4.
 § 7. Enhver, der lider tab ved en foranstaltning vedrørende  

 vandløb efter denne lov, har ret til erstatning.
 Stk. 2. Spørgsmålet om, hvorvidt en foranstaltning vedrørende  

 vandløb efter denne lov medfører erstatningspligt, kan af den, der mener sig  

 berettiget til erstatning, indbringes for landvæsenskommissionen.
 Stk. 3. I mangel af enighed om erstatningens størrelse indbringer  

 miljø- og energiministeren spørgsmålet for landvæsenskommissionen.
 Stk. 4. Landvæsenskommissionens kendelser efter stk. 2 og 3 kan  

 indankes for overlandvæsenskommissionen.
 § 8. Under arbejdets udførelse overtages vedligeholdelsen af de  

 vandløb, der ligger inden for projektområdet, af miljø- og energiministeren.
 Stk. 2. Miljø- og energiministeren kan efter forhandling med  

 vandløbsmyndigheden beslutte i en periode på indtil 4 år efter arbejdets  

 afslutning at overtage vedligeholdelsen helt eller delvis af de vandløb, der  

 ligger inden for projektområdet.
 § 9. Miljø- og energiministeren udarbejder i samarbejde med  

 vandløbsmyndigheden de nødvendige ændringer i gældende regulativer, jf.  

 kapitel 5 i lov om vandløb.
 Stk. 2. I regulativerne skal det bestemmes, at der bortset fra  

 særlige tilfælde ikke må foretages vedligeholdelse.
Kapitel 3 Opfølgende foranstaltninger § 10. Miljø- og energiministeren underretter senest 2 måneder  

 efter lovens ikrafttræden ejere af arealer inden for projektområdet om lovens  

 indhold.
 § 11. Når arbejdet i forbindelse med projektet er afsluttet, må  

 der ikke foretages afvanding eller terrænændring af arealer inden for  

 projektområdet.
 Stk. 2. Tilsynsmyndigheden kan i særlige tilfælde gøre undtagelse  

 fra reglen i stk. 1.
 § 12. Når arbejdet i forbindelse med projektet er afsluttet, må  

 der ikke foretages gødskning og omlægning af græsarealer eller anvendes  

 pesticider inden for projektområdet.
 Stk. 2. Tilsynsmyndigheden kan i særlige tilfælde tillade  

 omlægning af græsarealer og anvendelse af pesticider.
 Stk. 3. Tilsynsmyndigheden kan foretage naturpleje af arealer  

 inden for projektområdet.
 Stk. 4. Ejere eller brugere af arealer inden for projektområdet  

 har ret til erstatning for tab, der følger af begrænsningerne i  

 arealanvendelsen efter stk. 1. Erstatningen fastsættes i forbindelse med  

 indgåelse af aftaler efter § 5, stk. 2, eller gennemførelse af ekspropriation  

 efter § 5, stk. 3.
 § 13. Når arbejdet i forbindelse med projektet er afsluttet, har  

 offentligheden adgang til arealerne inden for projektområdet efter de regler,  

 der efter § 24 i lov om naturbeskyttelse gælder for offentlighedens adgang  

 til offentligtejede, udyrkede arealer, jf. dog stk. 2.
 Stk. 2. Miljø- og energiministeren kan efter forhandling med  

 Ringkjøbing Amtsråd fastsætte nærmere regler om offentlighedens adgang til og  

 rekreative udnyttelse af arealerne, herunder regler der fraviger § 24 i lov  

 om naturbeskyttelse.
 Stk. 3. Ved fastsættelse af regler i medfør af stk. 2 skal hensyn  

 til befolkningens rekreative muligheder, herunder adgang til jagt, fiskeri og  

 sejlads, afvejes over for hensyn til beskyttelse af flora og fauna.
 Stk. 4. Der ydes erstatning for de tab, som påføres ejere eller  

 brugere af arealer, der er omfattet af bestemmelsen i stk. 1, eller af  

 arealer, for hvilke der fastsættes regler i medfør af stk. 2. Reglerne i §§  

 34 og 35 i lov om jagt og vildtforvaltning finder anvendelse ved fastsættelse  

 og udbetaling af erstatning.
 § 14. Miljø- og energiministeren iværksætter i samarbejde med  

 Ringkjøbing Amtsråd under gennemførelsen af projektet og i en periode efter,  

 at det er afsluttet, overvågning af projektets virkning på naturen inden for  

 projektområdet.
Kapitel 4 Administrative bestemmelser § 15. Miljø- og energiministeren kan efter forhandling med  

 Ringkjøbing Amtsråd fastsætte regler om tilsyn med overholdelse af  

 bestemmelserne i § 11, stk. 1, § 12, stk. 1, og § 13, stk. 1, og med  

 overholdelse af regler udstedt i medfør af § 13, stk. 2, herunder regler om,  

 hvilke myndigheder der varetager tilsynet, og om tilsynets nærmere udøvelse.  

 Der kan fastsættes regler om klage over tilsynsmyndighedens afgørelser,  

 herunder at afgørelserne ikke kan indbringes for anden administrativ  

 myndighed.
§ 16. Det påhviler den til enhver tid værende ejer eller bruger af  

 en ejendom at berigtige forhold, der er i strid med loven.
Reglerne i § 74,  

 stk. 2 og 3, og § 92 i lov om naturbeskyttelse finder tilsvarende anvendelse.
 § 17. Miljø- og energiministeren kan bemyndige en under  

 ministeriet oprettet styrelse eller tilsvarende institution til at udøve de  

 beføjelser, der i denne lov er tillagt ministeren.
 Stk. 2. Miljø- og energiministeren kan fastsætte regler om  

 adgangen til at klage over afgørelser, der er truffet i henhold til  

 bemyndigelse efter stk. 1, herunder at afgørelserne ikke kan indbringes for  

 anden administrativ myndighed.
Kapitel 5 Straf og ikrafttræden § 18. Med bøde straffes den, der 1) overtræder § 11, stk. 1, eller § 12, stk. 1, 2) tilsidesætter vilkår i en tilladelse efter § 11, stk. 2, eller § 12,  

 stk. 2, 3) færdes eller opholder sig på arealerne på anden måde end tilladt efter  

 § 13, stk. 1, eller 4) i strid med § 13, stk. 1, forhindrer eller vanskeliggør offentlighedens  

 adgang til arealerne.
 Stk. 2. I regler, der udstedes i medfør af § 13, stk. 2, kan der  

 fastsættes straf af bøde for overtrædelse af bestemmelser i reglerne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 19. Loven træder i kraft dagen efter bekendtgørelsen i  

 Lovtidende.
 Stk. 2. Miljø- og energiministeren træffer beslutning om ophævelse  

 af følgende bestemmelser:
 1) Overfredningsnævnets kendelse af 29. oktober 1956 vedrørende fredning  

 af Raaddensig Dam og nogle tilstødende arealer.
 2) Overfredningsnævnets kendelse af 28. april 1973 om fredning af arealer  

 ved Albæk Bro i Skjern Kommune, for så vidt angår bestemmelser vedrørende  

 arealer inden for projektområdet.
Bilag Lovens bilag 1 er ikke optrykt efter 2. behandling.
