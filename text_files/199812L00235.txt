Fremsat den 29. april 1999 af miljø- og  

 energiministeren (Svend Auken) Forslag til Lov om CO2-kvoter for  

 elproduktion § 1. Denne lov har til formål at sikre en  

 omkostningseffektiv regulering af CO2 samt reduceret  

 CO2-udledning fra brændsler anvendt til elproduktion her i  

 landet.
 Stk. 2. Loven gælder for alle producenter af  

 elektricitet, jf. dog stk. 3.
 Stk. 3. Producenter, der alene producerer elektricitet  

 ved anvendelse af CO2-frie eller CO2-neutrale  

 energikilder, er undtaget.
 § 2. De CO2-kvoter, der samlet må udledes fra  

 de af denne lov omfattede elproduktionsanlæg, fastsættes til  

 følgende:
 1)	23 mio. tons i 2000.
 2)	22 mio. tons i 2001.
 3)	21 mio. tons i 2002.
 4)	20 mio. tons i 2003.
 Stk. 2. I de i stk. 1 nævnte kvoter er fraregnet  

 varmesidens CO2-bidrag, fastsat ud fra en varmevirkningsgrad  

 på 200%.
 Stk. 3. Miljø- og energiministeren kan, efter  

 forelæggelse for Folketingets Energipolitiske Udvalg, fastsætte  

 nærmere regler om beregning af varmesidens CO2-bidrag,  

 herunder fravige den i stk. 2 fastsatte varmevirkningsgrad.
 § 3. På baggrund af den i § 2, stk. 1, fastsatte kvote,  

 tildeler miljø- og energiministeren årligt, senest den 1. juli,  

 en CO2-udledningstilladelse til de enkelte elproducenter  

 gældende for det efterfølgende år.
Stk. 2. CO2-udledningstilladelser kan efter  

 anmodning fra en sammenslutning af elproducenter i stedet tildeles denne  

 sammenslutning.
Det påhviler herefter sammenslutningen at fordele  

 tilladelserne på de enkelte elproducenter.
De forpligtelser, der i  

 henhold til denne lov påhviler elproducenter, påhviler i stedet  

 sammenslutningen.
 Stk. 3. CO2-udledningstilladelser efter stk. 1  

 og 2 fastsættes ud fra den enkelte elproducents eller sammenslutning af  

 elproducenters CO2-udledning i 1994-1998, under hensyn til  

 eventuelle nye producenters budgetterede CO2-udledning, samt efter  

 høring af de berørte elproducenter.
 Stk. 4. Miljø- og energiministeren kan  

 fastsætte nærmere regler om fordelingen af den i stk. 1 og 2  

 nævnte CO2-udledningstilladelse.
Stk. 5. Miljø- og energiministeren bemyndiges til  

 at tilbageholde en del af kvoten i § 2, stk. 1, med henblik på  

 tildeling af CO2-udledningstilladelser til nye el-producenter.  

 Tildelingen sker i forhold til den nye el-producents budgetterede  

 CO2-udledning.
Såfremt kvoten, der er tilbageholdt efter 1.  

 punktum ikke finder anvendelse, fordeles denne i samme år til de  

 eksisterende elproducenter eller sammenslutninger af elproducenter i forhold  

 til deres CO2-udledningstilladelse i medfør af stk. 1 og 2.
 § 4. Elproducenter, der det foregående år har en  

 samlet årlig CO2-udledning fra elproduktion under 100.000  

 tons, for hvilke CO2-udledningen udelukkende stammer fra  

 kraftvarmeanlæg, der er dimensioneret til og drives med henblik  

 på dækning af et varmebehov, og hvor elproduktionen er direkte  

 knyttet til og afledt af varmeproduktionen, omfattes ikke af reglerne i § 3  

 og § 5 og skal ikke svare afgift efter reglerne i § 13.
 § 5. Miljø- og energiministeren tildeler årligt,  

 senest den 1. juli, en CO2-opsparingsgrænse til de enkelte  

 elproducenter.
Stk. 2. CO2-opsparingsgrænsen kan efter  

 anmodning fra en sammenslutning af elproducenter i stedet tildeles denne  

 sammenslutning.
Det påhviler herefter sammenslutningen at fordele  

 CO2 -opsparingsgrænsen på de enkelte elproducenter.
De  

 forpligtelser, der i henhold til denne lov påhviler elproducenter,  

 påhviler i stedet sammenslutningen.
 Stk. 3. CO2-opsparingsgrænsen efter stk.  

 1 og 2 udgør en andel af 20 mio. tons CO2 svarende til  

 elproducentens udledningstilladelses andel af den samlede kvote efter § 2,  

 stk. 1.
 Stk. 4. Såfremt en elproducents eller  

 sammenslutning af elproducenters CO2-udledning i et år  

 ligger under CO2-opsparingsgrænsen for dette år, kan  

 forskellen opspares og anvendes de efterfølgende år.
 § 6. De i § 3, stk. 1 og 2, nævnte  

 CO2-udledningstilladelser samt den i § 5, stk. 4, nævnte  

 CO2-opsparing kan overdrages.
Stk. 2. Miljø- og energiministeren skal  

 underrettes af såvel afgiver som modtager ved enhver overdragelse af  

 CO2-udledningstilladelser og CO2-opsparinger, herunder  

 om overdragelsens omfang og pris.
Underretning skal finde sted senest 4 uger  

 efter indgåelse af aftale om overdragelse.
§ 7. Miljø- og energiministeren kan, efter  

 forelæggelse for Folketingets Energipolitiske Udvalg, forøge  

 kvoten for den samlede CO2-udledning i § 2, stk. 1, og  

 CO2-udledningstilladelserne i § 3, stk. 1 og 2, såfremt 1)	der sker en betydelig eller uventet ændring i  

 energiefterspørgslen, 2)	visse former for brændsel eller visse kraftværker ikke  

 længere er disponible i samme omfang som før, og dette skaber  

 alvorlige tekniske vanskeligheder for at overholde kvoten og CO2  

 -udledningstilladelserne, eller 3)	de forudsætninger, der ligger til grund for kvotens  

 størrelse i øvrigt ændres væsentligt.
 § 8. Elproducenter, der er omfattet af denne lov, skal  

 årligt, senest den 31. marts, indberette foregående års  

 elproduktion, nyttiggjorte varmeproduktion, brændselsforbrug og  

 CO2-udledning for hvert enkelt elproducerende anlæg til  

 miljø- og energiministeren.
 Stk. 2. Ved et elproducerende anlægs  

 brændselsforbrug til elproduktion forstås i denne lov  

 anlæggets samlede brændselsforbrug fratrukket et eventuelt  

 brændselsforbrug til varmeproduktion.
 Stk. 3. Ved brændselsforbruget til varmeproduktion  

 forstås i denne lov den nyttiggjorte varmeproduktion delt med en  

 varmevirkningsgrad på 200%, jf. dog § 2, stk. 3.
 Stk. 4. Ved beregning af brændslers  

 CO2-indhold benyttes omregningsfaktorerne i bilag 1.
 Stk. 5. Såfremt en elproducent kan dokumentere et  

 andet CO2-indhold i et anvendt brændsel end det i bilag 1  

 angivne, kan en anden omregningsfaktor anvendes.
 Stk. 6. Miljø- og energiministeren kan  

 fastsætte nærmere regler om indholdet af den i stk. 1  

 nævnte indberetning samt om dokumentationen efter stk. 5.
 § 9. På baggrund af de indberettede oplysninger efter §  

 8, stk. 1, træffer miljø- og energiministeren årligt,  

 senest den 1. juli, en afgørelse vedrørende den  

 CO2-udledning, som elproducenter omfattet af denne lov har haft  

 det foregående år, korrigeret for eventuelle afgivne og modtagne  

 CO2-udledningstilladelser og CO2-opsparinger samt en  

 opgørelse over eventuel opsparet CO2 .
§ 10. Det påhviler den systemansvarlige virksomhed at  

 udarbejde en årlig redegørelse for CO2-udledningen  

 for elproduktion i området.
Denne redegørelse, der skal  

 indsendes til miljø- og energiministeren inden den 31. maj det  

 efterfølgende år, skal tillige indeholde oplysninger om  

 planlagte og gennemførte foranstaltninger til reduktion af  

 CO2-udledningen.
 Stk. 2. Elproducenter har pligt til at afgive alle  

 sådanne oplysninger, som er nødvendige for at den  

 systemansvarlige virksomhed kan varetage de i stk. 1 nævnte opgaver.
 § 11. Miljø- og energiministeren kan fastsætte  

 regler om betaling til dækning af omkostninger ved administration af  

 kvoteordningen efter § 3 og § 5, overdragelser efter § 6 samt  

 opgørelsen efter § 9.
 § 12. Miljø- og energiministeren kan fastsætte  

 nærmere regler om danske elproducenters deltagelse i international  

 handel med CO2-udledningstilladelser.
 Stk. 2. Miljø- og energiministeren kan  

 fastsætte nærmere regler om beregningsmæssig  

 overførsel af en CO2-mængde fra Danmark til et andet  

 land med en klimagas-målsætning eller omvendt, såfremt  

 modtagerlandet medregner samme CO2-mængde i sit  

 CO2-regnskab.
 Stk. 3. Miljø- og energiministeren kan  

 fastsætte nærmere regler om forøgelse af  

 CO2-udledningstilladelsen efter § 3, stk. 1 og 2, som følge  

 af gennemførelse af projekter i et land uden en  

 klimagas-målsætning.
§ 13. Såfremt det ved afgørelsen i § 9  

 konstateres, at en elproducent eller en sammenslutning af elproducenter har  

 overskredet den i § 3, stk. 1 og 2, nævnte  

 CO2-udledningstilladelse, svares en afgift til staten.
Afgiften  

 udgør 40 kr. pr. ton CO2, som overskridelsen udgør.
 Stk. 2. Provenu fra indbetalt afgift efter stk. 1 skal  

 anvendes til energispareformål.
 Stk. 3. Miljø- og energiministeren kan  

 fastsætte nærmere regler om opkrævning af afgiften,  

 herunder fastsætte regler om gebyrer ved for sen betaling.
 § 14. Miljø- og energiministeren har til enhver tid mod  

 behørig legitimation og uden retskendelse adgang hos en af loven  

 omfattet elproducent med henblik på kontrol af de oplysninger, som  

 elproducenten er pligtig til at afgive efter loven.
Stk. 2. Politiet yder bistand hertil.
Miljø- og  

 energiministeren kan efter forhandling med justitsministeren fastsætte  

 nærmere regler herom.
 Stk. 3. I forbindelse med stk. 1 skal den ansvarlige og  

 beskæftigede personer yde miljø- og energiministeren  

 fornøden vejledning og hjælp.
 § 15. Medmindre højere straf er forskyldt efter anden  

 lovgivning, straffes med bøde den, der forsætligt eller groft  

 uagtsomt afgiver urigtige eller vildledende oplysninger, fortier oplysninger  

 eller undlader at afgive oplysninger efter § 6, stk. 2, § 8, stk. 1, og § 10,  

 stk. 2.
 Stk. 2. I forskrifter, der af miljø- og  

 energiministeren udfærdiges i medfør af loven, kan der  

 fastsættes straf af bøde for den, der forsætligt eller  

 groft uagtsomt overtræder bestemmelser i forskrifterne.
 Stk. 3. Den, der begår en af de nævnte  

 overtrædelser i stk. 1 og 2 med forsæt til at unddrage  

 statskassen afgift, straffes med bøde, hæfte eller fængsel  

 indtil 2 år.
 Stk. 4. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
 § 16. Miljø- og energiministeren kan bemyndige en under  

 ministeriet oprettet styrelse eller tilsvarende institution til at  

 udøve de beføjelser, der i denne lov er tillagt ministeren.
 § 17. Loven gælder ikke for Færøerne og  

 Grønland.
§ 18. Tidspunktet for lovens ikrafttræden  

 fastsættes af miljø- og energiministeren.
Ministeren kan  

 herunder fastsætte, at dele af loven træder i kraft før  

 andre dele af loven.
 Stk. 2. I det år loven træder i kraft, jf.  

 stk. 1, tildeles CO2-udledningstilladelserne efter § 3, stk. 1 og  

 2, og CO2-opsparingsgrænsen efter § 5, stk. 1 og 2, senest  

 den 31. december.
Bemærkninger til lovforslaget Almindelige bemærkninger 1. Lovforslagets formål Formålet med lovforslaget er at sikre en  

 omkostningseffektiv regulering af kuldioxid (CO2) samt reduktion  

 over tid af elsektorens udledninger af CO2. Dette skal medvirke  

 til at sikre, at Danmark kan leve op til sine internationale  

 miljøforpligtelser.
2. Baggrunden for lovforslaget Et flertal af Folketingets partier indgik den 3. marts  

 1999 en aftale om en lovreform for elsektoren.
Aftalen om elreformen  

 fastlægger rammerne for, hvordan forbrugerbeskyttelse,  

 miljøhensyn og forsyningssikkerhed skal varetages i et liberaliseret  

 elmarked.
Aftalen indgår som bilag 1 til forslag til lov om  

 elforsyning, hvortil der henvises.
 Dette lovforslag fremsættes samtidig med L 234  

 (Forslag til Lov om elforsyning), L 236 (Forslag til Lov om ændring af  

 lov om tilskud til elproduktion), L 237 (Forslag til Lov om ændring af  

 lov om udnyttelse af vedvarende energi m.v.) og L 238 (Forslag til Lov om  

 ændring af lov om varmeforsyning) til en samlet gennemførelse af  

 elreformaftalen.
Danmark har gennem en række internationale aftaler  

 forpligtet sig til at reducere blandt andet udledningen af CO2.  

 Som en konsekvens af Fællesskabets forpligtelse over for FN s  

 klimapanel om en stabilisering af klimagasudledningerne i år 2000 i  

 forhold til 1990, har Danmark således over for EU forpligtet sig til en  

 5% reduktion af klimagasudledningerne i denne periode.
Danmark har samtidig  

 en national vedtaget målsætning om at reducere  

 CO2-udledningen med 20% i år 2005 i forhold til 1988,  

 hvilket fremgår af en række folketingsbeslutninger i årene  

 1990-1997 samt regeringens energihandlingsplaner Energi 2000 og  

Energi 21, På Kyoto-konferencen i Japan i december 1997  

 vedtoges en protokol, Kyoto-protokollen, som forpligter  

 industrilandene til at reducere deres udledninger af 6 drivhusgasser, hvoraf  

 CO2 er den vigtigste, i perioden fra 2008 til 2012 i forhold til  

 1990. EU påtog sig i denne forbindelse en reduktion på 8% i den  

 5-årige periode i forhold til 1990. Internt i EU er der vedtaget en  

 byrdefordeling, som for Danmark indebærer, at der skal ske en reduktion  

 på 21% i perioden 2008-2012 i forhold til 1990. Danmark har  

 erklæret, at de 21% skal beregnes i forhold til et klima- og  

 importkorrigeret udgangspunkt.
Endvidere har Danmark erklæret, at de  

 21% forudsætter anvendelse af fælles EU-virkemidler.
Uden disse  

 vil Danmarks reduktion blive 17%.
Danmark har gjort en betydelig indsats på  

 energiområdet for at reducere CO2-udledningen, bl.a. ved  

 energibesparelser, øget anvendelse af kraftvarme og vedvarende energi  

 samt meget effektive kraftværker, der anvender naturgas.
På trods  

 af denne indsats har CO2-udledningen været høj i  

 perioden 1994-97 som følge af en betydelig eleksport fra Danmark.  

 Denne eleksport er i et vist omfang baseret på ældre,  

 miljømæssigt utidssvarende kulkraftværker.
Danmark er  

 fortsat blandt de lande, der udleder mest CO2 pr. indbygger.
 CO2-kvotesystemet, som blev politisk aftalt i  

 marts 1999, skal sikre en omkostningseffektiv CO2-reduktion og  

 endvidere forberede brugen af Kyoto-mekanismerne i  

Kyoto-protokollen - international handel med kvoter samt de  

 projektbaserede mekanismer "Joint Implementation" og  

 "Clean Development Mechanism". Joint Implementation,  

 eller Fælles Gennemførelse vedrører samarbejde med  

 andre såkaldte Annex 1-lande, dvs. industrilande, som er omfattet af en  

 kvantitativ målsætning om reduktion af udledning af klimagasser.  

Clean Development Mechanism muliggør, at en national reduktion  

 af klimagasudledningen i et nærmere angivet omfang kan erstattes af en  

 indsats i et land uden en kvantitativ målsætning for reduktion af  

 klimagasudledningen.
 Den politiske aftale er gældende indtil udgangen af  

 2003. Parterne skal inden udgangen af 2001 forhandle elsektorens bidrag for  

 perioden efter 2003. Dette vil ifølge aftalen blandt andet ske  

 på baggrund af erfaringer vedrørende overholdelsen af det loft  

 for elsektoren, som indføres ved denne lov, status for udbygningen med  

 vedvarende energi samt udviklingen i det øvrige energiforbrug.  

 Endvidere vil forhandlingerne ske i lyset af resultaterne fra det 6.  

 partsmøde under Klimakonventionen, hvor de nærmere  

 retningslinjer for brugen af de ovennævnte Kyoto-mekanismer  

 forventes vedtaget helt eller delvist.
 Elværkernes udledninger af SO2 og  

 NOx har i en længere årrække været  

 reguleret af kvoter ved bekendtgørelse nr. 885 af 18. december 1991  

 om begrænsning af udledning af svovldioxid og kvælstofoxider fra  

 kraftværker, som ændret ved bekendtgørelse nr. 321 af 4.  

 juni 1998. Denne kvoteordning har medført en fleksibilitet for  

 elsektoren, idet elværkerne i vidt omfang selv har kunnet vælge  

 teknologi og placering når nye rensningsanlæg skulle bygges.
Der er ikke i dag effektive instrumenter til styring af  

 elsektorens CO2-udledning.
Den eksisterende elforsyningslov har  

 primært givet mulighed for gennem godkendelser og pålæg at  

 regulere brændselsanvendelsen på de enkelte anlæg.
Dette  

 har imidlertid vist sig utilstrækkeligt til at regulere elsektorens  

 samlede CO2-udledning.
Hertil kommer, at adgangen til at regulere  

 de enkelte anlægs brændselsanvendelse må forventes at blive  

 mindre under konkurrence.
 På denne baggrund er der derfor behov for  

 både på kort og lidt længere sigt at have mulighed for at  

 styre elsektorens CO2-udledninger, således at Danmark kan  

 leve op til CO2 -målsætningerne.
3. Lovforslagets indhold På baggrund af den politiske aftale om en elreform,  

 indføres med lovforslaget en kvoteordning for de danske elproducenter,  

 som er gældende indtil 2003. Parterne bag aftalen skal inden udgangen  

 af 2001 have genforhandlet blandt andet CO2 kvotesystemet.
De  

 samlede årlige kvoter fra år 2000 til 2003 er fastlagt i  

 lovforslaget.
På baggrund af disse kvoter tildeler miljø- og  

 energiministeren årligt en CO2 -udledningstilladelse til de  

 enkelte elproducenter.
CO2-udledningstilladelsen kan efter  

 anmodning fra en sammenslutning af elproducenter i stedet tildeles denne  

 sammenslutning.
Der kan for eksempel blive tale om, at CO2  

 -udledningstilladelserne kan tildeles til ELSAM og Elkraft eller andre  

 lignende producentsammenslutninger.
Det vil herefter være  

 sammenslutningen, der fordeler tilladelsen på de enkelte elproducenter.
Enhver elproducent, der er omfattet af loven, modtager en  

 CO2-udledningstilladelse.
Producenter, der alene producerer  

 elektricitet ved anvendelse af CO2-frie eller  

 CO2-neutrale energikilder, som f.eks. vind eller affald, er  

 undtaget fra loven, jf. § 1, stk. 3. Både nuværende og kommende  

 nye elproducenter, der er omfattet af loven tildeles en  

 CO2-udledningstilladelse.
Der indføres dog i § 4 en  

 bagatelgrænse på 100.000 tons CO2. Producenter med en  

 CO2-emission fra elproduktion under denne bagatelgrænse  

 modtager ikke en CO2-udledningstilladelse og betaler ikke afgift  

 på 40 kr/ton CO 2 af en eventuel overskridelse.
En  

 forudsætning for at falde ind under bagatelgrænsen er desuden, at  

 de af producentens elproduktionsanlæg, der udleder CO2,  

 udelukkende er kraftvarmeanlæg, der drives med henblik på  

 dækning af et varmebehov, og hvor elproduktionen er direkte knyttet til  

 og afledt af varmeproduktionen.
 Hensigten med bestemmelsen er dels at reducere det  

 administrative arbejde, dels at undgå, at en række mindre  

 producenter, som allerede gennem bygning af et effektivt kraftvarmeværk  

 har bidraget til landets CO 2-reduktion, og som dermed har  

 begrænsede muligheder for at reducere deres CO2-emission  

 yderligere, bliver omfattet af udledningstilladelser.
Ved en bagatelgrænse på 100.000 tons  

 CO2 fra elproduktion årligt opnås, at over 90% af den  

 samlede CO2-emission fra elproduktion bliver omfattet af  

 CO2 -udledningstilladelser.
Bagatelgrænsen på 100.000  

 tons vil til gengæld medføre, at kun 10-15 af de i alt knap 500  

 elproducenter vil bliver omfattet af CO2-udledningstilladelserne.
 De elproducenter, som omfattes af bagatelgrænsen i §  

 4, vil stadigvæk indgå som en del af den samlede kvote i § 2,  

 stk. 1. Det betyder, at disse producenters del af kvoten vil blive fratrukket  

 i den samlede årlige kvote inden tildeling af udledningstilladelsen.  

 Producenterne omfattet af § 4 vil således ikke falde helt uden for  

 kvoteloven og kvotelovens øvrige regler om blandt andet  

 indberetningspligt, jf. § 8. Disse producenter vil ligeledes modtage en  

 årlig afgørelse efter lovens § 9, således at der mulighed  

 for dels fra myndighedernes side og dels fra producentens side at holde  

 øje med, om 100.000 tons-grænsen skulle være overskredet  

 inden for et år, ligesom de er omfattet af reglerne om betaling i § 11,  

 kontrolbesøg i § 14 og straffebestemmelsen i § 15.
For at sikre, at nye elproducenter kan få tildelt en  

 CO2-udledningstilladelse inden for de årlige kvoter,  

 bemyndiges miljø- og energiministeren til at tilbageholde en del af de  

 årlige kvoter til eventuelle nye producenter.
Tildelingen sker ud fra  

 den nye producents budgetterede CO2-udledning.
Tilbageholdte  

 kvoter, der i et år ikke er anvendt, fordeles i det samme år til  

 de eksisterende elproducenter eller sammenslutninger af elproducenter i  

 forhold til deres CO2-udledningstilladelse.
Lovforslaget regulerer kun CO2-udledningen fra  

 brændsel til elproduktion. Årsagen hertil er dels, at  

 varmesektoren og industrien i modsætning til elsektoren allerede er  

 reguleret med forskellige former for afgifter, dels at elsektorens incitament  

 til kraftvarmeproduktion ønskes bevaret.
I kvoterne i forslagets § 2,  

 stk. 1, er varmesidens bidrag til CO2-udledningen derfor  

 fraregnet.
Varmesidens CO2-bidrag ved beregningen af kvoterne i §  

 2, stk. 1, er fastsat ud fra en varmevirkningsgrad på 200%. Det er en  

 administrativ fordel at anvende samme varmevirkningsgrad for alle  

 anlæg.
Det kan imidlertid være en fordel at tilstræbe  

 sammenhæng mellem den virkningsgrad, der benyttes ved administration af  

 kvoteloven og den virkningsgrad, som benyttes i forbindelse med beskatning af  

 varmeproduktionen.
Miljø- og energiministeren er derfor i § 2, stk. 3,  

 bemyndiget til, efter forelæggelse for Folketingets Energipolitiske  

 Udvalg, at fastsætte nærmere regler om beregning af varmesidens  

 bidrag.
Sigtet med en ændring af varmevirkningsgraden er ikke af fiskal  

 karakter, men at tage hensyn til dels de enkelte producenters afvigelser fra  

 varmevirkningsgraden på 200% og dels at skabe administrativ  

 sammenhæng mellem kvotereglerne og beskatningsreglerne.
En  

 ændring i varmevirkningsgraden vil have indvirkning på kvoternes  

 størrelse efter § 2, stk. 1.
Den del af en udledningstilladelse, som ikke er udnyttet i  

 ét år, kan overføres til det/de næste år.  

 Ordningen administreres ved, at miljø- og energiministeren én  

 gang om året tildeler den enkelte producent eller en sammenslutning af  

 elproducenter en CO2-opsparingsgrænse, på baggrund af  

 hvilken en elproducent kan opspare CO2.  

 CO2-opsparingsgrænsen tildeles inden for en samlet  

 grænse på 20 mio. tons CO2, således som det er  

 fastlagt i reformaftalen af 3. marts 1999. Elproducenten opsparer  

 CO2, når udledningen i et år ligger under  

 CO2 -opsparingsgrænsen for dette år.
Opsparingen kan  

 anvendes de efterfølgende år.
 Hensigten med CO2-opsparingen er især at  

 give den enkelte elproducent eller sammenslutning af elproducenter en  

 fleksibilitet i forhold til varierende elpriser på elmarkedet,  

 således at producenterne kan optimere deres indtjening under kvoten.
Lovforslaget giver mulighed for, at  

 CO2-udledningstilladelser samt CO2-opsparinger kan  

 overdrages, således at de økonomisk set mest effektive  

 CO2-besparelser muliggøres.
På sigt forventes der som  

 konsekvens af Kyoto-mekanismerne ligeledes at blive etableret et  

 regelsæt, som muliggør international handel med blandt andet  

 CO2-udledningstilladelser.
Lovforslaget tager højde for  

 denne mulighed.
Ligeledes er der med lovforslaget mulighed for, at  

 miljø- og energiministeren kan fastsætte nærmere regler om  

 beregningsmæssig overførsel af en CO2-mængde  

 fra Danmark til et andet land med en CO2-målsætning  

 eller omvendt (joint implementation) samt indregning her i landet af  

 CO2-reduktioner, som har fundet sted i et land uden en  

 CO2-målsætning (Clean Development Mechanism.),  

 jf. nærmere om mekanismerne i bemærkningerne til § 12.
Såfremt en elproducent overskrider sin  

 CO2-udledningstilladelse, skal der svares en afgift til  

 statskassen.
Afgiften er fastsat til 40 kr./ton CO2, som  

 overskridelsen udgør.
Provenu fra den indbetalte afgift skal anvendes  

 til energispareformål, hvilket er bestemt i den politiske aftale om en  

 elreform fra marts 1999.
4. Økonomiske og administrative konsekvenser for staten,  

 amtskommuner og kommuner Lovforslagets administration i Miljø- og  

 Energiministeriet forventes at andrage 3 årsværk, som  

 skønsmæssigt anslås til 1,0 mio. kr.
Herudover forventes  

 øvrige driftsudgifter, som skønsmæssigt anslås til  

 yderligere 0,5 mio. kr.
Lovforslaget medfører ikke statslige  

 merudgifter, idet elproducenterne ifølge forslaget afholder udgifterne  

 ved administration af kvoteordningen.
Såfremt en CO2-udledningstilladelse  

 overskrides, skal elproducenten svare en afgift til statskassen.  

 Afhængigt af, hvorledes handlen med  

 CO2-udledningstilladelser udvikler sig samt elproducenternes  

 muligheder i øvrigt for at reducere CO2-udslippet på  

 de enkelte kraftværker, vil der blive tilført midler til  

 statskassen via afgifterne.
Provenu af indbetalt afgift vil blive anvendt til  

 energispareformål, jf. bemærkningerne til § 13, stk. 2, samt den  

 politiske aftale af 3. marts 1999. Dette vil blive indarbejdet på  

 bevillingslovene.
 Lovforslagets gennemførelse kan på  

 længere sigt indebære en omfattende handel med  

 CO2-udledningstilladelser og CO2-opsparinger, og der  

 kan i givet fald blive tale om at udskille administrationen i en  

 særskilt "børs-administration". Arbejdets omfang vil  

 især afhænge af, hvor omfattende denne handel med  

 CO2-udledningstilladelser samt CO2-opsparinger viser  

 sig at blive.
 Da aktiviteterne er efterspørgselsreguleret, gives  

 der adgang til, at merafgifter, som følge af øget aktivitet,  

 kan anvendes til energispareformål samt heraf afledte driftsudgifter,  

 som opstår i forbindelse med administrationen af energisparetiltagene,  

 udover de allerede budgetterede administrative udgifter på ca. 1,5 mio.  

 kr.
 Lovforslaget vurderes ikke at have økonomiske eller  

 administrative konsekvenser for amtskommuner eller kommuner.
5. Miljømæssige konsekvenser Lovforslaget har i sig selv et miljøpolitisk sigte  

 og miljøkonsekvensvurderingen er omtalt flere steder i  

  bemærkningerne.
Der er tale om en opstramning i forhold til hidtidig  

 praksis, idet der ikke i dag findes direkte virkemidler, der kan styre  

 CO2-udledningen fra elsektoren.
Ved produktion af elektricitet baseret på  

 afbrænding af fossile brændsler udledes CO2 til  

 atmosfæren.
CO2 findes naturligt i atmosfæren og  

 virker   sammen med flere af de øvrige gasarter i atmosfæren  

 som et drivhus omkring jorden.
Det holder temperaturen på jordens  

 overflade på et vist niveau og er forudsætningen for liv på  

 jorden.
En øget menneskeskabt koncentration af blandt andet  

 CO2 vurderes af FN s klimapanel som årsag til, at jordens  

 klimabalance forrykkes mod en global temperaturstigning.
Problemerne med de  

 menneskeskabte drivhusgasser er globale, og via internationale organisationer  

 er der fastsat målsætninger for reduktioner i de enkelte  

 nationalstaters udledning af drivhusgasser.
På nationalt niveau har det i de seneste 10  

 års danske energipolitik været et væsentligt element at  

 reducere udledningen af de menneskeskabte drivhusgasser.
I  

 energihandlingsplanen Energi 2000, der udkom i 1990, blev der for  

 første gang sat et nationalt kvantitativt mål for reduktion af  

 CO2-udledningen.
Det blev her vedtaget at reducere udledningen med  

 20% fra 1988 til 2005. I 1988 var udledningen (korrigeret) 61,1 mio. tons.  

 Målsætningen for 2005 bliver dermed 48,9 mio. tons.
Der er indgået flere internationale aftaler om  

 Danmarks reduktion af CO2-udledningen.
Senest har man internt i EU  

 vedtaget en byrdefordeling som udmøntning af Kyoto-aftalen fra  

 december 1997. For Danmark indebærer det en reduktion af  

 drivhusgasudledningen på 21% i perioden 2008-2012 i forhold til 1990.  

 Danmark har erklæret, at de 21% skal beregnes i forhold til et klima-  

 og importkorrigeret udgangspunkt.
Afbrænding af fossile brændsler til  

 elproduktion er den største enkeltpost i regnskabet for de  

 menneskeskabte drivhusgasser i Danmark.
Elproduktion tegnede sig i 1988-90  

 for ca. 27 mio. tons CO2. Det må forventes, at elsektoren  

 skal reducere sin CO2-udledning procentuelt mere end Danmark som  

 gennemsnit.
Grunden hertil er, at der inden for elsektoren er en række  

 effektive virkemidler til rådighed, eksempelvis kraftvarmeudbygning,  

 brændselsskift, vedvarende energi og besparelser.
Mange af disse  

 virkemidler er allerede igangsat eller ved at blive igangsat.
Således  

 forudsættes det i energihandlingsplanen Energi 21, at  

 reduktionen fra sektoren skal være i størrelsesordenen 40% fra  

 1988-2005. Med de i denne lov fastsatte kvoter på 23 mio. tons i 2000  

 faldende til 20 mio. tons i 2003 vil elsektoren samlet set give et betydeligt  

 bidrag til landets CO2 -reduktion.
Kvoteloven er udformet med en vis fleksibilitet, så  

 der er mulighed for at overføre en ubrugt udledningsmulighed til  

 næste år.
Dette sikrer, at Danmark også fremover kan  

 udveksle elektricitet med det nordiske, overvejende vandkraftbaserede  

 elsystem.
Afgiften på 40 kr./ton CO2 ved overskridelse af  

 udledningstilladelserne giver et økonomisk incitament til ikke at  

 overskride kvoten.
Hvorvidt kvoterne overskrides eller ej med denne afgift  

 afhænger primært af, hvad de danske selskaber kan sælge  

 strømmen til.
For at vurdere det forventede omfang af eksport under  

 kvoteregulering, er der foretaget systemberegninger med forskellige  

 forudsætninger om markedsprisen på el.
Beregningerne viser, at  

 der ikke sker nogen overskridelse af kvoterne op til en markedspris på  

 ca. 18 øre/kWh.
Ved en højere markedspris kan kvoterne blive  

 overskredet.
6. Administrative og økonomiske konsekvenser for  

 erhvervslivet Lovforslaget retter sig alene mod elproducenterne i  

 Danmark.
Omfanget af eleksport forventes begrænset som en følge  

 af lovforslaget, hvilket   afhængigt af det internationale prisniveau  

 for elektricitet   kan medføre en tabt indtjeningsmulighed for  

 elproducenterne ved, at produktionen på ældre  

 kulkraftværker begrænses.
I perioder, hvor elprisen i det  

 nordiske marked er lav, påvirkes elproducenterne ikke af lovforslaget.  

 I perioder med høj markedspris, hvor elproducenternes indtjeningsevne  

 er høj, vil lovforslaget reducere elproducenternes overskud.
CO2-kvoteordningen vil give en økonomisk  

 motivation for elproducenterne til enten at reducere elproduktionen eller at  

 tage mindre forurenende teknologi i anvendelse.
Dette vil isoleret betragtet  

 reducere de danske elproducenters konkurrenceevne.
Men da de andre EU-lande  

 også er forpligtet af Kyoto-protokollen, må elsektorerne i disse  

 lande også forventes på sigt at blive påført  

 ekstraomkostninger til reduktion af CO 2-udledningen.
 Elproducenterne vil efter reglerne i forslagets § 13 blive  

 pålagt at betale udgifter ved administration af ordningen.
 Administrativt forventes elsektoren stort set ikke at  

 blive belastet af lovforslaget, idet de af lovforslaget omfattede  

 indberetningspligtige størrelser, såsom brændselsforbrug,  

 elproduktion m.v., i forvejen registreres og indberettes i vidt omfang.
7. Forholdet til EU-retten Forslaget vil medvirke til at opfylde Danmarks  

 forpligtelser i henhold til den byrdefordeling, der er vedtaget internt i EU  

 på baggrund af Kyoto-protokollen fra december 1997.
Forslaget skal anmeldes til Europa-Kommissionen efter  

 informationsproceduredirektivet (Rådets direktiv af 28. marts 1983 om  

 en informationsprocedure med hensyn til tekniske standarder og forskrifter  

 83/189/EØF, som ændret ved direktiv 88/182/EØF og  

 direktiv 94/10/EF) samt efter statsstøttereglerne i Traktaten om det  

 Europæiske Fællesskab.
Forslaget vil ikke kunne træde i  

 kraft før Europa-Kommissionens godkendelse foreligger.
8. Høring Lovforslaget er den 9. april 1999 sendt i høring  

 til følgende: Danske Elværkers Forening, Elsam, Elkraft, Eltra,  

 ELKRAFT System, Danske Fjernvarmeværkers Forening, Forening af Danske  

 Kraftvarmeværker, Dansk Naturgas A/S, KOMGAS, Kommunernes  

 Landsforening, Københavns Kommune, Frederiksberg Kommune,  

 Amtsrådsforeningen i Danmark, Dansk Industri, CO Metal, LO, SID,  

 Arbejderbevægelsens Erhvervsråd, Handelskammeret, Dansk Handel og  

 Service, Håndværksrådet, Forbrugerrådet,  

 Landbrugsrådet, Energimiljørådet, Elsparefonden, Danmarks  

 Vindmølleforening, Affaldsteknisk samarbejde, Reno Sam,  

 Vindmølleindustrien, Organisationen for Vedvarende Energi, Dansk  

 Erhvervsgartnerforening, Forening af Rådgivende Ingeniører,  

 Danmarks Naturfredningsforening, Greenpeace Danmark, OOA, Brancheforeningen  

 for biogas c/o Danske Landboforeninger, WHF, De Danske Landboforeninger,  

 Samvirkende Energi- og Miljøkontorer, Vindkraftudvalget,  

 Solenergiudvalget, Fastbrændselsgruppen, Biogasgruppen,  

 Varmepumpefabrikantforeningen, Bølgekraftforeningen, Dansk  

 Solcellegruppe, Statsministeriet, Finansministeriet,  

 Økonomiministeriet, Skatteministeriet, Indenrigsministeriet,  

 Justitsministeriet, Udenrigsministeriet, By- og Boligministeriet,  

 Erhvervsministeriet, Fødevareministeriet, Forskningsministeriet,  

 Elprisudvalget og Gas- og Varmeprisudvalget, Energiklagenævnet,  

 Miljø- og Energiministeriets Landsplanafdeling, Miljøstyrelsen  

 og Skov- og Naturstyrelsen.
 Efterfølgende har Indu-Kraft, Elfor, NESA A/S og  

 Sjællandske Kraftværker tilkendegivet  ønske om at afgive  

 høringssvar.
 Høringen er ved lovforslagets fremsættelse ikke  

 afsluttet.
Vurdering af konsekvenserne af lovforslaget Positive  

 konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Nej, idet provenu af indbetalt afgift skal  

 anvendes til energi- Spareformål.
 Lovforslaget skønnes ikke at få  

 væsentlige økonomiske konsekvenser, idet elproducenterne  

 ifølge forslaget selv skal afholde udgifterne ved administration af  

 kvoteordningen.
Administrative konsekvenser for stat, kommuner og  

 amtskommuner Nej Lovforslaget skønnes at kræve 3  

 årsværk i staten.
Økonomiske konsekvenser for erhvervslivet Nej Lovforslaget kan medføre tabte indtjeningsmuligheder  

 for elproducenterne afhængig af elprisen i det nordiske elmarked,  

 ligesom elproducenterne ifølge forslaget selv skal afholde udgifterne  

 ved administration af kvoteordningen.
Administrative konsekvenser for erhvervslivet Nej Lovforslaget kan medføre en mindre administrativ  

 forøgelse som en følge af indberetningskravet i loven.
Miljømæssige konsekvenser Lovforslaget forventes at få positive  

 konsekvenser for miljøet som en følge af en reduceret  

 CO2-udledning Nej Administrative konsekvenser for borgerne Nej Nej Forholdet til EU-retten Forslaget vil medvirke til at opfylde  

 Danmarks forpligtelser i henhold til den byrdefordeling, der er vedtaget  

 internt i EU på baggrund af Kyoto-protokollen fra december 1997.  

 Forslaget skal anmeldes til Europa-Kommissionen efter  

 informationsproceduredirektivet samt efter statsstøttereglerne.  

 Forslaget vil ikke kunne træde i kraft før Europa-Kommissionens  

 godkendelse foreligger.
Bemærkninger til lovforslagets  

 enkelte bestemmelser Til § 1 Formålet med loven efter stk. 1 er, at sikre  

 en omkostningseffektiv regulering af CO2 samt reduceret  

 CO2-udledning fra brændsler anvendt til elproduktion i  

 Danmark.
Loven giver elproducenterne en økonomisk effektiv ramme for  

 begrænsningen af CO2-udledningen og sikrer samtidig, at  

 Danmark kan overholde sine internationale forpligtelser og nationale  

 målsætninger om en reduceret CO2 -udledning.
Efter bestemmelsen i stk. 2, jf. dog stk. 3,  

 gælder loven for alle producenter af elektricitet, hvilket  

 indebærer, at loven gælder uanset om anlægsejeren er dansk  

 eller udenlandsk.
Det afgørende forhold er dermed, at anlægget  

 ligger i Danmark, at produktionen foregår i Danmark, og som  

 følge heraf at udledningen af CO2 sker i Danmark.
På  

 sigt kan der dog med Kyoto-mekanismerne blive tale om international handel  

 med kvoter, samt mulighed for beregningsmæssig overførelse af en  

 CO2-mængde fra Danmark til et andet land med en  

 CO2-målsætning eller omvendt eller indregning her i  

 landet af CO2-reduktioner, som har fundet sted i et land uden en  

 CO2-målsætning, jf. bemærkningerne til § 12. Der  

 kan dermed i fremtiden blive tale om, at det ikke er afgørende for den  

 samlede danske CO2 -udledning, hvor udledningen finder sted, idet  

 handel m.v. over grænserne også kan få indflydelse på  

 CO2-regnskabet.
Producenter, der alene producerer elektricitet ved  

 anvendelse af CO2-frie eller CO2-neutrale energikilder,  

 som for eksempel vindkraft, vandkraft, affald, biomasse eller lignende,  

 omfattes i henhold til  stk. 3 ikke af lovens regler, idet disse ikke  

 udleder CO2 ved produktion af elektricitet eller betragtes som  

 CO2-neutrale.
En producent, som producerer elektricitet ved  

 både anvendelse af CO2-frie eller CO 2-neutrale  

 energikilder og anden energikilde, som udleder CO2, vil  

 således være omfattet af lovens regler.
Til § 2 Som en følge af det politiske forlig om en  

 elreform, der blev indgået den 3. marts 1999, er de kvoter  

 CO2, der samlet set må udledes fra elproduktionsanlæg  

 i årene fra 2000 til 2003 fastsat i stk. 1. Kvotens  

 størrelse er 23 mio. tons i 2000, 22 mio. tons i 2001, 21 mio. tons i  

 2002 og 20 mio. tons i 2003. Kvoterne er bindende, men vil i ganske  

 særlige tilfælde, efter forelæggelse for Folketingets  

 Energipolitiske Udvalg, kunne forøges efter reglerne i § 7.
De i stk. 1 nævnte kvoter er fraregnet  

 varmesidens CO2-bidrag, jf. stk. 2. Årsagen hertil  

 er, at varmesektoren og industrien i modsætning til elsektoren allerede  

 er reguleret med forskellige former for afgifter.
Hertil kommer, at man ved  

 at fraregne varmesidens bidrag bibeholder elsektorens incitament til at  

 producere kraftvarme.
Varmesidens bidrag og de i stk. 1 nævnte  

 kvoter er udregnet ved at opgøre brændselsforbruget til den  

 nyttiggjorte varmeproduktion ved at dele denne med en varmevirkningsgrad  

 på 200%, jf. stk. 2. Det er en administrativ fordel at anvende  

 samme varmevirkningsgrad for alle anlæg.
Det kan imidlertid være  

 en fordel at anvende samme varmevirkningsgrad, som anvendes ved  

 kraftvarmebeskatning.
I stk. 3 bemyndiges ministeren derfor til, efter  

 forelæggelse for Folketingets Energipolitiske Udvalg, at  

 fastsætte nærmere regler om beregning af varmesidens bidrag.  

 Sigtet med en ændring af varmevirkningsgraden er ikke af fiskal  

 karakter, men at tage hensyn til dels de enkelte producenters afvigelser fra  

 varmevirkningsgraden på 200% og dels at skabe administrativ  

 sammenhæng mellem kvotereglerne og beskatningsreglerne.
De enkelte  

 elproducenter har i dag en forskellig varmevirkningsgrad, og det er derfor  

 hensigtsmæssigt, at der er mulighed for at fastsætte den samme  

 varmevirkningsgrad for elproducenten, som denne bliver beskattet i forhold  

 til i beskatningsreglerne.
 En ændring i varmevirkningsgraden vil have  

 indvirkning på kvoternes størrelse efter § 2, stk. 1.
Til § 3 Efter bestemmelsens stk. 1 tildeler miljø-  

 og energiministeren årligt en CO2-udledningstilladelse til  

 de enkelte elproducenter på baggrund af den i § 2, stk. 1, fastsatte  

 kvote.
Udmeldingen sker senest den 1. juli.
Udledningstilladelsen er  

 gældende for det efterfølgende år.
Den udmeldte tilladelse  

 er bindende, men vil i ganske særlige tilfælde, såsom en  

 energikrise, efter forelæggelse for Folketingets Energipolitiske  

 Udvalg, kunne forhøjes efter reglerne i § 7. Miljø- og  

 energiministeren har til hensigt i forbindelse med den årlige udmelding  

 af CO2-tilladelserne ligeledes at udmelde en foreløbig,  

 vejledende CO2-udledningstilladelse gældende for de tre  

 efterfølgende år.
Denne vejledning skal give elproducenterne  

 mulighed for at kunne planlægge deres elproduktion mere end ét  

 år frem ad gangen, men er ikke bindende for miljø- og  

 energiministerens årlige udmelding af  

 CO2-udledningstilladelserne.
Stk. 2 giver mulighed for, at  

 CO2-udledningstilladelser efter anmodning fra en sammenslutning af  

 elproducenter i stedet kan tildeles denne sammenslutning.
Der kan for  

 eksempel blive tale om, at CO2 -udledningstilladelserne tildeles  

 til ELSAM og Elkraft og andre lignende sammenslutninger.
Det vil herefter  

 være sammenslutningerne, der efter egne regler og beslutninger fordeler  

 tilladelserne på egne producenter.
Alle de forpligtelser, der i henhold  

 til denne lov påhviler elproducenterne, påhviler i stedet  

 sammenslutningen.
Det vil således være sammenslutningen, der skal  

 foretage overdragelser af CO2-udledningstilladelserne og  

 CO2 -opsparingerne efter reglerne i § 6, foretage de årlige  

 indberetninger efter § 8, modtager den årlige opgørelse efter §  

 9, være afgiftspligtig efter reglerne i § 13 samt være  

 strafansvarlig efter reglerne i § 15.
 I henhold til stk. 3 fastsættes  

 CO2-udledningstilladelserne efter stk. 1 og 2 ud fra den  

 enkelte elproducents eller sammenslutning af elproducenters  

 CO2-udledning i 1994-1998. Fordelingen foretages efter  

 følgende principper:
Der gås frem i en række trin.
Den historiske  

 elproduktion og CO2-udledning fra alle  

 CO2-udledende elproduktionsanlæg deles op i en  

 modtryks-del og en kondens-del og CO2 -udledningen tilsvarende i  

 modtryks-CO2 og kondens-CO2.
For modtryksanlæg og andre anlæg, hvor der er  

 et fast forhold mellem el- og varmeproduktionen, anses hele elproduktionen  

 for at være modtryks-el.
Dermed bliver hele  

 CO2-emissionen for disse anlæg  

 modtryks-CO2. Dog fratrækkes varmesidens bidrag, jf.  

 nedenfor.
For anlæg, der ikke leverer varme, anses hele  

 elproduktionen for at være kondens-el.
Dermed bliver hele  

 CO2-emissionen for disse anlæg  

 kondens-CO2.
For udtagsanlæg og eventuelle andre anlæg med  

 et variabelt forhold mellem el- og varmeproduktionen deles elproduktionen  

 på følgende måde: modtryks-elproduktionen defineres som  

 den varmebundne elproduktion, dvs. den elproduktion, der direkte  

 følger af levering af kraftvarme til fjernvarmeforsyning.  

 Kondens-elproduktionen defineres som resten af elproduktionen.
Til  

 kondens-elproduktionen knyttes en del af anlæggets  

 brændselsforbrug, beregnet som kondens-elproduktionen divideret med  

 anlæggets aktuelle virkningsgrad ved ren elproduktion.
Til  

 modtryks-produktionen knyttes resten af anlæggets  

 brændselsforbrug.
Dog fratrækkes varmesidens bidrag, jf.  

 nedenfor.
Denne beregning foretages for alle anlæg for  

 perioden 1994-1998, og der beregnes gennemsnit for de fulde driftår,  

 anlægget har haft.
For godkendte anlæg, der ikke har haft fulde  

 driftår i perioden 1994-1998, anvendes budgettal.
 For alle kraftvarmeanlæg beregnes herefter  

 brændselsforbruget til varme ved at dividere den nyttiggjorte  

 varmeproduktion med den fastsatte varmevirkningsgrad, jf. § 2, stk. 2 (200%).  

 Modtryks-CO2 tallet reduceres nu forholdsmæssigt,  

 svarende til brændselsforbruget til varme i forhold til  

 modtryks-brændselsforbruget.
For alle anlæg foreligger der herefter et tal for  

 modtryks-CO2 (M) og kondens-CO2 (K). For  

 enhver elproducent adderes modtryks-CO2 for alle  

 producentens anlæg til tallet M.
Tilsvarende adderes  

 kondens-CO2 for alle producentens anlæg til tallet K.  

 Summen af alle producenters modtryks-CO2 kaldes å  

 M.
Summen af alle producenters kondens-CO2 kaldes å  

 K.
 Hvis å  

 M er mindre end årets kvote jf. §2 stk. 1, modtager en producent en  

 udledningstilladelse af følgende størrelse: M + (kvote-å  

 M).K/å  

 K.
Hvis å  

 M er større end eller lig med årets kvote, jf. § 2, stk. 1,  

 modtager en producent en udledningstilladelse af følgende  

 størrelse: M.kvote/å  

 M.
Dette forventes dog at være uaktuelt inden for perioden  

 2000-2003.
 Der vil ved tildelingen tillige blive taget hensyn til  

 eventuelle kommende nye elproducenter i forhold til deres budgetterede  

 CO2-udledning.
Fordelingen sker efter høring af de berørte  

 elproducenter og sammenslutning af elproducenter.
Miljø- og  

 energiministeren vil således foranstalte en høringsrunde inden  

 udmeldingerne af CO2 -udledningstilladelserne.
 Fordelingen af den samlede kvote efter § 2, stk. 1,  

 på enkeltproducenter og producentsammenslutninger kan i særlige  

 tilfælde betyde, at en producent betaler afgiften efter § 13, selv om  

 elproducenterne ikke tilsammen overskrider kvoten i § 2, stk. 1. Dette vil  

 kunne ske, hvis en elproducent overskrider sin udledningstilladelse, mens  

 andre producenter af en eller anden årsag ikke sælger deres  

 overskydende udledningstilladelse, f.eks. fordi de udnytter opsparingsretten  

 efter § 5.
Miljø- og energiministeren bemyndiges i stk.  

 4 til at fastsætte nærmere regler omkring fordelingen af  

 CO2-udledningstilladelserne.
Hensigten med bestemmelsen er at  

 kunne fastsætte de nærmere tekniske regler bag fordelingen, og er  

 ikke af fiskal karakter.
I henhold til stk. 5 bemyndiges miljø- og  

 energiministeren til at tilbageholde en del af kvoten i § 2, stk. 1, med  

 henblik på tildeling af CO2-udledningstilladelser til nye  

 producenter.
Fordelingen sker ud fra den nye elproducents budgetterede  

 CO2-udledning.
Det vil således være afgørende,  

 hvilket brændsel den nye elproducent anvender, og hvor meget  

 CO2 elproducenten har beregnet sig frem til at skulle udlede i et  

 år.
Hensigten med bestemmelsen er at undgå det  

 tilfælde, at kvoten i ét år efter § 2, stk. 1, på  

 forhånd er uddelt til allerede etablerede elproducenter, hvorved der  

 ikke er mulighed for nye producenter for at producere elektricitet på  

 det nye anlæg før næste års kvoter skal udmeldes, og  

 er derfor ikke af fiskal karakter.
Ved at tilbageholde en del af hvert  

 års kvote sikres det dermed, at også nye producenter kan etablere  

 sig i Danmark.
Det forventes dog ikke, at det bliver nødvendigt at  

 tilbageholde en del af de årlige kvoter, idet det typisk tager mindst  

 et år eller mere at etablere ny produktionskapacitet foruden den tid,  

 der forløber inden med indhentelse af godkendelser m.m.
Det  

 forudsættes, at der foreligger en anlægsgodkendelse efter el-  

 eller varmeforsyningsloven, som fastlægger, at en ny producent vil  

 producere el i det år, som fordelingen af udledningstilladelsen  

 vedrører.
Der vil derfor normalt være mulighed for at tage  

 højde for kommende ny produktionskapacitet ved udmeldingen af de  

 årlige kvoter.
Tilbageholdte kvoter, der i et år ikke er anvendt,  

 fordeles i samme år til de eksisterende elproducenter eller  

 sammenslutninger af elproducenter i forhold til deres  

 CO2-udledningstilladelse i medfør af stk. 1 og  

 2.
 CO2-udledningstilladelserne efter stk. 1  

 og stk. 2 kan overdrages efter reglerne i § 6, jf.  

 bemærkningerne nedenfor.
Til § 4 Enhver elproducent, jf. dog § 1, stk. 3, modtager som  

 udgangspunkt en CO2-udledningstilladelse.
Det er således  

 både nuværende samt eventuelle kommende nye elproducenter, der er  

 omfattet af loven.
Der indføres dog i § 4 en bagatelgrænse  

 på 100.000 tons CO2. Producenter med en  

 CO2-udledning fra elproduktion under denne bagatelgrænse  

 modtager ikke en CO2-udledningstilladelse og betaler ikke afgift  

 på 40 kr/ton CO2 af en eventuel overskridelse.
En  

 forudsætning for at falde ind under bagatelgrænsen er desuden, at  

 de af producentens anlæg, der udleder CO2, udelukkende er  

 kraftvarmeanlæg, der er dimensioneret til og drives med henblik  

 på dækning af et varmebehov, og hvor elproduktionen er direkte  

 knyttet til og afledt af varmeproduktionen.
Der kan fx være tale om  

 naturgasfyrede kraftvarmeanlæg til mindre fjernvarmeområder eller  

 industrielle kraftvarmeanlæg.
Derimod vil kraftvarmeproducenter, der i  

 væsentligt omfang bortkøler eller bortkaster varme, som kunne  

 nyttiggøres, ikke være undtaget, uanset om deres samlede  

 udledning måtte være under 100.000 tons CO2.
 Hensigten med bestemmelsen er ikke af fiskal karakter, men  

 dels at reducere det administrative arbejde, dels at undgå, at en  

 række mindre producenter, som allerede gennem bygning af et effektivt  

 kraftvarmeværk har bidraget til landets CO2-reduktion, og  

 som dermed har begrænsede muligheder for at reducere deres  

 CO2-emission yderligere, bliver omfattet af udledningstilladelser.
Ved en bagatelgrænse på 100.000 tons  

 CO2 fra elproduktion årligt opnås, at over 90% af den  

 samlede CO2-emission til el bliver omfattet af  

 CO2-udledningstilladelser.
Bagatelgrænsen på 100.000  

 tons vil til gengæld medføre, at kun 10-15 af de i alt knap 500  

 elproducenter vil blive omfattet af CO2-udledningstilladelserne.
De elproducenter, som omfattes af bagatelgrænsen i §  

 4, vil stadigvæk indgå som en del af den samlede kvote i § 2,  

 stk. 1, hvilket betyder, at disse producenters del af kvoten stadigvæk  

 vil blive fratrukket i den samlede årlige kvote for tildeling af  

 udledningstilladelser.
Producenterne omfattet af § 4 vil således ikke  

 falde helt uden for kvoteloven og kvotelovens øvrige regler og blandt  

 andet indberetningspligt, jf. § 8. Disse producenter vil ligeledes modtage en  

 årlig opgørelse efter lovens § 9, således at der mulighed  

 for dels fra myndighedernes side og dels fra producentens side at holde  

 øje med, om 100.000 tons-grænsen skulle være overskredet  

 inden for et år, ligesom de vil være omfattet af reglerne i  

 betaling i § 11, kontrolbesøg i § 14 samt straffebestemmelsen i § 15.
Hvis en producent ligger under bagatelgrænsen, og  

 producenten derfor ikke har fået udstedt en  

 CO2-udledningstilladelse, men det konstateres, at producenten i et  

 år har udledt mere end 100.000 tons CO 2, vil producenten  

 ikke skulle svare afgift i dette år.
Producenten vil imidlertid modtage  

 en udledningstilladelse for og være afgiftspligtig i det  

 følgende år.
Til § 5 Den del af en udledningstilladelse, som ikke er udnyttet i  

 ét år, kan overføres til det/de efterfølgende  

 år.
Ordningen administreres ved, at miljø- og energiministeren  

 én gang om året efter stk. 1 tildeler den enkelte  

 producent en CO2-opsparingsgrænse på baggrund af  

 hvilken elproducenten kan opspare CO2.  

 CO2-opsparingsgrænsen tildeles efter stk. 3 inden for  

 en samlet grænse på 20 mio. tons CO2.  

 CO2-opsparingsgrænsen tildeles på den måde, at  

 de 20 mio. tons CO2 divideres med årets samlede kvote efter  

 § 2, stk. 1, hvorefter dette ganges med udledningstilladelsen efter § 3, stk.  

 1 eller 2. Elproducenten opsparer CO2, når udledningen i et  

 år ligger under CO2-opsparingsgrænsen for dette  

 år, jf. stk. 4. Opsparingen kan anvendes de efterfølgende  

 år.
CO2-opsparingen kan overdrages efter reglerne i § 6.
I henhold til stk. 2 kan  

 CO2-opsparingsgrænsen i stedet tildeles en sammenslutning af  

 elproducenter, som herefter fordeler CO2-opsparingsgrænsen  

 på de enkelte elproducenter.
Alle de forpligtelser, der i henhold til  

 denne lov påhviler elproducenterne, påhviler i stedet  

 sammenslutningen.
Det vil således være sammenslutningen, der skal  

 foretage overdragelser af CO2-opsparingerne efter reglerne i § 6,  

 foretage de årlige indberetninger efter § 8, modtage den årlige  

 opgørelse efter § 9, være afgiftspligtig efter reglerne i § 13  

 samt være strafansvarlig efter reglerne i § 15.
Hensigten med CO2-opsparingen er især at  

 give den enkelte elproducent eller sammenslutning af elproducenter en  

 fleksibilitet i forhold til varierende elpriser på elmarkedet,  

 således at producenterne kan optimere deres indtjening under kvoten.  

 Ved at fordele CO2-opsparingen på producenter opnås  

 desuden, at den enkelte elproducent eller sammenslutning af elproducenter har  

 et incitament til at reducere CO2 -udledning ved nedsat  

 produktion, brændselsskift, nye produktionsmetoder eller lignende, og  

 dermed få mulighed for at overdrage CO2-opsparingen eller  

 overføre denne til de efterfølgende år, hvor kvoten  

 bliver strammet.
Dette incitament vil blive svækket såfremt den  

 enkelte elproducent eller elproducentsammenslutning er afhængig af de  

 øvrige producenters udledning.
Det kan for eksempel tænkes, at  

 en elproducent har sparet CO2 indenfor et år, mens alle de  

 øvrige producenter har anvendt deres  

 CO2-udledningstilladelser fuldt ud.
Dermed vil alle producenter  

 samlet set ligge over den samlede grænse på 20 mio. tons CO  

2. For ikke at svække incitamentet til at reducere  

 CO2-udledningen, er det hensigten, at alle elproducenter, som  

 indenfor et år opsparer CO2, vil kunne overføre dette  

 til de efterfølgende år.
Det kan derfor tænkes, at  

 grænsen på 20 mio. tons CO2 vil blive overskredet.
Til § 6 I henhold til bestemmelsen i stk. 1 kan  

 CO2-udledningstilladelser og CO2-opsparinger  

 overdrages.
Det er formålet, at reduktionen af  

 CO2-udledningen kan finde sted på de anlæg, hvor den  

 er billigst, idet den enkelte elproducent har mulighed for at modtage  

 CO2-udledningstilladelser og/eller opsparede tilladelser i stedet  

 for at reducere udledningen, mens andre elproducenter, der har reduceret mere  

 end tilladelsen, kan afgive overskydende CO2-udledningstilladelser  

 og/eller opsparede tilladelser.
I stk. 2 fastslås pligten for både  

 afgiver og modtager til at indberette enhver aftale om handel med  

 CO2-udledningstilladelser og CO2-opsparinger til  

 miljø- og energiministeren.
Tilsvarende gælder, hvis en  

 udledningstilladelse eller en opsparing overføres gratis, f.eks. ved  

 ændring af selskabskonstruktion for en elproducent.
Indberetningen skal  

 foretages senest 4 uger efter indgåelse af aftale om overdragelse.  

 Indberetningen er nødvendig for at kunne træffe  

 afgørelsen efter § 9, herunder opgøre en eventuel opsparing  

 efter § 5 og/eller afgift efter § 13.
Til § 7 Miljø- og energiministeren kan efter reglerne i § 7  

 forøge kvoten for den samlede CO2-udledning i § 2, stk. 1,  

 og CO2-udledningstilladelserne i § 3, stk. 1 og 2, hvis der sker  

 en betydelig eller uventet ændring i energiefterspørgslen, eller  

 visse former for brændsel eller visse kraftværker ikke  

 længere er disponible i samme omfang som før, og dette giver  

 alvorlige tekniske vanskeligheder for producenterne for at overholde kvoten  

 og CO2-udledningstilladelserne, eller hvis forudsætningerne,  

 der ligger til grund for kvotens størrelse, ændres  

 væsentligt.
Bestemmelsen finder kun anvendelse i forbindelse med en  

 energikrise, som gør det umuligt eller overordentligt bekosteligt at  

 købe naturgas eller olie, hvilket nødvendiggør at  

 elproducenterne må anvende kul, der udleder langt mere CO2.  

 Det kan medvirke til, at det kan være vanskeligt for elproducenterne at  

 overholde CO2-kvoten samt udledningstilladelserne.
I sådanne  

 tilfælde kan miljø- og energiministeren forøge kvoten og  

 tilladelserne, idet elproducenterne ellers i modsat fald skal indbetale  

 afgifter til statskassen efter reglerne i § 13 pga. ekstra  

 CO2-udledninger, som de reelt ikke har nogen indflydelse på.  

 Forøgelsen betyder, at hver producent eller sammenslutning af  

 elproducenter med en CO2-udledningstilladelse vil få  

 forøget CO2-udledningstilladelsen i forhold til den  

 fordelingsnøgle, som blev anvendt ved tildelingen af denne  

 udledningstilladelse.
Til § 8 Ifølge bestemmelsen i stk. 1 skal de enkelte  

 elproducenter årligt indberette bl.a. produktion,  

 brændselsforbrug samt CO2-udledning på hvert enkelt  

 anlæg til miljø- og energiministeren.
Hvis en producent kun ejer  

 en del af et anlæg, indberettes den del af CO2-emissionen  

 fra anlægget, som svarer til producentens ejerandel.
Tilsvarende  

 gælder, hvis et elproduktionsanlæg skifter ejer helt eller  

 delvist inden for et år.
I dag finder indberetning til ministeriet  

 (Energistyrelsen) af elproduktion og brændselsforbrug allerede sted i  

 betydeligt omfang, blandt andet i forbindelse med statistikformål og i  

 forbindelse med administration af tilskud til elproduktion.
De indberettede  

 oplysninger skal blandt andet anvendes i forbindelse med udarbejdelsen af  

 opgørelsen i § 9.
I stk. 2 defineres et elproducerende anlægs  

 brændselsforbrug til elproduktion som anlæggets samlede  

 brændselsforbrug fratrukket et eventuelt brændselsforbrug til  

 varmeproduktion.
Denne bestemmelse retter sig mod kraftvarmeværker.
Ifølge stk. 3 udgør  

 brændselsforbruget til varmeproduktion den nyttiggjorte varmeproduktion  

 delt med en varmevirkningsgrad på 200%. Begrundelsen for at  

 fratrække brændselsforbruget til varme er, at dette allerede er  

 omfattet af regulering i varmeforsyningsloven og i øvrigt er  

 afgiftsreguleret.
Den definerede varmevirkningsgrad på 200% skal dels  

 sikre entydighed og dels sikre, at både varmesiden og elsiden har  

 fordel af omlægning af individuel varmeforsyning til kraftvarme.
Da det  

 imidlertid ikke er hensigtsmæssigt at anvende en varmevirkningsgrad  

 på 200% i forhold til alle elproducenter, kan varmevirkningsgraden i  

 henhold til § 2, stk. 3, ændres, jf. bemærkningerne til § 2, stk.  

 3.
Ved beregning af brændslers CO2-indhold,  

 benyttes i henhold til stk. 4 de omregningsfaktorer, som fremgår  

 af bilag 1. CO2-udledningen beregnes således som anvendt  

 energimængde gange omregningsfaktor.
Kan en elproducent dokumentere et  

 andet CO2-indhold i et anvendt brændsel end det i bilag 1  

 nævnte, kan en anden omregningsfaktor dog anvendes, jf. stk. 5.
 Miljø- og energiministeren kan i henhold til  

stk. 6 fastsætte nærmere regler om indholdet af den i  

stk. 1 nævnte indberetning samt dokumentation efter stk.  

 5. Her tænkes navnlig på indberetningens format, krav til  

 revisorpåtegning samt analyser af et anvendt brændsel.
Til § 9 Efter bestemmelsen i § 9 fremsender miljø- og  

 energiministeren årligt en afgørelse til alle de elproducenter,  

 der er omfattet af loven efter bestemmelsen i § 1. Der er tale om en  

 afgørelse vedrørende den CO2-udledning, som  

 elproducenten har haft det foregående år korrigeret for  

 eventuelle afgivne og modtagne CO2-udledningstilladelser og  

 CO2-opsparinger samt en opgørelse over eventuel opsparet  

 CO2. Opgørelsen udarbejdes på baggrund af de  

 indberettede oplysninger efter § 6, stk. 2, § 8, stk. 1.
Formålet med afgørelsen er at give  

 elproducenten et overblik over, hvor meget CO2, der er blevet  

 udledt i det foregående år, samt hvor meget CO2, som  

 elproducenten har opsparet og dermed kan anvende de efterfølgende  

 år.
Afgørelsen er desuden nødvendig for at kunne  

 afgøre om en elproducent eller sammenslutning af elproducenter skal  

 svare afgift efter reglerne i § 13. Afgørelsen tjener tillige som  

 oplysning til de producenter, der ligger under bagatelgrænsen i § 4,  

 idet det giver disse mulighed for at holde øje med, hvorvidt de  

 stadigvæk ligger under grænsen.
Til § 10 Bestemmelsen i stk. 1 fastslår, at den  

 systemansvarlige virksomhed, jf. § 5 i lov om elforsyning, til miljø-  

 og energiministeren årligt skal udarbejde en redegørelse for  

 CO2-udledningen i området, der blandt andet skal indeholde  

 oplysninger om planlagte og gennemførte foranstaltninger til reduktion  

 af CO2-udledningen.
Denne redegørelse kan, i den  

 udstrækning det er muligt, indgå som en del af den  

 planlægning, som virksomheden i forvejen er pligtig at udarbejde.  

 Redegørelsen skal bidrage til vurderingen af elproducenternes  

 muligheder for reduktion af CO2-udledningen.
Redegørelser  

 udarbejdes i dag i forbindelse med den eksisterende kvoteordning for  

 SO2 og NOx samt i forbindelse med  

 IRP-planlægningen.
Det ligger ikke i bestemmelsen, at den  

 systemansvarlige virksomhed skal udarbejde selvstændige planer for  

 udbygning og ændringer af elproducenternes anlæg.
 Bestemmelsen om oplysningspligt i stk. 2 skal  

 sikre, at den systemansvarlige virksomhed kan få de fornødne  

 oplysninger til brug for udarbejdelsen og den efterfølgende vurdering  

 af redegørelsen efter stk. 1. Elproducenternes pligt til at  

 afgive oplysningerne er strafbelagt efter reglerne i § 15.
Til § 11 I henhold til § 11 bemyndiges miljø- og  

 energiministeren til at fastsætte regler om betaling til dækning  

 af omkostningerne ved administration af kvoteordningen efter § 3 og § 5,  

 overdragelser efter § 6 samt opgørelsen efter § 9, idet det vil  

 kræve ekstra årsværk i staten at forvalte disse  

 bestemmelser.
Der vil blive fastsat regler om, at elproducenterne skal  

 afholde de udgifter, som er forbundet hermed.
Det anslås, at administrationen af ordningen vil  

 andrage 3 årsværk i Miljø- og Energiministeriet, jf.  

 afsnit 4 om økonomiske og administrative konsekvenser  i de  

 almindelige bemærkninger.
Det vil på længere sigt kunne  

 forventes   såfremt handelen med CO2-udledningstilladelser  

 og CO2-opsparinger får et væsentligt omfang   at  

 administrationen af ordningen vil blive udskilt i en selvstændig  

 CO2-børsadministration, jf. § 16.
Til § 12 § 12 vedrører de såkaldte fleksible  

 mekanismer i Kyoto-protokollen, og er ikke af fiskal karakter.
De  

 nærmere regler for anvendelsen af fleksible mekanismer forhandles i  

 regi af FN s klimakonvention.
Reglerne er ikke fastlagt på  

 nuværende tidspunkt, og der vil derfor først blive fastsat  

 regler i medfør af § 12, når dette er sket.
Stk. 1 giver mulighed for, at der kan handles med  

 CO2-udledningstilladelser internationalt.
Baggrunden herfor er et  

 ønske om, at CO2-reduktionen ved udnyttelse af  

 markedsmekanismerne foretages der, hvor det er økonomisk mest  

 fordelagtigt.
Stk. 2 vedrører samarbejde med andre lande  

 med en klimagas-målsætning.
Der er tale om  

Kyoto-protokollens såkaldte Annex 1-lande, dvs. industrilande  

 omfattet af en kvantitativ målsætning om reduktion af udledningen  

 af klimagasser.
Stk. 2 giver således mulighed for, at  

 miljø- og energiministeren kan fastsætte nærmere regler om  

 beregningsmæssig overførsel af en CO 2-mængde  

 fra Danmark til et andet Annex 1-land eller omvendt   såkaldt Joint  

 Implementation eller fælles gennemførelse  

 såfremt dette land medregner samme CO2-mængde i sit  

 CO2 -regnskab.
Stk. 3 finder anvendelse over for lande uden  

 klimagas-målsætning.
Der er tale om den såkaldte Clean  

 Development Mechanism, der ifølge Kyoto-protokollen  

 muliggør, at en national reduktion af klimagasudledningen i et  

 nærmere angivet omfang kan erstattes af en indsats i et land uden  

 kvantitativ målsætning for reduktion af klimagasudledningen.  

Stk. 3 giver således miljø- og energiministeren mulighed  

 for at fastsætte nærmere regler herom.
Til § 13 Såfremt det ved afgørelsen i medfør af  

 § 9 konstateres, at en elproducent har overskredet sin  

 CO2-udledningstilladelse, skal der i henhold til stk. 1  

 svares en afgift til staten på 40 kr. pr. ton CO2, der  

 overskridelser tilladelsen.
Hvorvidt en elproducent skal svare afgift,  

 afhænger af de indberettede oplysninger efter § 6, stk. 2, og § 8, stk.  

 1. Afgiftens størrelse er fastsat i henhold til det politiske forlig  

 om en elreform fra marts 1999 i årene 2000-2003.
Provenu fra indbetalt afgift efter stk. 1 skal i  

 henhold til stk. 2 anvendes til energispareformål, hvilket er  

 bestemt i den politiske aftale om en elreform fra marts 1999. Den indbetalte  

 afgift efter stk. 1  vil i første omgang blive indbetalt til  

 statskassen.
Miljø- og energiministeren forventer at fremsætte  

 en energisparelov inden udgangen af 1999. Provenuet fra de indbetalte  

 afgifter efter stk. 1 skal være med til at finansiere udgifterne  

 i forbindelse med den kommende energisparelov.
Midlerne til  

 energispareformålene forudses afsat på finansloven.
 Miljø- og energiministeren kan i henhold til  

stk. 3 fastsætte nærmere regler om opkrævning af  

 afgifter, herunder fastsætte regler om gebyrer ved for sen betaling.  

 Der vil for eksempel blive fastsat regler om tidsfrister for indbetalingen,  

 regler omkring renter ved for sen betaling samt gebyrets størrelse.
Til § 14 Efter bestemmelsen i stk. 1 har miljø- og  

 energiministeren til enhver tid mod behørig legitimation og uden  

 retskendelse adgang hos en af loven omfattet elproducent med henblik på  

 kontrol af de oplysninger, som elproducenten er pligtig til at afgive efter  

 loven.
Adgangen hos elproducenten vil ske i forretningslokaler, dvs.  

 produktionsstedet med tilhørende kontorlokaler og lignende.  

 Formålet med bestemmelsen er at give miljø- og energiministeren  

 hjemmel til at foretage rutinemæssige kontrolbesøg hos  

 elproducenterne.
Det er nødvendigt at kunne foretage disse  

 besøg for at kontrollere, at elproducenterne har afgivet korrekte  

 oplysninger til myndighederne og i den forbindelsen har betalt den korrekte  

 eventuelle afgift.
 Der vil blandt andet blive tale om at kontrollere  

 regnskaber, opgørelser over brændsler og deres  

 CO2-udledning på det pågældende produktionssted  

 og lignende oplysninger, som tjener til at oplyse miljø- og  

 energiministeren om elproducenten har efterlevet lovens krav, herunder om  

 CO2-udledningstilladelsen er overholdt.
 Politiet skal efter stk. 2 yde bistand i  

 forbindelse med miljø- og energiministerens kontrolbesøg efter  

stk. 1. Miljø- og energiministeren kan i den forbindelse  

 fastsætte nærmere regler herom efter forhandling med  

 justitsministeren.
I henhold til stk. 3 skal den ansvarlige for  

 elproduktionsvirksomheden og de på elproduktionsvirksomheden  

 beskæftigede personer yde miljø- og energiministeren  

 fornøden hjælp og vejledning.
Der er således tale om, at  

 den ansvarlige og de beskæftige personer skal være  

 behjælpelige med at finde de fornødne oplysninger frem og i den  

 forbindelse give vejledning i forståelsen af oplysningerne og lignende.
Til § 15 § 15 indeholder regler om strafforfølgning af den  

 elproducent eller det selskab m.v., der forsætligt eller groft uagtsomt  

 afgiver urigtige eller vildledende oplysninger, fortier oplysninger eller  

 undlader at afgive oplysninger efter § 6, stk. 2, § 8, stk. 1, og § 10, stk.  

 2.
Formålet med bestemmelsen er at sikre, at  

 myndighederne kan få de fornødne og korrekte oplysninger til  

 brug for den nærmere administration af loven samt at skyldig afgift  

 bliver betalt.
Undlader en elproducent eller en sammenslutning af  

 elproducenter at afgive disse oplysninger eller at svare afgiften, er der  

 hjemmel til at pålægge en straf, hvilket dels skal virke over for  

 elproducenten eller sammenslutningen i det konkrete tilfælde, og dels  

 have en signalværdi over for andre producenter eller sammenslutninger.
Til § 16 Bestemmelsen indeholder en beføjelse for  

 miljø- og energiministeren til at bemyndige en under ministeriet  

 oprettet styrelse eller tilsvarende institution til at udøve de  

 beføjelser, der efter loven er tillagt ministeren.
Det forventes, at  

 beføjelserne vil blive varetaget af Energistyrelsen, som allerede i  

 dag varetager en del af de beføjelser, der er tillagt miljø- og  

 energiministeren i energilovgivningen.
Endvidere kan der blive tale om at  

 udskille administrationen af handelen med  

 CO2-udledningstilladelser og CO2-opsparinger til en  

 anden styrelse eller tilsvarende institution, såfremt der på  

 længere sigt måtte vise sig at blive en omfattende handel med  

 disse.
Dette kunne for eksempel blive tilfældet, hvis antallet af  

 elproducenter, der omfattes af CO2-kvoteordningen, bliver meget  

 stort, eller der finder en international handel sted, jf.   

 Kyoto-mekanismerne i § 12.
Til § 17 Det følger af bestemmelsen, at loven ikke  

 gælder for Færøerne og Grønland.
Til § 18 Loven vil blive sat i kraft, når Europa-Kommissionens godkendelse  

 foreligger, jf. afsnit 7 om forholdet til EU-retten i de almindelige  

 bemærkninger.
Der kan blive tale om særskilt ikrafttræden  

 for visse dele af loven.
Hensigten er at give mulighed for at kunne foretage  

 høring af elproducenterne således at  

 CO2-udledningstilladelserne og  

 CO2-opsparingsgrænser kan tildeles hurtigst muligt efter  

 lovens ikrafttræden, jf. ligeledes stk. 2.
 I det år loven træder i kraft, tildeles  

 CO2-udledningstilladelserne efter § 3 stk. 1 og 2, og  

 CO2-opsparingsgrænsen efter § 5, stk. 1 og 2, senest den 31.  

 december, jf. stk. 2. Hvis Europa-Kommissionens godkendelse dermed  

 foreligger senere end den 1. juli, som er tidsfristen for tildelingen af  

 CO2-udledningstilladelser og  

 CO2-opsparingsgrænsen, er der mulighed for at tildelingen  

 det første år kan ske senest den 31. december.
