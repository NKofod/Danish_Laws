Fremsat den 25. februar 1999 af Skatteminister (Ole  

 Stavad) Forslag til Lov om ændring af selskabsskatteloven og  

 lov om skattefri virksomhedsomdannelse (Fusion, selskabsstiftelse og virksomhedsomdannelse med  

 skattemæssig tilbagevirkende kraft) § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 727 af 7. oktober 1998, som ændret  

 senest ved § 1 i lov nr. 1026 af 23. december 1998, foretages  

 følgende ændringer:
 1. I § 4, stk. 1, indsættes efter  

 »stiftelsen«: », jf. dog stk. 3, 4 og 5«.
 2. I § 4 indsættes som stk. 4 og 5:
»Stk. 4. Ved en skattepligtig overdragelse af en personligt  

 ejet virksomhed til et nystiftet aktie- eller anpartsselskab, hvori ejeren af  

 virksomheden bliver ejer af samtlige aktier eller anparter, jf. dog 5. pkt.,  

 kan ejeren beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for selskabet, såfremt selskabets  

 regnskabsår løber fra denne dato, og datoen ligger efter  

 udløbet af ejerens sidste normale indkomstår før  

 stiftelsen.
Tillægges overdragelsen skattemæssig virkning fra  

 skæringsdatoen, lægges handelsværdien af virksomhedens  

 aktiver og passiver pr. denne dato til grund ved opgørelsen af ejerens  

 afståelsessum samt selskabets anskaffelsessum for virksomhedens aktiver  

 og passiver, og selskabet medregner ved indkomstopgørelsen de  

 indtægter og udgifter, som måtte anses for at vedrøre  

 selskabet, såfremt overdragelsen af virksomheden rent faktisk var sket  

 på skæringsdatoen til handelsværdien pr. denne dato.
Det er  

 en betingelse for, at overdragelsen kan tillægges skattemæssig  

 tilbagevirkende kraft, at stiftelsen finder sted senest 6 måneder efter  

 den valgte skæringsdato, og at ejeren senest 1 måned efter  

 stiftelsen indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at selskabet er anmeldt til  

 registrering i Erhvervs- og Selskabsstyrelsen.
Skattepligten for selskabet  

 indtræder på den dato, fra hvilken overdragelsen i henhold til 1.  

 pkt. tillægges virkning.
Ved en skattepligtig overdragelse af en  

 personligt ejet virksomhed med flere ejere til et nystiftet aktie- eller  

 anpartsselskab finder 1.- 4. pkt. tilsvarende anvendelse, såfremt  

 ejerne vederlægges i forhold til deres andele i den personligt ejede  

 virksomhed.
Stk. 5. Ved et aktie- eller anpartsselskabs skattepligtige  

 overdragelse af en virksomhed til et nystiftet datterselskab, hvori aktie-  

 eller anpartsselskabet bliver ejer af samtlige aktier eller anparter, kan  

 selskabet beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for datterselskabet, såfremt datterselskabets  

 regnskabsår løber fra denne dato, og datoen ligger efter  

 udløbet af aktie- eller anpartsselskabets sidste normale  

 indkomstår før stiftelsen.
Tillægges overdragelsen  

 skattemæssig virkning fra skæringsdatoen, lægges  

 handelsværdien af virksomhedens aktiver og passiver pr. denne dato til  

 grund ved opgørelsen af aktie- eller anpartsselskabets  

 afståelsessum samt datterselskabets anskaffelsessum for virksomhedens  

 aktiver og passiver, og datterselskabet medregner ved  

 indkomstopgørelsen de indtægter og udgifter, som måtte  

 anses for at vedrøre datterselskabet, såfremt overdragelsen af  

 virksomheden rent faktisk var sket på skæringsdatoen til  

 handelsværdien pr. denne dato.
Det er en betingelse for, at  

 overdragelsen kan tillægges skattemæssig tilbagevirkende kraft,  

 at stiftelsen finder sted senest 6 måneder efter den valgte  

 skæringsdato, og at selskabet senest 1 måned efter stiftelsen  

 indsender genpart til den skatteansættende myndighed af de dokumenter,  

 der i selskabslovgivningen er foreskrevet udarbejdet i forbindelse hermed,  

 samt dokumentation for, at selskabet er anmeldt til registrering i Erhvervs-  

 og Selskabsstyrelsen.
Skattepligten for datterselskabet indtræder  

 på den dato, fra hvilken overdragelsen i henhold til 1. pkt.  

 tillægges virkning.«.
 3. I § 8, stk. 1, indsættes efter »m.v.«: »,  

 jf. dog § 8 A, stk. 2.«.
 4. Efter § 8 indsættes:
»§ 8 A.
Skattepligtig fusion mellem selskaber m.v. i  

 overensstemmelse med de for aktieselskaber gældende regler har  

 skattemæssig virkning fra det tidspunkt, hvor fusionen er endeligt  

 vedtaget i de deltagende selskaber m.v.
Stk. 2. Selskaberne m.v. kan dog beslutte, at fusionen, for  

 så vidt angår de i 2. pkt. nævnte forhold, skal  

 tillægges skattemæssig virkning fra skæringsdatoen for den  

 i forbindelse med fusionen udarbejdede åbningsbalance for det  

 modtagende selskab, såfremt denne dato er sammenfaldende med  

 skæringsdatoen for det modtagende selskabs regnskabsår.  

 Tillægges fusionen skattemæssig virkning fra  

 skæringsdatoen, lægges værdien af det indskydende selskab  

 pr. denne dato, som afspejlet i vederlaget for aktierne eller anparterne i  

 det indskydende selskab, til grund ved opgørelsen af det indskydende  

 selskabs afståelsessum samt det modtagende selskabs anskaffelsessum for  

 de overdragne aktiver og passiver, og det modtagende selskab medregner ved  

 indkomstopgørelsen de indtægter og udgifter, som måtte  

 anses for at vedrøre selskabet, såfremt fusionen af selskaberne  

 rent faktisk var sket på skæringsdatoen til værdierne pr.  

 denne dato.
Det er en betingelse for, at fusionen kan tillægges  

 skattemæssig tilbagevirkende kraft, at de deltagende selskaber m.v.  

 senest 6 måneder efter datoen, fra hvilken fusionen tillægges  

 virkning, indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse med fusionen, samt dokumentation for, at fusionen er endeligt  

 vedtaget i de deltagende selskaber m.v.«.
§ 2 I lov om skattefri virksomhedsomdannelse, jf. lovbekendtgørelse nr.  

 727 af 4. september 1995, som ændret ved § 23 i lov nr. 1219 af  

 27. december 1996 og § 35 i lov nr. 1223 af 27. december 1996, foretages  

 følgende ændringer:
 1. I § 2, stk. 1, litra d, indsættes efter  

 »dato«: », og at ejeren senest 1 måned efter omdannelsen indsender  

 genpart til den skatteansættende myndighed af de dokumenter, der i  

 selskabslovgivningen er foreskrevet udarbejdet i forbindelse hermed, en  

 opgørelse over anskaffelsessummen for aktierne opgjort efter § 4,  

 stk. 2-4, samt dokumentation for, at selskabet er anmeldt til  

 registrering i Erhvervs- og Selskabsstyrelsen, eller at overdragelsen til et  

 allerede registreret selskab har fundet sted, jf. § 1, stk. 2«.
 2. § 4, stk. 6, 1. pkt., ophæves.
§ 3 Loven træder i kraft den 1. juli 1999.
 Stk. 2. § 1, nr. 1 og 2, har virkning for  

 selskabsstiftelser, der finder sted den 1. juli 1999 eller senere.
 Stk. 3. § 1, nr. 3 og 4, har virkning for fusioner, der  

 endeligt vedtages den 1. juli1999 eller senere.
 Stk. 4. § 2 har virkning for omdannelser, der finder sted  

 den 1. juli 1999 eller senere.
Bemærkninger til lovforslaget Almindelige bemærkninger Det foreslås at give selskaber og fonde m.v.  

 omfattet af selskabsskatteloven og fondsbeskatningsloven adgang til at  

 foretage skattepligtig fusion med skattemæssig tilbagevirkende  

 kraft.
 I Skatteministeriets cirkulære nr. 35 af 16. marts  

 1995 om den skattemæssige behandling af udvalgte forhold i forbindelse  

 med overdragelse af pengeinstitutvirksomhed samt i bemærkningerne til  

 lovforslag L 117 om ændring af forskellige skattelove, fremsat den 6.  

 december 1995, anføres det, at der ikke er hjemmel til at foretage  

 skattepligtig fusion med tilbagevirkende kraft rent skattemæssigt.  

 På baggrund af en række henvendelser til Skatteministeriet og til  

 Folketingets Skatteudvalg vedrørende cirkulæret og  

 lovbemærkningerne tilkendegav skatteministeren den 16. april 1996  

 overfor skatteudvalget, at han ville tage kontakt til revisororganisationerne  

 m.fl. med henblik på at belyse de praktiske problemer, der opstår  

 som følge af, at der ikke er hjemmel til at foretage skattepligtige  

 fusioner med tilbagevirkende kraft, samt de praktiske muligheder for  

 løsning heraf.
Skatteministeriet har afholdt møde med  

 repræsentanter for Foreningen af Statsautoriserede Revisorers  

 Skatteudvalg og for Advokatrådets Skatteudvalg.
Ministeriet har  

 efterfølgende modtaget en fælles redegørelse fra de to  

 skatteudvalg.
 De foreslåede regler har til hensigt at  

 afhjælpe en række praktiske problemer vedrørende  

 udarbejdelse af ekstra regnskaber, der kan opstå ved  

 gennemførelse af skattepligtige fusioner som følge af, at der  

 efter de gældende regler ikke kan opnås overensstemmelse mellem  

 den skattemæssige skæringsdato for fusionen og den  

 regnskabsmæssige skæringsdato.
Selskabsretligt er der behov for og hjemmel til at kunne  

 tillægge overdragelsen en vis tilbagevirkende kraft, da der ved  

 udarbejdelsen af fusionsdokumenterne kræves kendskab til den  

 forudgående periodes regnskabsresultater.
Ifølge  

 aktieselskabslovens § 134 a skal der, inden fusionen kan vedtages,  

 eksempelvis udarbejdes en fusionsplan, der bl.a. skal indeholde oplysninger  

 om vederlaget for aktierne i det ophørende selskab.
Ifølge  

 aktieselskabslovens § 134 b skal der bl.a. udarbejdes en fælles  

 regnskabsopstilling samt udkast til en åbningsbalance for det  

 modtagende selskab.
I den situation, hvor de fusionerende selskabers  

 regnskabsår udløber den 31. december 1998, og der ønskes  

 gennemført en fusion pr. 1. januar 1999, vil de pågældende  

 dokumenter blive udarbejdet i de efterfølgende måneder,  

 hvorefter fusionsplanen inden den 30. juni 1999 skal underskrives og inden 4  

 uger herefter være modtaget i Erhvervs- og Selskabsstyrelsen, som  

 bekendtgør denne i Erhvervs- og Selskabsstyrelsens  

 edb-informationssystem.
Tidligst 4 uger efter bekendtgørelsen af  

 fusionsplan og vurderingsmændenes erklæring efter  

 aktieselskabslovens § 134 c, stk. 4, kan fusionen vedtages.
De i henhold til selskabslovgivningen udarbejdede  

 dokumenter kan ikke umiddelbart anvendes til brug for de skattemæssige  

 vurderinger, der aktualiseres som følge af fusionen.
Ved en  

 skattepligtig fusion anses det indskydende selskab i skatteretlig forstand  

 for opløst med deraf følgende avancebeskatning m.v.
Hvert  

 enkelt aktiv skal således anses for afstået for en del af det  

 samlede faktiske vederlag, forstået som værdien af det til  

 aktionærerne i det indskydende selskab ydede vederlag.  

 Avanceopgørelsen er ikke en del af den regnskabsmæssige eller  

 skattemæssige status, men da det fra advokat- og revisorside betragtes  

 som en stor administrativ lettelse at kunne lade denne opgørelse  

 få virkning fra samme tidspunkt som de i henhold til  

 selskabslovgivningen udarbejdede regnskaber, foreslås det at skabe  

 mulighed herfor.
Den skattemæssige tilbagevirkende kraft foreslås  

 dog begrænset til 6 måneder.
Det foreslås endvidere med visse ændringer at  

 lovfæste den eksisterende adgang til med skattemæssig  

 tilbagevirkende kraft at foretage en skattepligtig overdragelse af en  

 personligt ejet virksomhed til et nystiftet selskab og tilsvarende at  

 overdrage et selskabs virksomhed til et nystiftet datterselskab.
Det  

 foreslås gjort til en betingelse, at ejeren senest 1 måned efter,  

 at stiftelsen har fundet sted, indsender genpart til den  

 skatteansættende myndighed af de dokumenter, der i selskabslovgivningen  

 er foreskrevet udarbejdet i forbindelse med stiftelsen, samt dokumentation  

 for, at selskabet er anmeldt til registrering i Erhvervs- og  

 Selskabsstyrelsen.
En tilsvarende regel foreslås indsat i lov om  

 skattefri virksomhedsomdannelse.
Hensigten er, dels at begrænse den  

 periode, hvori der skattemæssigt kan spekuleres i, om indtægter  

 og udgifter skal henføres til ejeren personligt eller til et selskab,  

 dels at give skattemyndighederne mulighed for at gribe ind på et  

 tidligere tidspunkt end i dag, hvis de foretagne dispositioner er udtryk for  

 skatteunddragelse.
Administrative konsekvenser Forslaget skønnes at medføre engangsudgifter  

 i Told@Skat på  

 0,5 mill. kr. til edb-udvikling.
Provenumæssige konsekvenser Forslaget om at tillade skattepligtig fusion med  

 skattemæssig tilbagevirkende kraft indebærer, at det modtagende  

 selskab ved skatteansættelsen i et vist omfang kan medregne  

 indtægter og udgifter, som det indskydende selskab har afholdt i en  

 periode på op til 6 måneder forud for vedtagelsen af  

 fusionen.
 Såfremt disse indtægter og udgifter tilsammen  

 udgør et tab, der ville have medført negativ skattepligtig  

 indkomst for det indskydende selskab, og som ikke efter gældende regler  

 kunne være modregnet i anden indkomst eller udnyttet på anden  

 vis, vil forslaget i den situation, hvor tabet kan udnyttes af det modtagende  

 selskab, medføre et provenutab.
 Henset til den snævre afgrænsning af de  

 nævnte indtægter og udgifter, jf. bemærkningerne til  

 forslagets § 1, nr. 4, skønnes provenutabet at blive  

 begrænset.
 Forslaget om med visse præciseringer og  

 opstramninger at lovfæste den eksisterende adgang til med  

 skattemæssig tilbagevirkende kraft at foretage en skattepligtig  

 overdragelse af en virksomhed til et nystiftet selskab skønnes at  

 medføre et særdeles beskedent merprovenu.
 Lovforslaget skønnes således samlet at  

 medføre et begrænset provenutab.
Administrative og økonomiske konsekvenser for  

 erhvervslivet Lovforslaget har været forelagt Erhvervsministeriets  

 Testpanel.
Lovforslaget vil være administrativt neutralt for langt  

 størsteparten af de adspurgte virksomheder, fordi kun få af  

 virksomhederne berøres af forslaget.
For de få berørte  

 virksomheder er der en klar tendens til, at loven vil medføre  

 engangslettelser, men at de samtidig vil få behov for ekstern  

 rådgivning på engangsbasis.
Behovet for rådgivning er dog  

 ikke en konsekvens af lovforslaget som sådan, men knytter sig til selve  

 gennemførelsen af fusionen eller stiftelsen.
Miljømæssige konsekvenser Forslaget har ikke miljømæssige  

 konsekvenser.
Forholdet til EU-retten Forslaget indeholder ikke EU-retlige aspekter.
Sammenfatning af lovforslagets konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Begrænset provenutab.
Administrative konsekvenser for stat, amter og  

 kommuner Ingen.
 Engangsudgift til edb på 0,5 mill. kr.
Økonomiske og administrative konsekvenser for  

 erhvervslivet For de få virksomheder, der berøres, er der en  

 klar tendens til, at loven vil medføre engangslettelser.
 Mere generelt behov for ekstern rådgivning på  

 engangsbasis.
Miljømæssige konsekvenser Ingen.
 Ingen.
Økonomiske konsekvenser for borgerne Ingen.
 Ingen.
Forholdet til EU-retten Forslaget indeholder ikke EU-retlige aspekter.
Høring Lovforslaget har været til høring i  

 Advokatrådet, Arbejderbevægelsens Erhvervsråd, Erhvervenes  

 Skattesekretariat, Erhvervsministeriet, Finansministeriet, Finansrådet,  

 Finanstilsynet, Foreningen af Danske Skatteankenævn, Foreningen af  

 Registrerede Revisorer, Foreningen af Statsautoriserede Revisorer,  

 Frederiksberg Kommune, Håndværksrådet,  

 InvesteringsForeningsRådet, Justitsministeriet, Kommunernes  

 Landsforening, Københavns Kommune, Realkreditrådet,  

 Skattechefforeningen, Statsministeriet og Økonomiministeriet.
 De fra organisationerne m.v. modtagne høringssvar  

 samt kommentarer hertil er kort gengivet i skemaet nedenfor.
Organisation/myndighed Bemærkninger i høringssvar Kommentarer til bemærkninger Advokatrådet Ændringer i forhold til tidligere udkast giver  

 anledning til tvivl om, hvorvidt forslaget kan afhjælpe de praktiske  

 problemer, det var hensigten at løse.
Når det fastsættes,  

 at overdragelsen skal ske under anvendelse af samme priser og vilkår,  

 som kunne være opnået mellem uafhængige parter, er der  

 risiko for, at skattemyndighederne anfægter de vurderinger, der er lagt  

 til grund.
Foreslår, at det alene anføres, at de  

 værdiudsving, der måtte være mellem skærings- og  

 vedtagelsesdato, ikke må være drastiske.
Der bør  

 være mulighed for, at en virksomhed med flere ejere kan  

 omdannes.
 At overdragelsen skal ske på armslængde  

 vilkår følger allerede af ligningslovens § 2, stk. 1.  

 Det, der var formålet med bestemmelsen om, at overdragelsen skulle ske  

 under anvendelse af samme priser og vilkår, som kunne være  

 opnået mellem uafhængige parter, var at tydeliggøre, at  

 dette også gjaldt i relation til vurderingen af aftalevilkår om  

 overdragelse med tilbagevirkende kraft, dvs. at der på  

 vedtagelsestidspunktet handles til en pris opgjort pr. skæringsdatoen.  

 Bestemmelsen er omformuleret. Ønsket om at kunne omdanne en virksomhed  

 med flere ejere er imødekommet.
Arbejderbevægelsens Erhvervsråd Ingen bemærkninger.
Erhvervenes Skattesekretariat Lovforslaget imødekommer som udgangspunkt  

 ønsket om lovfæstelse, men giver anledning til usikkerhed om,  

 hvorvidt de praktiske behov fuldt ud er tilgodeset.
Det henstilles, at  

 betingelsen vedrørende værdiudsving udgår.
Betingelsen er  

 svær at forstå, og det fremgår ikke klart, hvorfor man  

 stiller den.
Lovbestemmelsen er omformuleret, og betingelsen om, at der  

 ikke måtte være større værdiændringer mellem  

 skæringsdatoen og vedtagelsen, end en uafhængig part ville  

 acceptere, er udgået.
I stedet foretages en begrænsning af den  

 periode, hvor der kan Finansrådet Har ikke afgivet bemærkninger.
Finanstilsynet Ingen bemærkninger.
Foreningen af Danske Skatteankenævn Har ikke afgivet bemærkninger.
Foreningen af Registrerede Revisorer Har ikke afgivet bemærkninger.
Foreningen af Statsautoriserede Revisorer Positivt, at usikkerhed på området fjernes.
FSR  

 mener, at der i dag er hjemmel til at foretage skattepligtig fusion med  

 tilbagevirkende kraft. 6 mdrs. tilbagevirkende kraft fra den endelige  

 vedtagelse af fusionen er helt utilstrækkelig.
Bør ændres  

 til, at fusionsplanen blot skal underskrives 6 mdr. efter fusionsdatoen.
Det  

 bør overvejes at give mulighed for omdannelse af en virksomhed med  

 flere ejere.
Betingelsen om, at overdragelsen for at kunne ske med  

 tilbagevirkende kraft, skal ske til handelsværdi, vil medføre en  

 unødvendig overbebyrdelse af bindende forhåndsbeskedsystemet og  

 bør udgå.
Der er ikke behov for reglen om, at værdien  

 på skæringsdatoen og stiftelsestidspunktet skal svare nogenlunde  

 til hinanden.
Afvigelser fra handelsværdien håndteres efter  

 reglerne om maskeret udlodning, omgørelse etc.
Ønsket om at kunne omdanne en virksomhed med flere  

 ejere er imødekommet.
At overdragelsen skal ske på  

 armslængde vilkår følger allerede af ligningslovens  

 § 2, stk. 1. Det, der var formålet med bestemmelsen om, at  

 overdragelsen skulle ske under anvendelse af samme priser og vilkår,  

 som kunne være opnået mellem uafhængige parter, var at  

 tydeliggøre, at dette også gjaldt i relation til vurderingen af  

 aftalevilkår om overdragelse med tilbagevirkende kraft, dvs. at der  

 på vedtagelsestidspunktet handles til en pris opgjort pr.  

 skæringsdatoen.
Lovbestemmelsen er omformuleret, og betingelsen om, at  

 der ikke måtte være større værdiændringer  

 mellem skæringsdatoen og vedtagelsen, end en uafhængig part ville  

 acceptere, er udgået.
I stedet foretages en begrænsning af den  

 periode, hvor der kan »spekuleres« i den tilbagevirkende kraft, og 6  

 mdrs.-fristen fastholdes.
Fusionen er først en realitet ved  

 vedtagelsen.
Frederiksberg Kommune Ingen bemærkninger.
Håndværksrådet Har ikke afgivet bemærkninger.
InvesteringsForeningsRådet Har ikke afgivet bemærkninger.
Kommunernes Landsforening Der ønskes en præcisering af Lovbestemmelsen er omformuleret, og betingelsen om, at der  

 ikke måtte være større værdiændringer mellem  

 skæringsdatoen og vedtagelsen, end en uafhængig part ville  

 acceptere, er udgået.
I stedet foretages en begrænsning af den  

 periode, hvor der kan Københavns Kommune Foreslår ændring af ABL for at fastslå, at  

 anskaffelsestidspunktet for aktierne er tidspunktet for vedtagelsen af  

 fusionen/stiftelsen af selskabet.
Der foreslås præcisering i  

 bemærkningerne af, hvad der forstås ved Der er ikke behov for en ændring, af ABL, da det  

 anførte allerede følger af gældende ret.  

 Bemærkningerne vedr.
Realkreditrådet Ingen bemærkninger.
Skattechefforeningen Ingen bemærkninger.
Bemærkninger til lovforslagets  

 enkelte bestemmelser Til § 1 Til nr. 1 og 2.
Det er et grundlæggende princip i skatteretten, at  

 de skatteretlige konsekvenser i forbindelse med stiftelse eller overdragelse  

 indtræder på det tidspunkt, hvor den endelige aftale herom  

 indgås.
Således er det i selskabsskattelovens § 4,  

 stk. 1, fastsat, at skattepligten for selskaber m.v. indtræder  

 på tidspunktet for stiftelsen.
Stiftelsen har fundet sted, når de  

 i dannelse af selskabet m.v. interesserede parter har truffet aftale om  

 stiftelse.
Stiftelsesdatoen er for anpartsselskaber den dato, hvor  

 stiftelsesdokumentet underskrives.
For aktieselskaber er stiftelsesdatoen den  

 dato, hvor den stiftende generalforsamling beslutter at stifte selskabet.  

 Selskabets første regnskabsperiode løber fra dette tidspunkt.  

 For aktie- og anpartsselskaber er selskabernes skattepligt betinget af, at de  

 registreres, jf. selskabsskattelovens § 1, stk. 1, nr. 1. Når  

 registreringen har fundet sted, vil selskaberne blive skattepligtige af deres  

 virksomhed fra stiftelsen.
Der foreslås i selskabsskattelovens § 4,  

 stk. 4 og 5, indsat bestemmelser, der ved en skattepligtig overdragelse  

 af en virksomhed til et nystiftet selskab tillader, at skattepligten og  

 dermed også regnskabsperioden for selskabet begynder at løbe fra  

 et tidspunkt, der ligger forud for stiftelsesdatoen.
Det foreslås  

 derfor at indsætte en henvisning i § 4, stk. 1, til disse  

 undtagelser samt til den undtagelse, der allerede findes i stk. 3, om,  

 at for selskaber, der er stiftet før det tidspunkt, de bliver  

 hjemmehørende her i landet, indtræder skattepligten på det  

 tidspunkt, hvor selskabet bliver hjemmehørende her i landet.
Ved en skattepligtig overdragelse af en personligt ejet  

 virksomhed til et nystiftet aktie- eller anpartsselskab, hvori ejeren af  

 virksomheden bliver ejer af samtlige aktier eller anparter, kan ejeren  

 beslutte, at overdragelsen skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for selskabet, såfremt selskabets  

 regnskabsår løber fra denne dato, og datoen ligger efter  

 udløbet af ejerens sidste normale indkomstår før  

 stiftelsen.
Det er dog kun for så vidt angår opgørelsen af  

 aktiver og passiver, værdiansættelsen af disse og  

 indkomstopgørelsen, at overdragelsen anses for at være sket pr.  

 skæringsdatoen.
Tillægges overdragelsen skattemæssig virkning  

 fra skæringsdatoen, lægges handelsværdien af virksomhedens  

 aktiver og passiver pr. denne dato til grund ved opgørelsen af ejerens  

 afståelsessum samt selskabets anskaffelsessum for virksomhedens aktiver  

 og passiver, og selskabet medregner ved indkomstopgørelsen de  

 indtægter og udgifter, som måtte anses for at vedrøre  

 selskabet, såfremt overdragelsen af virksomheden rent faktisk var sket  

 på skæringsdatoen til handelsværdien pr. denne dato.
Det er  

 en betingelse for, at overdragelsen kan tillægges skattemæssig  

 tilbagevirkende kraft, at stiftelsen finder sted senest 6 måneder efter  

 den valgte skæringsdato, og at ejeren senest 1 måned efter  

 stiftelsen indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at selskabet er anmeldt til  

 registrering i Erhvervs- og Selskabsstyrelsen.
Skattepligten for selskabet  

 indtræder på den dato, fra hvilken overdragelsen tillægges  

 virkning.
 Har virksomheden flere ejere kan virksomheden under  

 tilsvarende betingelser overdrages med skattemæssig tilbagevirkende  

 kraft, mod at ejerne vederlægges i forhold til deres ejerandele i  

 virksomheden.
Ved et aktie- eller anpartsselskabs skattepligtige  

 overdragelse af en virksomhed til et nystiftet datterselskab, hvori aktie-  

 eller anpartsselskabet bliver ejer af samtlige aktier eller anparter, kan  

 selskabet ligeledes beslutte, at overdragelsen, for så vidt angår  

 opgørelsen og værdiansættelsen af de til datterselskabet  

 overdragne aktiver og passiver og dermed størrelsen af vederlaget til  

 selskabet samt datterselskabets indkomstopgørelse, skal  

 tillægges skattemæssig virkning fra datoen for den i forbindelse  

 med stiftelsen udarbejdede åbningsbalance for datterselskabet Det er en betingelse for anvendelse af reglen om  

 tilbagevirkende kraft, at der er tale om indskud af en virksomhed.
Det er den  

 samlede virksomhed, der skal indskydes.
Reglen kan således ikke  

 anvendes til alene at indskyde eksempelvis en post obligationer i et  

 nystiftet selskab.
Ejer en person flere virksomheder, for eksempel en  

 vognmandsforretning og en elektronikvirksomhed, kan disse indskydes i hver  

 sit selskab, eller ejeren kan vælge kun at indskyde den ene virksomhed  

 i et selskab.
Det skal kunne ses af stiftelsesdokumentet, at stiftelsen  

 sker med tilbagevirkende kraft.
Ifølge aktieselskabslovens § 3,  

 jf. § 4, og anpartsselskabslovens § 4, jf. § 5, skal  

 stiftelsesdokumentet indeholde oplysning om, hvilken periode selskabets  

 regnskabsår skal omfatte, og begyndelsesdatoen for selskabets  

 første regnskabsår vil således fremgå heraf.
Stiftes  

 selskabet den 1. april 2000, og har ejeren af den personligt ejede virksomhed  

 kalenderårsregnskab, kan skæringsdatoen ikke ligge længere  

 tilbage end den 1. januar 2000, som er den 1. dag efter ejerens sidste  

 normale indkomstår før stiftelsen.
Ejerens avance ved salget  

 beskattes i indkomståret 2000.
 De foreslåede bestemmelser lovfæster den  

 hidtidige retstilstand, sådan som denne er beskrevet i punkt 30 i  

 Skatteministeriets cirkulære nr. 136 af 7 . november 1988 om  

 indkomstbeskatning af aktieselskaber m.v., idet der dog foretages en  

 række præciseringer og opstramninger.
 Det foreslås, at overdragelsen af den personligt  

 ejede virksomhed skal ske til et nystiftet selskab, hvori ejeren bliver  

 eneaktionær mod tidligere hovedaktionær, ligesom det ved et  

 selskabs overdragelse af en virksomhed til et nystiftet datterselskab  

 fastsættes, at dette skal være 100 pct. ejet.
Den skattemæssige tilbagevirkende kraft  

 indebærer bl.a., at det inden for en begrænset periode tillades,  

 at indkomst, der på tidspunktet for erhvervelsen skulle have  

 været beskattet hos et skattesubjekt, i stedet beskattes hos et andet  

 skattesubjekt.
Dette accepteres af hensyn til den praktiske  

 gennemførelse af stiftelsesproceduren og under henvisning til det  

 sammenfald, der er mellem stifter og selskab.
I den situation, hvor en anden  

 person i forbindelse med stiftelsen tegner aktier og bliver  

 medaktionær, vil et sådant sammenfald ikke være til stede,  

 og det er derfor ikke fundet hensigtsmæssigt i en sådan situation  

 at tillade stiftelsen tillagt tilbagevirkende kraft med den virkning, at  

 indkomst erhvervet af en ud af flere senere aktionærer anses for  

 erhvervet af det fælles selskab.
Har virksomheden flere ejere, fraviges kravet om, at  

 ejeren skal blive eneaktionær i selskabet imidlertid, idet virksomheden  

 kan overdrages med skattemæssig tilbagevirkende kraft, mod at ejerne  

 vederlægges i forhold til deres ejerandele i virksomheden.
Hermed er  

 det praktiske behov for at kunne omdanne en virksomhed med flere ejere til et  

 selskab tilgodeset.
 I forhold til gældende praksis vedrørende  

 selskabsstiftelse med skattemæssig tilbagevirkende kraft,  

 indebærer forslaget om indsendelse af dokumentation til  

 skattemyndighederne senest én måned efter stiftelsen en  

 tidsmæssig begrænsning i relation til, hvor lang tid efter  

 stiftelsen selskabet efter de selskabsretlige regler kan anmeldes til  

 registrering i Erhvervs- og Selskabsstyrelsen.
Som anført indledningsvis er det et  

 grundlæggende princip i skatteretten, at de skatteretlige konsekvenser  

 i forbindelse med stiftelse eller overdragelse indtræder på det  

 tidspunkt, hvor den endelige aftale herom indgås.
Denne dato er i  

 relation til stiftelse af anpartsselskaber den dato, hvor  

 stiftelsesdokumentet underskrives, mens det for aktieselskaber er den dato,  

 hvor den stiftende generalforsamling beslutter at stifte selskabet.
Stiftes  

 der et aktieselskab, skal selskabet efter de selskabsretlige regler  

 være anmeldt til registrering senest 6 måneder efter  

 stiftelsesdokumentets oprettelse, mens fristen for anpartsselskaber er 8 uger  

 efter, at stiftelsesdokumentet er underskrevet.
Overholdes fristerne ikke,  

 bortfalder stiftelsen.
Disse frister sammenholdt med gældende praksis,  

 hvorefter indehaveren af en personligt ejet virksomhed ved indskud af  

 virksomheden i et nystiftet selskab har kunnet lade virksomhedens overskud  

 for tiden indtil 6 måneder forud for stiftelsen beskatte som indkomst i  

 selskabet, giver mulighed for en form for spekulation, idet ejeren af en  

 personligt ejet virksomhed kan afvente udviklingen i op til et helt år,  

 inden vedkommende tager stilling til, om selskabsstiftelsen skal  

 gennemføres med virkning for det pågældende år eller  

 ej. Ønskes stiftelsen af et aktieselskab gennemført med  

 virkning fra den 1. januar, skal stiftelsen senest være besluttet den  

 30. juni samme år, men, forudsat dokumentet er oprettet samme dag,  

 behøver den ikke at være modtaget til registrering hos Erhvervs-  

 og Selskabsstyrelsen før 6 måneder senere, dvs. ved årets  

 udgang. Ønskes selskabsstiftelsen alligevel ikke gennemført,  

 kan anmeldelsen undlades, og ejeren af virksomheden kan eksempelvis selv  

 fradrage et i perioden opstået underskud.
Modsat kan ejeren, hvis der  

 opstår et tab, som kun selskabet vil have fradrag for, se en fordel i  

 at gennemføre registreringsproceduren.
 Det foreslås derfor fastsat som en betingelse for,  

 at overdragelsen kan tillægges skattemæssig tilbagevirkende  

 kraft, at stiftelsen finder sted senest 6 måneder efter den valgte  

 skæringsdato, og at ejeren senest 1 måned efter stiftelsen  

 indsender genpart til den skatteansættende myndighed af de dokumenter,  

 der i selskabslovgivningen er foreskrevet udarbejdet i forbindelse hermed,  

 samt dokumentation for, at selskabet er anmeldt til registrering i Erhvervs-  

 og Selskabsstyrelsen.
Baggrunden for praksis om, at stiftelsen kan foretages med  

 tilbagevirkende kraft, er behovet for at have rimelig tid til at fremstille  

 de regnskaber og gennemføre de overvejelser, der munder ud i  

 stiftelsesdokumentet.
Dette behov vil være fuldt ud tilgodeset med den  

 foreslåede regel, idet selve indsendelsen til registrering ikke i sig  

 selv er tidskrævende.
Der opnås imidlertid en begrænsning  

 af den periode, hvor der efterfølgende kan spekuleres i systemet.
Svarende til de gældende regler skal der efter de  

 foreslåede bestemmelser være tale om overdragelse til et  

 nystiftet selskab.
Overdragelse til et skuffeselskab kan, hvis overdragelsen  

 ønskes tillagt tilbagevirkende kraft i den forstand, at indkomst  

 erhvervet af virksomheden forud for overdragelsen skal anses for  

 selskabsindkomst, alene ske efter reglerne i lov om skattefri  

 virksomhedsomdannelse.
Selve skuffeselskabet kan ikke stiftes med  

 tilbagevirkende kraft, da der ikke på stiftelsestidspunktet er tale om  

 indskud af en virksomhed, så for dette gælder, at selskabet skal  

 være stiftet senest på omdannelsesdatoen, jf.  

 virksomhedsomdannelseslovens § 3.
Som det nærmere er beskrevet i bemærkningerne  

 til forslagets § 1, nr. 4, er tilbagevirkende kraft ikke noget  

 universelt begreb.
Grænserne for den skattemæssige  

 tilbagevirkende kraft følger af den praksis, der har udviklet sig, med  

 de præciseringer og udbygninger, som de foreslåede  

 lovbestemmelser indebærer.
Besluttes det at tillægge  

 overdragelsen af virksomheden til selskabet tilbagevirkende kraft til en  

 given skæringsdato, betyder det, at virksomheden overdrages til den  

 værdi, en uafhængig køber på denne dato ville give.  

 Den tilbagevirkende kraft indebærer, at opgørelsen over  

 virksomhedens aktiver og passiver, der i forbindelse med stiftelsen  

 overdrages til selskabet og dermed skal medtages i åbningsbalancen for  

 dette, afspejler aktivsammensætningen på en skæringsdato,  

 der kan ligge op til 6 måneder forud for stiftelsen af aktie- eller  

 anpartsselskabet.
Selskabet medregner ved indkomstopgørelsen de  

 indtægter og udgifter, som virksomheden har erhvervet/afholdt i  

 perioden fra skæringsdatoen, og som måtte anses for at  

 vedrøre selskabet, såfremt overdragelsen af virksomheden rent  

 faktisk var sket på skæringsdatoen til handelsværdien pr.  

 denne dato.
Adgangen til i relation til opgørelsen og  

 værdiansættelsen af de overdragne aktiver og passiver og  

 indkomstopgørelsen at anse overdragelsen for sket pr.  

 skæringsdatoen er indholdet af begrebet skattemæssig  

 tilbagevirkende kraft i den betydning, det benyttes ved fusion, stiftelse og  

 virksomhedsomdannelse.
Begrebet kan i overensstemmelse med Landsskatterettens  

 kendelse i TfS 1997, 16, ikke tillægges et videre indhold.
 Til nr. 3.
Bestemmelsen er en konsekvensændring.
Det  

 foreslås, at der skal gælde en undtagelse fra hovedreglen i  

 selskabsskattelovens § 8, stk. 1, om, at den skattepligtige  

 indkomst opgøres efter skattelovgivningens almindelige regler, for  

 så vidt de efter deres indhold er anvendelige på selskaber m.v.  

 omfattet af loven, og derfor indføjes en henvisning til undtagelsen,  

 der indsættes som § 8 A, stk. 2. Som følge af den  

 generelle henvisning i fondsbeskatningslovens § 3, stk. 1, til  

 skattelovgivningens almindelige regler for aktieselskaber, vil de her  

 nævnte regler også omfatte fonde m.v. efter  

 fondsbeskatningsloven.
 Til nr. 4.
Af den foreslåede § 8 A, stk. 1,  

fremgår det, at fusion har skattemæssig virkning fra det  

 tidspunkt, hvor fusionen er endeligt vedtaget i alle de deltagende selskaber  

 m.v.
Med bestemmelsen fastslås således det grundlæggende  

 princip i skatteretten, at de skatteretlige konsekvenser i forbindelse med  

 overdragelse af et aktiv eller en virksomhed indtræder på det  

 tidspunkt, hvor den endelige aftale indgås.
 Dette princip er fraveget i fusionsskatteloven, hvorefter  

 fusioner, der gennemføres i overensstemmelse med lovens regler  

 (skattefri fusioner), kan gennemføres med tilbagevirkende kraft.
 Når der selskabsretligt fusioneres, uden at  

 fusionsskattelovens regler anvendes, foreligger der en skattepligtig fusion.  

 Skattepligtig fusion betragtes skatteretligt som et almindeligt  

 skattepligtigt køb og salg af aktiver og passiver, og fusionen kan  

 efter de gældende regler ikke gennemføres med tilbagevirkende  

 kraft.
 Efter den foreslåede § 8 A, stk. 2,  

gives der imidlertid mulighed for under nogle nærmere angivne  

 betingelser at fravige det almindelige princip, som fastsat i stk. 1, og  

 tillægge fusionen virkning for en periode forud for vedtagelsen af  

 denne.
Bestemmelsen omfatter fusioner, der gennemføres i  

 overensstemmelse med de for aktieselskaber gældende regler.
Reglerne i  

 aktieselskabslovens kapitel 15 om fusion finder ifølge en række  

 andre love i nærmere bestemte tilfælde tilsvarende anvendelse  

 på de af disse love omfattede retssubjekter.
Det gælder  

 eksempelvis anpartsselskaber, fonde og investeringsforeninger, der dermed i  

 de pågældende tilfælde også vil kunne anvende den i  

 den foreslåede bestemmelse givne mulighed for at gennemføre en  

 fusion med tilbagevirkende kraft, hvis de tillige er omfattet af  

 selskabsskatteloven.
 Selskaberne m.v. kan ifølge bestemmelsen beslutte,  

 at fusionen for disse skal tillægges skattemæssig virkning fra  

 datoen for den i forbindelse med fusionen udarbejdede åbningsbalance  

 for det modtagende selskab, såfremt denne dato er sammenfaldende med  

 skæringsdatoen for det modtagende selskabs regnskabsår.
Efter den foreslåede bestemmelse, er det en  

 betingelse for at tillægge fusionen virkning fra skæringsdatoen,  

 at de deltagende selskaber m.v. senest 6 måneder herefter indsender  

 genpart til den skatteansættende myndighed af de dokumenter, der i  

 selskabslovgivningen er foreskrevet udarbejdet i forbindelse med fusionen,  

 f.eks. fusionsplanen, revideret fælles regnskabsopstilling,  

 åbningsbalance, skriftlig redegørelse for fusionsplanen m.v.
Der  

 skal endvidere indsendes dokumentation for, at fusionen er endeligt vedtaget  

 i de deltagende selskaber.
Der kan altså højst blive tale om 6  

 måneders tilbagevirkende kraft.
Kravet om indsendelse af dokumenter til  

 den skatteansættende myndighed gælder kun for fusioner, der  

 gennemføres med tilbagevirkende kraft.
Den tilbagevirkende kraft indebærer, at den  

 opgørelse over hvilke aktiver og passiver, der overdrages i  

 forbindelse med fusionen og dermed skal medtages i åbningsbalancen for  

 det modtagende selskab, afspejler aktivsammensætningen på en  

 skæringsdato, der kan ligge op til 6 måneder forud for  

 vedtagelsen af fusionen.
Tillægges fusionen skattemæssig virkning  

 fra skæringsdatoen, lægges værdien af det indskydende  

 selskab pr. denne dato, som afspejlet i vederlaget for aktierne eller  

 anparterne i det indskydende selskab, til grund ved opgørelsen af det  

 indskydende selskabs afståelsessum samt det modtagende selskabs  

 anskaffelsessum for de overdragne aktiver og passiver, og det modtagende  

 selskab medregner ved indkomstopgørelsen de indtægter og  

 udgifter, som måtte anses for at vedrøre selskabet,  

 såfremt fusionen af selskaberne rent faktisk var sket på  

 skæringsdatoen til værdierne pr. denne dato.
Adgangen til i  

 relation til opgørelsen og værdiansættelsen af de  

 overdragne aktiver og passiver og til indkomstopgørelsen at anse  

 overdragelsen for sket pr. skæringsdatoen er indholdet af begrebet  

 skattemæssig tilbagevirkende kraft i den betydning, det benyttes ved  

 fusion, stiftelse og virksomhedsomdannelse.
Begrebet kan i overensstemmelse  

 med Landsskatterettens kendelse i TfS 1997, 16, ikke tillægges et  

 videre indhold.
Den tilbagevirkende kraft indebærer således  

 ikke, at de almindelige regler for fastlæggelsen af det  

 skattemæssige erhvervelses- eller afståelsestidspunkt fraviges.
I  

 denne relation vil tidspunktet for vedtagelsen af fusionen være  

 afgørende.
Erhverver det modtagende selskab en post aktier fra det  

 indskydende selskab, og ønsker selskabet at sælge denne  

 skattefrit, må det således vente i 3 år fra  

 vedtagelsestidspunktet, jf. aktieavancebeskatningslovens § 4.
Den tilbagevirkende kraft ændrer heller ikke  

 på hvilke skatteregler, der skal anvendes på en given  

 disposition.
Træder der eksempelvis nye regler i kraft med virkning for  

 overdragelser, der foretages efter en given dato mellem skæringsdatoen  

 og tidspunktet for vedtagelsen af fusionen, vil det være det faktiske  

 overdragelsestidspunkt, der er afgørende for hvilket regelsæt,  

 der skal finde anvendelse.
Avance og tab, der konstateres ved den  

 overdragelse fra det indskydende til det modtagende selskab, som fusionen  

 indebærer, skal således opgøres efter de regler, der  

 gælder på tidspunktet for vedtagelsen af fusionen.
Avancer og  

 tab, som konstateres vedrørende overdragelser, selskaberne hver  

 især har foretaget i perioden fra skæringsdatoen til vedtagelsen,  

 skal ligeledes opgøres efter de regler, der gjaldt på  

 tidspunktet for de pågældende overdragelser.
En skærpet  

 avancebeskatning kan således ikke undgås ved at tillægge  

 fusionen tilbagevirkende kraft.
Det, der har givet anledning til særlige  

 overvejelser i forbindelse med afgrænsningen af den tilbagevirkende  

 kraft, er spørgsmålet om værdiansættelsen af de  

 overdragne aktiver og passiver, da denne i flere sammenhænge vil  

 være forbundet med de løbende indtægter og udgifter, som i  

 konsekvens af den tilbagevirkende kraft indgår i det modtagende  

 selskabs skattepligtige indkomst.
Er der eksempelvis ved salg af en post  

 obligationer i perioden mellem skæringsdatoen og vedtagelsen af  

 fusionen konstateret en gevinst på 2 mio. kr. i forhold til  

 værdien på skæringsdatoen, vil der ikke være den  

 fornødne sammenhæng, hvis værdien af obligationerne - og  

 dermed det modtagende selskabs anskaffelsessum for disse - er forhøjet  

 med dette beløb samtidig med, at det modtagende selskab medtager  

 gevinsten ved opgørelsen af sin indkomst.
Det er således i lovbestemmelsen fastsat, at det er  

 værdierne pr. skæringsdatoen, der lægges til grund.
Disse  

 må i udgangspunktet antages at svare nogenlunde til værdierne  

 på vedtagelsestidspunktet, da det modtagende selskab må antages  

 at lægge vægt på, at vederlaget står i forhold til  

 det, der rent faktisk overdrages.
Vederlaget vil være fastsat med  

 udgangspunkt i værdierne på skæringsdatoen, der kan ligge  

 op til 6 måneder forud for vedtagelsen, men de under lovforberedelsen  

 hørte advokater og revisorer har oplyst, at de udsving, der  

 måtte være, heller ikke ved skattepligtige fusioner mellem  

 uafhængige parter giver anledning til ændring af bytteforhold  

 m.v.
Skulle der i perioden indtræde meget drastiske tab i et af  

 selskaberne, vil det i stedet betyde, at fusionen opgives.
Det skal holdes for øje, at der er tale om en  

 skattepligtig overdragelse, og at hvert enkelt aktiv ved  

 avanceopgørelsen i det indskydende selskab - der som følge af  

 fusionen i skatteretlig forstand anses for opløst, jf.  

 selskabsskattelovens § 5 - skal anses for afstået for en del af  

 det samlede faktiske vederlag, forstået som værdien af det til  

 aktionærerne i det indskydende selskab ydede vederlag.
Vederlaget, som  

 i forhold til aktionærerne behandles som likvidationsprovenu, kan  

 såvel være aktier/anparter i det modtagende selskab som  

 kontanter.
Det faktisk ydede vederlag for de enkelte aktiver vil  

 ligeledes udgøre det modtagende selskabs anskaffelsessummer for  

 aktiverne, hvorpå der eventuelt kan afskrives m.v.
Relaterer de  

 løbende indtægter og udgifter, som via den tilbagevirkende kraft  

 ønskes medtaget i det modtagende selskabs indkomstopgørelse,  

 sig til de overtagne aktiver og passiver, skal der selvfølgelig  

 være kongruens mellem indtægten/udgiften og anskaffelsessummen,  

 hvilket i lovbestemmelsen er formuleret på den måde, at det  

 modtagende selskab ved indkomstopgørelsen medregner de indtægter  

 og udgifter, som måtte anses for at vedrøre selskabet,  

 såfremt fusionen af selskaberne rent faktisk var sket på  

 skæringsdatoen til værdierne pr. denne dato.
Overtages en  

 fordring på nominelt 100.000 kr., svarende til det indskydende selskabs  

 anskaffelsessum, for 40.000 kr., kan det modtagende selskab i tilfælde  

 af, at fordringen ikke indfries, maksimalt fradrage 40.000 kr., uanset at det  

 indskydende selskab, der i dette eksempel forudsættes at anvende  

 realisationsprincippet, ved konstatering af tabet i perioden mellem  

 skæringsdatoen for fusionen og vedtagelsen af denne havde kunnet  

 fradrage et tab på 100.000 kr.
Overdrages fordringen som nævnt  

 for 40.000 kr., vil det indskydende selskab i forbindelse hermed have  

 konstateret et tab på 60.000 kr., som så eventuelt indgår i  

 opgørelsen af den skattepligtige indkomst for dette selskabs sidste  

 indkomstår.
Aktionærerne i det indskydende selskab anses for at  

 have afstået deres aktier i dette på tidspunktet for vedtagelsen  

 af fusionen.
Erhvervelse af aktier i det modtagende selskab anses ligeledes  

 for at være sket på tidspunktet for vedtagelsen af fusionen.
Det  

 i forbindelse med fusionen ydede vederlag kan som nævnt være  

 såvel aktier/anparter i det modtagende selskab som kontanter.
Da  

 aktiverne og passiverne i det indskydende selskab anses for overdraget til  

 værdierne pr. skæringsdatoen, betyder dette, at  

 afståelsessummen for aktierne i det indskydende selskab og  

 anskaffelsessummen for aktierne i det modtagende selskab ligeledes afspejler  

 værdierne på dette tidspunkt, idet der for så vidt  

 angår anskaffelsessummen skal tages højde for, at en del af  

 vederlaget eventuelt ydes kontant.
Når et selskab ophører som led i en  

 skattepligtig fusion, ligestilles dette skatteretligt med en likvidation, og  

 de almindelige regler herom finder anvendelse.
Ifølge  

 selskabsskattelovens § 5, stk. 3, skal der inden 1 måned  

 efter opløsningen indsendes en anmeldelse til den kommunale  

 skattemyndighed med opgørelse af indkomsten for det afsluttende  

 indkomstår.
Fristen må i den situation, hvor en fusion  

 gennemføres med tilbagevirkende kraft, antages at løbe fra  

 vedtagelsen af fusionen.
De almindelige regler i selskabsskatteloven om  

 betaling af skat ved likvidation finder anvendelse på indbetalinger  

 vedrørende det indskydende selskabs afsluttende indkomstår.
Indbetalinger af ordinære acontoskatterater og  

 frivillige indbetalinger, som det indskydende selskab har foretaget  

 vedrørende perioden efter skæringsdatoen, vil indgå ved  

 opgørelsen af det modtagende selskabs indkomstskat for det  

 pågældende indkomstår.
Dette er en konsekvens af de  

 selskabsretlige regler om universalsuccession ved fusion, der betyder, at det  

 indskydende selskabs rettigheder og forpligtelser som helhed anses for  

 overgået til det modtagende selskab.
Til § 2 Fremfor at indskyde sin virksomhed i et nystiftet selskab  

 ved en skattepligtig overdragelse som beskrevet ovenfor kan virksomhedsejeren  

 anvende reglerne i lov om skattefri virksomhedsomdannelse.
Virksomhedsomdannelsesloven giver mulighed for at omdanne  

 en personligt ejet virksomhed til et selskab med skattemæssig  

 succession, såfremt de i lovens § 2 nævnte betingelser er  

 opfyldt.
Af § 2, stk. 1, litra d, fremgår det, at anvendelse  

 af lovens regler er betinget af, at omdannelsen finder sted senest 6  

 måneder efter omdannelsesdatoen.
Ved omdannelsesdatoen forstås  

 skæringsdatoen for den i forbindelse med stiftelsen udarbejdede  

 åbningsbalance for selskabet.
For så vidt angår et  

 aktieselskab, har omdannelsen Afundet sted @, når den  

 konstituerende generalforsamling har vedtaget at stifte selskabet.
Hvad  

 angår et anpartsselskab, skal stifteren have underskrevet  

 stiftelsesdokumentet.
Anvendes et skuffeselskab, er det tidspunktet for  

 overdragelsen, der er afgørende.
Det foreslås i  

 forlængelse af 6-måneders reglen at fastsætte, at ejeren  

 senest 1 måned efter omdannelsen skal indsende genpart til den  

 skatteansættende myndighed af de dokumenter, der i selskabslovgivningen  

 er foreskrevet udarbejdet i forbindelse med omdannelsen, en opgørelse  

 over anskaffelsessummen for aktierne opgjort efter  

 virksomhedsomdannelseslovens § 4, stk. 2-4, samt dokumentation for,  

 at selskabet er anmeldt til registrering i Erhvervs- og Selskabsstyrelsen,  

 eller at overdragelsen til et allerede registreret selskab - et skuffeselskab  

 - har fundet sted.
 Hensigten er, dels at begrænse den periode, hvori  

 der skattemæssigt kan spekuleres i, om indtægter og udgifter skal  

 henføres til ejeren personligt eller til et selskab, dels at give  

 skattemyndighederne mulighed for at gribe ind på et tidligere tidspunkt  

 end i dag, hvis de foretagne dispositioner er udtryk for  

 skatteunddragelse.
Ifølge den gældende regel i  

 virksomhedsomdannelseslovens § 6, stk. 6, 1. pkt., skal ejeren i  

 forbindelse med indgivelse af selvangivelse for det indkomstår, hvori  

 omdannelsen sker, indsende meddelelse om omdannelsen bilagt genpart af  

 åbningsbalancen samt en opgørelse over aktiernes eller  

 anparternes anskaffelsesum opgjort efter lovens stk. 2-4. Denne regel  

 har imidlertid vist sig utilstrækkelig, da den betyder, at  

 myndighederne først ca. halvandet år efter omdannelsen kommer i  

 besiddelse af opgørelsen over anskaffelsessummen, og ikke på det  

 tidspunkt, hvor der er behov for at foretage en vurdering af denne - nemlig i  

 forbindelse med ansættelsen af ejerens skattepligtige indkomst for  

 året forud for det år, hvor omdannelsen sker.
Det foreslås  

 derfor at ophæve reglen i § 6, stk. 6, 1. pkt., og lade den  

 erstatte af den foreslåede regel, der indsættes i § 2,  

 stk. 1, litra d.
Til § 3 Det foreslås i § 3, at loven træder i  

 kraft den 1. juli 1999, og at den skal have virkning for selskabsstiftelser  

 og virsomhedsomdannelser, der finder sted denne dato eller senere.  

 Bestemmelserne i § 1, nr. 3 og 4, der tilvejebringer hjemmel til at  

 gennemføre skattepligtige fusioner med tilbagevirkende kraft,  

 foreslås tillagt virkning for fusioner, der vedtages den 1. juli 1999  

 eller senere.
Bilag Lovforslaget sammenholdt med gældende lov Gældende formulering Lovforslaget § 1 I lov om indkomstbeskatning af aktieselskaber m.v. (selskabsskatteloven),  

 jf. lovbekendtgørelse nr. 814 af 26. oktober 1997, som ændret  

 senest ved § 1 i lov nr. 1026 af 23. december 1998, foretages  

 følgende ændringer:
 § 4. Skattepligten for her i landet hjemmehørende  

 selskaber og foreninger m.v., der ikke er undtaget fra skattepligt efter  

 § 3, indtræder på tidspunktet for stiftelsen.
 1. I § 4, stk. 1, indsættes efter  

 »stiftelsen«: », jf. dog stk. 3, 4 og 5«.
 2. I § 4 indsættes som stk. 4 og 5:
»Stk. 4. Ved en skattepligtig overdragelse af en personligt ejet  

 virksomhed til et nystiftet aktie- eller anpartsselskab, hvori ejeren af  

 virksomheden bliver ejer af samtlige aktier eller anparter, jf. dog 5. pkt.,  

 kan ejeren beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for selskabet, såfremt selskabets  

 regnskabsår løber fra denne dato, og datoen ligger efter  

 udløbet af ejerens sidste normale indkomstår før  

 stiftelsen.
Tillægges overdragelsen skattemæssig virkning fra  

 skæringsdatoen, lægges handelsværdien af virksomhedens  

 aktiver og passiver pr. denne dato til grund ved opgørelsen af ejerens  

 afståelsessum samt selskabets anskaffelsessum for virksomhedens aktiver  

 og passiver, og selskabet medregner ved indkomstopgørelsen de  

 indtægter og udgifter, som måtte anses for at vedrøre  

 selskabet, såfremt overdragelsen af virksomheden rent faktisk var sket  

 på skæringsdatoen til handelsværdien pr. denne dato.
Det er  

 en betingelse for, at overdragelsen kan tillægges skattemæssig  

 tilbagevirkende kraft, at stiftelsen finder sted senest 6 måneder efter  

 den valgte skæringsdato, og at ejeren senest 1 måned efter  

 stiftelsen indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse hermed, samt dokumentation for, at selskabet er anmeldt  til  

 registrering i Erhvervs- og Selskabsstyrelsen.
Skattepligten for selskabet  

 indtræder på den dato, fra hvilken overdragelsen i henhold til 1.  

 pkt. tillægges virkning.
Ved en skattepligtig overdragelse af en  

 personligt ejet virksomhed med flere ejere til et nystiftet aktie- eller  

 anpartsselskab finder 1.- 4. pkt. tilsvarende anvendelse, såfremt  

 ejerne vederlægges i forhold til deres andele i den personligt ejede  

 virksomhed.
Stk. 5. Ved et aktie- eller anpartsselskabs skattepligtige  

 overdragelse af en virksomhed til et nystiftet datterselskab, hvori aktie-  

 eller anpartsselskabet bliver ejer af samtlige aktier eller anparter, kan  

 selskabet beslutte, at overdragelsen, for så vidt angår de i 2.  

 pkt. nævnte forhold, skal tillægges skattemæssig virkning  

 fra skæringsdatoen for den i forbindelse med stiftelsen udarbejdede  

 åbningsbalance for datterselskabet, såfremt datterselskabets  

 regnskabsår løber fra denne dato, og datoen ligger efter  

 udløbet af aktie- eller anpartsselskabets sidste normale  

 indkomstår før stiftelsen.
Tillægges overdragelsen  

 skattemæssig virkning fra skæringsdatoen, lægges  

 handelsværdien af virksomhedens aktiver og passiver pr. denne dato til  

 grund ved opgørelsen af aktie- eller anpartsselskabets  

 afståelsessum samt datterselskabets anskaffelsessum for virksomhedens  

 aktiver og passiver, og datterselskabet medregner ved  

 indkomstopgørelsen de indtægter og udgifter, som måtte  

 anses for at vedrøre datterselskabet, såfremt overdragelsen af  

 virksomheden rent faktisk var sket på skæringsdatoen til  

 handelsværdien pr. denne dato.
Det er en betingelse for, at  

 overdragelsen kan tillægges skattemæssig tilbagevirkende kraft,  

 at stiftelsen finder sted senest 6 måneder efter den valgte  

 skæringsdato, og at selskabet senest 1 måned efter stiftelsen  

 indsender genpart til den skatteansættende myndighed af de dokumenter,  

 der i selskabslovgivningen er foreskrevet udarbejdet i forbindelse hermed,  

 samt dokumentation for, at selskabet er anmeldt til registrering i Erhvervs-  

 og Selskabsstyrelsen.
Skattepligten for datterselskabet indtræder  

 på den dato, fra hvilken overdragelsen i henhold til 1. pkt.  

 tillægges virkning.«.
 § 8. Den skattepligtige indkomst opgøres efter  

 skattelovgivningens almindelige regler, for så vidt de efter deres  

 indhold er anvendelige på de i denne lov omhandlede selskaber og  

 foreninger m.v.
 3. I § 8, stk. 1, indsættes efter »m.v.«: »,  

 jf. dog § 8 A.«.
 4. Efter § 8 indsættes:
»§ 8 A.
Skattepligtig fusion mellem selskaber m.v. i  

 overensstemmelse med de for aktieselskaber gældende regler har  

 skattemæssig virkning fra det tidspunkt, hvor fusionen, er endeligt  

 vedtaget i de deltagende selskaber m.v.
Stk. 2. Selskaberne m.v. kan dog beslutte, at fusionen, for  

 så vidt angår de i 2. pkt. nævnte forhold, skal  

 tillægges skattemæssig virkning fra skæringsdatoen for den  

 i forbindelse med fusionen udarbejdede åbningsbalance for det  

 modtagende selskab, såfremt denne dato er sammenfaldende med  

 skæringsdatoen for det modtagende selskabs regnskabsår.  

 Tillægges fusionen skattemæssig virkning fra  

 skæringsdatoen, lægges værdien af det indskydende selskab  

 pr. denne dato, som afspejlet i vederlaget for aktierne eller anparterne i  

 det indskydende selskab, til grund ved opgørelsen af det indskydende  

 selskabs afståelsessum samt det modtagende selskabs anskaffelsessum for  

 de overdragne aktiver og passiver, og det modtagende selskab medregner ved  

 indkomstopgørelsen de indtægter og udgifter, som måtte  

 anses for at vedrøre selskabet, såfremt fusionen af selskaberne  

 rent faktisk var sket på skæringsdatoen til værdierne pr.  

 denne dato.
Det er en betingelse for, at fusionen kan tillægges  

 skattemæssig tilbagevirkende kraft, at de deltagende selskaber m.v.  

 senest 6 måneder efter datoen, fra hvilken fusionen tillægges  

 virkning, indsender genpart til den skatteansættende myndighed af de  

 dokumenter, der i selskabslovgivningen er foreskrevet udarbejdet i  

 forbindelse med fusionen, samt dokumentation for, at fusionen er endeligt  

 vedtaget i de deltagende selskaber m.v.«.
§ 2 I lov om skattefri virksomhedsomdannelse, jf. lovbekendtgørelse nr.  

 727 af 4. september 1995, som ændret ved § 23 i lov nr. 1219 af  

 27. december 1996 og § 35 i lov nr. 1223 af 27. december 1996, foretages  

 følgende ændringer:
§ 2. Anvendelse af lovens regler er betinget af, at a.	ejeren er undergivet fuld skattepligt efter kildeskattelovens  

 § 1 eller dødsboskattelovens § 1, stk. 2, b.	mindst 75 pct. af vederlaget for virksomheden ydes i form af aktier  

 eller anparter i selskabet eller ved, at værdien af aktierne eller  

 anparterne i et bestående selskab, jf. § 1, stk. 2,  

 forøges som følge af omdannelsen, c.	pålydendet af de aktier eller anparter, der ydes som vederlag  

 for virksomheden, skal svare til den samlede aktiekapital, jf. dog § 1,  

 stk. 2, d.	omdannelsen finder sted senest 6 måneder efter den i § 3  

 anførte dato.
 1. I § 2, stk. 1, litra d, indsættes efter  

 »dato«: », og at ejeren senest 1 måned efter omdannelsen indsender  

 genpart til den skatteansættende myndighed af de dokumenter, der i  

 selskabslovgivningen er foreskrevet udarbejdet i forbindelse hermed, en  

 opgørelse over anskaffelsessummen for aktierne opgjort efter § 4,  

 stk. 2-4, samt dokumentation for, at selskabet er anmeldt til  

 registrering i Erhvervs- og Selskabsstyrelsen, eller at overdragelsen til et  

 allerede registreret selskab har fundet sted, jf. § 1,  

 stk. 2«.
Stk. 2.--- § 4. --- 2. § 4, stk. 6, 1. pkt., ophæves.
 Stk. 6. I forbindelse med ejerens indgivelse af selvangivelse  

 for det indkomstår, hvori omdannelsen sker, indsender ejeren en  

 meddelelse om omdannelsen bilagt genpart af åbningsstatus samt en  

 opgørelse over anskaffelsessummen for aktierne opgjort efter  

 stk. 2-4. Ligningsmyndigheden påser, at betingelserne for at  

 anvende lovens regler er opfyldt, og foretager ansættelse af  

 anskaffelsessummen.
