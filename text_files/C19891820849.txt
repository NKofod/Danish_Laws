Indledning Indledning Bestemmelserne i lovens § 15 og 16 om virksomhedernes afgiftstilsvar må  

 siges at indeholde lovens hovedprincip, hvorefter der skal svares afgift af  

 den merværdi, som opstår i virksomheden.
Virksomhederne skal således for hver afgiftsperiode indbetale forskellen  

 mellem den udgående og den indgående afgift (afgiftstilsvaret). Hvis den  

 indgående afgift i en afgiftsperiode overstiger den udgående afgift,  

 udbetales forskellen til virksomheden.
Se kap AFREGNING.
Den  udgående afgift i en afgiftsperiode er afgiften af  

 virksomhedens afgiftspligtige omsætning i perioden.
De nærmere regler herom  

 er indeholdt i kap OMSÆTNING.
 Den  indgående afgift i en afgiftsperiode er den afgift, der i  

 perioden er faktureret til virksomheden af dens leverandører, samt den  

 afgift, der efter § 29 hviler på de varer, som virksomheden i perioden har  

 indført fra udlandet, dog med de begrænsninger, der følger af bestemmelserne  

 om virksomhedens fradragsret for indgående afgift.
 De nærmere regler, der knytter sig til disse bestemmelser, er beskrevet i  

 de følgende afsnit - herunder reglerne i de i medfør af loven udstedte  

 bekendtgørelser om delvis fradragsret og om regulering af indgående afgift  

 for investeringsgoder.
Inden for visse specielle eller særlig komplicerede områder er der i kap  

 SPEC AFG givet en samlet beskrivelse af de afgiftsmæssige regler, herunder af  

 reglerne om fradragsret for indgående afgift.
Det gælder følgende områder:
- Alternative energianlæg - Byggevirksomheder mv - Kirkegårdsdrift - Køreskoler - Marketenderier/kantiner - Motorkøretøjer - Offentlige institutioner - Rideskoler/rideklubber - Rutebilejere og rutebilstationer - Stutterivirksomhed mv - Udlejning af fast ejendom.
 Reglerne om fradragsret mv inden for disse områder er i de følgende afsnit  

 normalt kun beskrevet i hovedtræk og med henvisning til kap SPEC AFG.
 Distriktstoldkamrene er bemyndiget til at træffe afgørelser i alle  

 spørgsmål vedrørende virksomhedernes momstilsvar på grundlag af loven,  

 bekendtgørelserne og de bestemmelser, der er optaget i kapitlet.
 Dog skal visse sager vedrørende salg af større driftsmidler, der påvirker  

 fradragsretten (side 10), og bestemmelserne om sektorisk opdeling (side 20),  

 forelægges direktoratet.
Fradragsret for indgående afgift Generelt Den indgående afgift er den merværdiafgift, der hviler på virksomhedens  

 indkøb mv af varer og afgiftspligtige ydelser til brug for virksomheden.
 Afgiften af de forskellige indkøb kan som en hovedregel medregnes til den  

 indgående afgift i samme omfang, som indkøbene vedrører virksomhedens  

 omsætning af varer og afgiftspligtige ydelser, dvs både den omsætning, hvoraf  

 der skal svares afgift, og den omsætning, for hvilken der i medfør af lovens  

 § 12 ikke skal beregnes afgift (eksport mv).
 I lovens § 16, stk 3, er der imidlertid nævnt forskellige indkøb, for  

 hvilke afgiften ikke vil kunne medregnes til den indgående afgift, selv om de  

 helt eller delvis må anses for at vedrøre virksomhedens omsætning af varer og  

 afgiftspligtige ydelser.
Der må således sondres mellem tre former for fradragsret, nemlig - fuld fradragsret, fx varer indkøbt til videresalg og maskiner til brug  

 ved en produktion, - delvis fradragsret, fx telefon, der både bruges erhvervsmæssigt af  

 firmaet og af indehaveren privat, eller som bruges af en virksomhed, fx et  

 advokatkontor, der både har omsætning af varer og afgiftspligtige ydelser og  

 omsætning af afgiftsfri ydelser, - ingen fradragsret, dvs indkøb, der slet ikke vedrører virksomhedens  

 omsætning af varer og afgiftspligtige ydelser, eller som vedrører formål som  

 nævnt i lovens § 16, stk 3.
Fuld fradragsret Afgiften af indkøb, der  udelukkende vedrører virksomhedens  

 omsætning af varer og afgiftspligtige ydelser, kan - med de begrænsninger som  

 følger af lovens § 16, stk 3 - fuldt ud medregnes til den indgående afgift,  

 jf lovens § 16, stk 1.
 Dette gælder også indkøb til den nævnte anvendelse, som foretages af  

 virksomheder, der tillige omsætter afgiftsfri ydelser.
 I det følgende afsnit er nævnt en række eksempler på indkøb, for hvilke  

 virksomheden har fuld fradragsret, når de pågældende indkøb udelukkende  

 vedrører virksomhedens afgiftspligtige aktiviteter.
 Afgift af indkøb, som kun  delvis skal anvendes i forbindelse med  

 virksomhedens afgiftspligtige aktiviteter, kan medregnes til den indgående  

 afgift efter reglerne i afsnittet »Delvis fradragsret«.
(I de tilfælde, hvor reglerne om fradragsret er beskrevet mere udførligt i  

 andre afsnit, er der henvist hertil.) Eksempler på fradragsberettigede indkøb Advokatsalærer, se afsnittet »Afgørelser«.
 Alternative energianlæg, herunder vindmøller, se afsnittet  

 »Afgørelser«.
 Arbejdstøj og uniformer, der tilhører virksomheden, og som anvendes af  

 personalet under arbejde for virksomheden.
Arbejdstøj til ejerens eget brug, når der uden vederlag stilles  

 tilsvarende arbejdstøj til personalets rådighed, eller - såfremt der ikke  

 beskæftiges fremmed arbejdskraft - når det er sædvane i branchen, at der  

 stilles tilsvarende arbejdstøj til personalets rådighed.
Det er en  

 forudsætning, at de pågældende beklædningsgenstande karakteriserer sig som  

 arbejdstøj.
 (Det er ikke sædvane i almindelig landbrugsvirksomhed, at der stilles  

 arbejdstøj til rådighed for personalet).
 Biltelefon (også til personmotorkøretøjer), når telefonen kan anses som et  

 driftsmiddel, der vedrører virksomhedens omsætning af varer og  

 afgiftspligtige ydelser.
 Blomster til udsmykning af restauranter og frisørsaloner samt blomster,  

 der anvendes til staffage ved cykelrytteres æresrunder ved afvikling af  

 professionelle cykelarrangementer.
 Byggemodning af arealer, der skal benyttes til opførelse af bygninger mv  

 til virksomhedens eget brug.
 Til den indgående afgift kan derimod ikke medregnes afgift vedrørende  

 byggemodning af arealer, der er bestemt til salg, ligesom der ikke kan  

 medregnes afgift af byggemodning på en grund, som en virksomhed køber, og på  

 hvilken der allerede er foretaget byggemodning.
For så vidt angår bygninger, der er bestemt til salg eller udlejning til  

 erhvervsmæssig anvendelse, se dog kap SPEC AFG.
Med hensyn til fradragsret  

 for omkostninger ved udstykning af landbrugsjord, se afsnittet  

 »Afgørelser«.
 Campingvogne, der udelukkende anvendes som kontor.
 Ejendomsmæglerhonorarer vedrørende erhvervsbygninger mv, se afsnittet  

 »Afgørelser«.
 El- og gasværkers demonstrationslokaler for husholdningsapparater og  

 lignende, herunder også indkøb af levnedsmidler, som benyttes ved  

 demonstration af apparaterne og derefter udleveres som smagsprøver til  

 deltagerne i demonstrationen.
 Fagblade og faglitteratur inden for virksomhedens område, herunder  

 tidsskrifter mv til redaktionelt brug for dagblade.
 Gadebelysningsudgifter (både anlæg og drift), der afholdes af kommunale  

 eller private elforsyninger og transformerforeninger gennem indtægterne fra  

 virksomhedens salg af varer og afgiftspligtige ydelser.
 Genstande af ringe værdi, fx mindre legetøjsgenstande, der indlægges i  

 varepakninger.
 »Hvervepræmier«, se afsnittet »Afgørelser«.
 Håndbøger, der indeholder tekniske/faglige redegørelser samt en omtale af  

 virksomhedens produkter, og som udleveres gratis til virksomhedens kunder  

 samt til andre inden for den pågældende branche.
 Inkassosalærer, se afsnittet »Afgørelser«.
Inventar, køkkenudstyr, service, rengøringsmidler mv til registrerede  

 virksomheders marketenderier eller frokoststuer, samt opførelse og  

 vedligeholdelse af lokaler til nævnte anvendelse.
Der er derimod ikke  

 fradragsret i ikke-afgiftspligtige virksomheder (banker og  

 forsikringsselskaber m fl). Der henvises i øvrigt til kap SPEC AFG.
 Kunstgenstande og malerier, se afsnittet »Afgørelser«.
Køretøjer (fx anskaffelse og drift af vare- og lastmotorkøretøjer,  

 knallerter og cykler), der udelukkende anvendes i forbindelse med omsætningen  

 af varer og afgiftspligtige ydelser.
Se i øvrigt afsnittet  

 »Køretøjer«.
Lystfartøjer (anskaffelse og drift) til udlejning.
Se også kap VÆRDI.
 Lærebøger og andet undervisningsmateriale vedrørende uddannelse af  

 lærlinge (herunder kørekort til fx mekanikerlærlinge) eller anden faglig  

 uddannelse, der kræves af og fuldt ud betales af virksomheden.
Nedrivning af bygninger i det omfang der ville være fradragsret for  

 omkostninger til drift og vedligeholdelse mv.
Dette gælder, selv om det  

 frigjorte areal agtes solgt, anvendt til boligbyggeri eller til andet formål,  

 for hvilket der ikke er fradragsret.
 Der er derimod ikke fradragsret for omkostninger til eventuel  

 efterfølgende byggemodning i ovennævnte tilfælde.
 Omklædnings- og baderum for personalet.
 Parkeringsplads, se afsnittet »Afgørelser«.
 Personale- og kundeblade, som udgives af virksomheden.
 Reklameartikler af ringe værdi, der udleveres gratis til virksomhedens  

 kunder.
Som reklameartikler anses varer til en indkøbs- eller fremstillingspris på  

 højst 50 kr, excl moms, som en virksomhed vederlagsfrit udleverer til sine  

 kunder eller potentielle kunder.
Varerne skal på en iøjnefaldende måde være  

 forsynet med virksomhedens navn eller logo, således at de af den grund må  

 antages at have mistet betydningen som handelsobjekter.
 Reklametryksager mv til brug i forbindelse med sælger- eller  

 forbrugerkonkurrencer.
 Revisionshonorarer, se også afsnittet »Afgørelser«.
 Sikkerhedsudstyr, herunder brandslukningsudstyr, inventar og instrumenter  

 til skadestuer samt forbindsstoffer.
 Sportsbeklædning (bluser, trøjer, træningsdragter o lign) - samt eventuel  

 betaling for vask og reparation af dette - som i reklameøjemed er forsynet  

 med virksomhedens navn eller mærke, og som udleveres gratis til  

 sportsforeninger eller andre sportsudøvere.
 Sportsbeklædning, som virksomheden udleverer til eget personale, såfremt  

 sportsbeklædningen fortsat tilhører virksomheden.
Sportsbeklædning, som en importør/forhandler af de omhandlede varer  

 vederlagsfrit tilsvarende leverer til en sportsorganisation mod, at denne til  

 gengæld forpligter sig til i en vis periode ikke at anvende tilsvarende  

 beklædning af andre fabrikater.
Beklædningen behøver ikke at være forsynet  

 med anden reklame end det for det pågældende fabrikat almindelige varemærke.
 Svømmebassiner i afgiftspligtige virksomheder, fx hoteller, feriecentre og  

 campingpladser, når gæsterne har fri adgang til at benytte faciliteterne.  

 Såfremt der opkræves særskilt betaling, kan omkostningerne vedrørende anlæg,  

 drift og vedligeholdelse ikke medregnes til den indgående afgift, idet der  

 herefter sker afsætning af en ydelse, der er undtaget fra afgiftspligten, jf  

 kap AFGIFTSPLIGT.
 Ugeblade og tidsskrifter til fremlæggelse i virksomheden som led i  

 kundeservice, fx i frisørsaloner.
 Varer af ringe værdi (indkøbs- eller fremstillingspris på højst 50 kr,  

 excl moms), der udleveres gratis til kundekredsen i forbindelse med  

 salgskampagner (fx benzinforhandleres udlevering af appelsindrikke i  

 engangsemballage med reklamepåtryk), eller i forbindelse med kunde- og  

 servicekurser mv (fx lightere, lommeknive og visitkortmapper).
 Se også afsnittet »Ingen fradragsret« (Gaver).
Vareprøver.
En opskriftskassette med tilhørende skillekort samt et antal  

 spisekort (madopskrifter), som virksomheden gratis i forbindelse med  

 reklamefremstød sender til kundeemner, der har reflekteret på en af  

 virksomheden udsendt adresseløs forsendelse, er anset som en vareprøve.
 Veje, der udelukkende anvendes ved færdsel til og fra en landbrugsejendoms  

 jorder, samt veje, der udelukkende benyttes som tilkørselsveje til en  

 landbrugsvirksomheds driftsbygninger.
Ædelmetaller og ædelstene mv, hvis virksomheden driver almindelig handel  

 med sådanne varer.
Se også afsnittet »Afgørelser«.
Ægte tæpper, dog kun i visse tilfælde.
Se afsnittet  

 »Afgørelser«.
Delvis fradragsret Efter lovens § 16, stk 2, kan ministeren for skatter og afgifter fastsætte  

 regler, hvorefter der til den indgående afgift kan medregnes nærmere  

 fastsatte andele af afgiften på indkøb mv, som ikke udelukkende vedrører  

 omsætningen af varer og afgiftspligtige ydelser.
 Sådanne bestemmelser er fastsat i Ministeriet for Skatter og Afgifters  

 bekendtgørelse nr 311 af 26 maj 1978 om delvis fradragsret for  

 merværdiafgift.
Bestemmelserne giver i princippet virksomhederne mulighed for fradragsret  

 i samme omfang, som »anvendelsen« af indkøbet vedrører  

 virksomhedens afgiftspligtige aktiviteter.
Reglerne om delvis fradragsret er  

 således kun relevante, når et givet indkøb i et vist omfang, men ikke fuldt  

 ud, vedrører virksomhedens afgiftspligtige aktiviteter og ikke er omfattet af  

 lovens § 16, stk 3.
Der er dog i bekendtgørelsen fastsat særlige regler for indkøb mv af fx  

 vare- og lastmotorkøretøjer.
Disse regler må betragtes som  

 forenklingsforanstaltninger, hvilket indebærer, at fradragsretten for sådanne  

 indkøb ikke behøver at stå i forhold til den faktiske anvendelse.
 Ved opgørelse af delvis fradragsret anvendes forskellige fremgangsmåder,  

 der retter sig efter anvendelsen samt arten af det pågældende indkøb.
Der må herefter skelnes mellem - indkøb til  blandet anvendelse i virksomheder der har såvel  

 afgiftspligtige som afgiftsfri aktiviteter - indkøb til delvis  privat anvendelse - indkøb af  fast ejendom - dvs opførelse, ombygning, reparation og  

 vedligeholdelse - indkøb af  motorkøretøjer (vare- og lastmotorkøretøjer indtil 3  

 tons totalvægt samt rutebiler og turistbusser).
Blandet anvendelse Almindelige regler Ved blandet anvendelse forstås, at det pågældende indkøb anvendes såvel i  

 forbindelse med den registreringspligtige del som den ikke  

 registreringspligtige del af virksomheden, dvs at indkøbet udelukkende  

 anvendes erhvervsmæssigt. (Hvis indkøbet tillige anvendes privat, se  

 afsnittet »Privat anvendelse mv«).
 Afgiften af disse indkøb til blandet anvendelse kan efter bekendtgørelsens  

 § 1, stk 3, medregnes til den indgående afgift med den andel af afgiften, der  

 svarer til forholdet mellem omsætningen (excl afgift) af varer og  

 afgiftspligtige ydelser og virksomhedens samlede omsætning (excl afgift) i  

 det pågældende regnskabsår.
 Ved  omsætning af varer og afgiftspligtige ydelser forstås den  

 omsætning, hvoraf der efter lovens § 11 skal beregnes afgift, samt den  

 omsætning, der i henhold til lovens § 12 (eksport mv, herunder fx reparation  

 og salg af visse skibe og fly samt salg af aviser) kan holdes uden for den  

 afgiftspligtige omsætning.
 Afgiftsfri salg af personbiler mv efter lovens § 12, stk 4, samt hel eller  

 delvis overdragelse af virksomheden uden afgift efter lovens § 12, stk 5,  

 skal således ikke påvirke fradragsretten.
 Ved  samlet omsætning forstås omsætningen af varer og  

 afgiftspligtige ydelser med tillæg af (anden) omsætning, hvoraf der ikke skal  

 svares afgift, jf lovens §§ 2-4.
 Såfremt virksomhedens salg af større driftsmidler påvirker fradragsretten,  

 således at denne ikke længere i rimeligt omfang svarer til forholdet mellem  

 de afgiftspligtige og de afgiftsfri aktiviteter i virksomheden, forelægges  

 sagen for direktoratet.
 Eksempel på beregning af delvis fradragsret:
 Som eksempler på virksomheder mv, hvor der som oftest vil skulle ske  

 beregning af delvis fradragsret, kan nævnes advokater, bedemænd,  

 ejendomsmæglere, flyveskoler, køreskoler og rutebilvognmænd.
Opgørelse af omsætningsbeløb - Bestyrelseshonorarer mv Advokater m fl's bestyrelseshonorarer, der skattemæssigt anses som  

 B-indkomst, er afgiftspligtige, og skal således medregnes i såvel omsætningen  

 af varer og afgiftspligtige ydelser som den samlede omsætning.
Bestyrelseshonorarer, der skattemæssigt anses som A-indkomst, er ikke  

 afgiftspligtige, og skal således principielt medregnes i den samlede  

 omsætning.
De omhandlede honorarer kan dog holdes uden for beregningen i det  

 omfang, den enkelte advokat kan godtgøre, at de med hvervet forbundne ydelser  

 ikke belaster advokatens kontorhold, fordi advokaten, fx som et led i  

 bestyrelsesarbejdet, udfører sådanne hverv på hvervgiverens kontor.
 Tilsvarende retningslinier kan anvendes for andre lignende faste  

 honorarer, fx som medhjælper for anklagemyndigheden eller som sekretær,  

 forretningsfører eller direktør for legater, fonds, stiftelser,  

 organisationer og selskaber, samt for lønindtægter, der er indtjent i  

 egentlige lønmodtagerforhold.
- Provision mv Virksomheder, der udøver formidling, og som alene skal svare afgift af  

 provision mv for formidlingen, fx udlejningsbureauer, ejendomsmæglere og  

 visse kunsthandlere, skal i omsætningsbeløbene alene medregne provision mv  

 for disse ydelser.
Salgsprisen for den leverance, der er formidlet, kan  

 således  ikke medregnes i omsætningsbeløbene.
- Renter mv Virksomheder, der ikke driver finansieringsvirksomhed mv sideløbende med  

 de afgiftspligtige aktiviteter, skal i den samlede omsætning ikke medregne  

 renter, kursavancer/kurstab og evt andre indtægter ved pengetransaktioner,  

 såfremt disse aktiviteter kan siges at være af helt underordnet betydning  

 eller direkte afledt af virksomhedens afgiftspligtige aktiviteter.
- Rutebilvirksomheder Honorarer, som rutebilvirksomheder modtager som betaling for udført kørsel  

 mv for et amtskommunalt trafikselskab, skal medregnes i rutebilvirksomhedens  

 samlede omsætning.
Den del af betalingen, der vedrører fragt mv, skal  

 medregnes i rutebilvirksomhedens momspligtige omsætning.
- Tilskud Tilskud, hvoraf der skal svares afgift, skal medregnes i  

 omsætningsbeløbene.
 Tilskud, hvoraf der ikke skal svares afgift som følge af, at virksomheden  

 herfor ikke præsterer nogen modydelse - hverken direkte eller indirekte -  

 skal indtil videre  ikke medregnes i den samlede omsætning.
 Den afgiftsmæssige stilling for tilskud er nærmere beskrevet i kap VÆ RDI.
- Udlæg Udlæg, der i overensstemmelse med reglerne i kap VÆRDI er holdt uden for  

 afgiftsberegningen, kan ikke medregnes i omsætningsbeløbene.
Foreløbig opgørelse af fradragsretten Efter bekendtgørelsens § 1, stk 4, kan der ved beregningen af  

 afgiftstilsvaret for den enkelte afgiftsperiode foretages en foreløbig  

 opgørelse af den del af afgiften på virksomhedens indkøb, der kan medregnes  

 til den indgående afgift.
Denne opgørelse foretages på grundlag af  

 omsætningen i det foregående regnskabsår.
Efter regnskabsårets udløb  

 foretages endelig regulering af afgiftstilsvaret.
 For nyetablerede virksomheder sker den foreløbige opgørelse i det første  

 regnskabsår på grundlag af omsætningen i de enkelte afgiftsperioder.
Privat anvendelse mv Almindelige regler Efter § 2, stk 1, i bekendtgørelsen om delvis fradragsret kan afgift af  

 varer og ydelser, der indkøbes af en registreret virksomhed til anvendelse  

 såvel i virksomheden som til privat brug eller til andet formål, der ikke  

 vedrører virksomheden, medregnes til den indgående afgift med den andel, som  

 skønsmæssigt vedrører den registrerede virksomhed.
Der kan i sagens natur ikke fastsættes regler for, hvorledes et sådant  

 skøn bør udøves, hvilket indebærer, at der ofte vil kunne opstå diskussion om  

 rigtigheden af den af virksomheden foretagne skønsmæssige fordeling af  

 afgiften vedrørende indkøb til ovennævnte anvendelse.
På denne baggrund - og  

 for at sikre en vis ensartethed - er der i bekendtgørelsens § 2, stk 2,  

 fastsat følgende:
- Ved toldvæsenets vurdering af, om den skønsmæssige fordeling af afgiften  

 på virksomheden og på indehaverens  private forbrug er foretaget på  

 rimelig måde, vil den fordeling, som er godkendt af den pågældende  

 ligningsmyndighed, normalt blive lagt til grund.
Hvis der ikke ved  

 skatteansættelsen er foretaget særskilt fordeling af udgifter til de  

 omhandlede varer og ydelser, kan en af ligningsmyndigheden normalt anvendt  

 fordeling lægges til grund.
 Som typiske eksempler på indkøb til delvis privat anvendelse kan nævnes  

 telefon, elektricitet og brændsel.
 Fordelingen af afgiften efter et skøn foretages også i tilfælde, hvor  

 indkøbet er til brug for såvel virksomheden som  andre formål, der  

 ikke vedrører virksomhedens afgiftspligtige aktiviteter, eller for hvilke der  

 ikke er fradragsret efter lovens § 16, stk 3. Det drejer sig om situationer,  

 hvor der ikke er knyttet nogen almindelig omsætning til det pågældende  

 ikke-fradragsberettigede formål.
Som eksempel herpå kan nævnes brochurer, der udleveres gratis af et  

 turistkontor til turister m fl.
Brochuren indeholder beskrivelser af egnen og  

 dens seværdigheder mv og oplysning om, at turistkontoret formidler udlejning  

 af ferieboliger.
Brochuren vedrører således både turistkontorets afgiftspligtige  

 formidlingsvirksomhed og turistkontorets oplysningsvirksomhed, for hvilken  

 der ikke forekommer nogen omsætning, og som i øvrigt er undtaget fra afgiftspligten.
Den erlagte afgift ved indkøb af  

 sådanne brochurer må herefter fordeles efter et skøn. (Fordelingen kan  

 foretages på grundlag af den anvendte spalteplads til de nævnte aktiviteter).
 Som et andet eksempel kan nævnes en virksomheds indkøb af olie, hvoraf en  

 del anvendes til opvarmning af de i tilknytning til virksomheden beliggende  

 funktionærboliger, for hvilke virksomheden ikke har fradragsret, jf lovens §  

 16, stk 3. (Ved fordelingen af afgiften kan den af virksomheden opkrævede  

 betaling lægges til grund, såfremt denne mindst svarer til det beløb, som  

 ligningsmyndigheden anvender ved skatteansættelsen af den pågældende  

 funktionær/bestyrer).
Som eksempel på en situation, hvor ikke blot den skattemæssige fordeling kan bruges som grundlag for opgørelse af fradragsretten kan nævnes en  

 registreret rutebilvognmands abonnement på telefon, der anvendes såvel  

 erhvervsmæssigt (afgiftsfri personbefordring og afgiftspligtig fragt mv) som  

 privat.
Fradragsretten opgøres i dette tilfælde ved først at reducere  

 telefonudgiften med den (skattemæssigt ansatte) private andel, hvorefter  

 afgiften af den erhvervsmæssige andel fordeles på grundlag af virksomhedens  

 omsætningstal, jf reglerne herom i afsnittet »Blandet anvendelse«.
Tilkørselsveje Efter bekendtgørelsens § 2, stk 3, kan afgift vedrørende vedligeholdelse  

 af veje, der benyttes ved tilkørsel såvel til en registreret  

 landbrugsvirksomheds beboelsesbygninger som til virksomhedens  

 driftsbygninger, medregnes til den indgående afgift med  to  

 trediedele.
 Reglen gælder således principielt kun landbrugsvirksomheder, men der vil  

 næppe være noget til hinder for, at man vedrørende andre virksomheders  

 tilkørselsveje »udøver et tilsvarende skøn«, jf bekendtgørelsens §  

 4.
Medarbejdertelefoner Efter bekendtgørelsens § 2, stk 4, kan afgift vedrørende anskaffelse og  

 drift af telefoner, som anbringes hos en registreret virksomheds medarbejdere  

 med henblik på benyttelse i virksomhedens tjeneste, medregnes til den  

 indgående afgift med  halvdelen, såfremt telefonselskabets regninger  

 er stilet til og betales af virksomheden.
 I tilfælde, hvor virksomheden bagefter opkræver en del af regningsbeløbet  

 hos medarbejderne, kan fradraget dog ikke overstige afgiften af den af  

 virksomheden faktisk afholdte udgift.
Fast ejendom Opførelse af bygninger Bekendtgørelsen om delvis fradragsret (§ 3, stk 1 og 2), indeholder  

 bestemmelser om, hvorledes afgiften vedrørende opførelse af bygninger -  

 herunder tilbygninger - kan fordeles i de tilfælde, hvor bygningen foruden  

 lokaler for den registrerede virksomhed tillige omfatter andre lokaler.
Herefter kan virksomheden til den indgående afgift medregne den del af den  

 samlede afgift på bygninger, som svarer til - forholdet mellem de byggeomkostninger, der skønnes at vedrøre de  

 fradragsberettigede lokaler, og de samlede byggeomkostninger.
Såfremt lokalerne til de forskellige anvendelser er af  samme  

 standard, kan beregningen af den fradragsberettigede andel af afgiften  

 foretages på grundlag af - forholdet mellem etagearealet af de fradragsberettigede lokaler og  

 bygningens samlede etageareal.
Etagearealet af lokaler med skrå vægge i tagetager opgøres i  

 overensstemmelse med bygningsreglementet af 1982 på grundlag af en frihøjde  

 på 1,50 m målt fra gulvplan til ydersiden af tagbeklædningen.
Skunkvæggenes  

 placering har således ikke indflydelse på beregningen af arealet.
For  udlejningsbyggeri, hvor kun en del af lejemålene er omfattet  

 af en frivillig registrering, kan beregningen af den fradragsberettigede  

 andel af afgiften  indtil 1 april 1982 foretages på grundlag af - forholdet mellem lejeindtægten for de lejemål, som er omfattet af den  

 frivillige registrering, og den samlede lejeindtægt. (§ 3, stk 1, i  

 bekendtgørelsen om frivillig registrering for udlejning af fast ejendom).
Hvis nogle af lokalerne i et sådant byggeri ikke er bestemt til udlejning,  

 men fx anvendes af udlejeren selv til afgiftspligtig virksomhed (butik mv),  

 kan afgiften for byggeriet ikke fordeles efter lejeindtægten.
Fordeling må  

 herefter foretages efter m2-fordelingen eller efter et skøn, jf ovenfor.
Til virksomhedens lokaler henregnes i henhold til bekendtgørelsens § 3,  

 stk 2,  ikke - lokaler, der anvendes som  bolig for virksomhedens indehaver  

 eller personale, uanset om lokalerne tillige anvendes i den pågældendes  

 erhverv. (Bestemmelsen må anses som en uddybning af lovens § 16, stk 3, punkt  

 b, hvorefter der ikke er fradragsret for afgift vedrørende anskaffelse og  

 drift af bolig for virksomhedens indehaver eller personale.
Se også afsnittet  

 »Ingen fradragsret«).
 - lokaler, der anvendes til  udlejning, medmindre udlejningen er  

 omfattet af bestemmelserne om frivillig registrering, jf bekendtgørelse om  

 frivillig registrering for udlejning af fast ejendom.
Reparation og vedligeholdelse mv af bygninger Bekendtgørelsen om delvis fradragsret (§ 3, stk 3 og 4) indeholder  

 bestemmelser om fradragsret for afgift af ombygnings-, reparations- og  

 vedligeholdelsesarbejder i bygninger, der indeholder såvel  

 fradragsberettigede som ikke-fradragsberettigede lokaler.
 Herefter gælder følgende:
 Afgift af ovennævnte arbejder kan medregnes til den indgående afgift i det  

 omfang, arbejdet  direkte vedrører virksomhedens fradragsberettigede  

 lokaler.  Det er en betingelse herfor, at leverandøren i sin faktura har  

 foretaget en opdeling af prisen for det udførte arbejde.
Afgift af ovennævnte arbejder, som  ikke direkte kan henføres til  

 bygningens enkelte lokaler, fx udvendig vedligeholdelse, reparation eller  

 udskiftning af bygningens varmeanlæg eller andre fællesinstallationer, kan  

 medregnes til den indgående afgift med en andel, som svarer til - forholdet mellem etagearealet af de fradragsberettigede lokaler og  

 bygningens samlede etageareal.
Lokaler mv, der bruges blandet Såfremt en virksomheds lokaler anvendes såvel i forbindelse med  

 virksomhedens omsætning af varer og afgiftspligtige ydelser som i forbindelse  

 med virksomhedens omsætning af afgiftsfri ydelser - (herunder eventuel  

 omsætning af varer/ydelser, for hvilke virksomheden efter lovens §§ 3 og 4 er  

 fritaget for at svare afgift), må beregning af den fradragsberettigede andel  

 af afgiften vedrørende sådanne lokaler foretages på grundlag af  et  

 skøn.
 Ved opførelse, ombygning, reparation eller vedligeholdelse af bygninger,  

 der indeholder lokaler til forskellige anvendelser, foretages fordelingen af  

 den samlede afgift vedrørende arbejdet først efter de i foranstående afsnit  

 beskrevne regler om beregning af fradrag for indgående afgift ved opførelse  

 mv af bygninger.
 Hvis virksomheden anvender nogle af disse lokaler blandet, må virksomheden  

 foretage en fordeling af den beregnede afgift, som vedrører disse lokaler.  

 Fordelingen må som nævnt foretages på grundlag af  et skøn.  

 Tilsvarende gælder eventuelt hele bygninger, der anvendes blandet, dvs hvor  

 de enkelte lokaler ikke kan henføres udelukkende til virksomhedens  

 afgiftsfri, respektive afgiftspligtige aktiviteter.
 Den skønsmæssige fordeling af afgiften vedrørende lokaler mv til blandet  

 anvendelse vil normalt kunne foretages på grundlag af  

omsætningsfordelingen,  jf afsnittet »Blandet anvendelse«.  

 Som eksempel herpå kan nævnes vedligeholdelse af lokaler i en  

 advokatvirksomhed, der har omsætning af såvel afgiftspligtige som afgiftsfrie  

 ydelser.
 Det er dog en forudsætning for at anvende omsætningstallene som grundlag  

 for den skønsmæssige fordeling, at dette ikke medfører, at virksomheden  

 herved opnår en fradragsret, som står i åbenbar misforhold til den faktiske  

 anvendelse.
 Ovennævnte regler om fradrag for indgående afgift vedrørende lokaler mv  

 til blandet brug anvendes ikke i følgende tilfælde:
 For  restaurationer, hoteller, forsamlingshuse, idrætshaller o lign  

 gælder følgende:
Hvis virksomhedens momsfri omsætning ved udlejning af selskabslokaler,  

 mødelokaler o lign højst udgør 2% af virksomhedens samlede årlige omsætning,  

 eksl moms, og hvis den momsfri lokaleleje ved eventuel udlejning til møde- og  

 kursesarrangementer højst har udgjort 5% af den samlede betaling, eksl moms,  

 for det enkelte arrangement, skal der ikke ske reduktion af virksomhedens  

 (fulde) fradragsret for købsmomsen.
Se kap AFGIFTSPLIGT (Udlejning af  

 selskabslokaler o lign.).
 Hvis virksomheden kan dokumentere, at værdien af lokalelejen indgår i det  

 samlede arrangement med mere end 5% kan en større andel af den samlede  

 betaling holdes uden for momsberegning, men så skal virksomhedens fradragsret  

 begrænses efter de almindelige regler om beregning af delvis fradragsret i  

 forbindelse med fast ejendom.
Hvis den momsfri omsætning ved lokaleudlejning ved regnskabsårets udløb  

 har oversteget 2% af den samlede omsætning, kan virksomheden vælge enten at  

 beregne salgsmoms af den overskydende del af den momsfri omsætning eller at  

 reducere købsmomsen efter de almindelige regler om delvis fradragsret.
Hvis  

 virksomheden vælger at reducere købsmomsen, skal den samlede momsfri  

 omsætning medregnes ved beregning af den delvis fradragsret, dvs der skal  

 også ske reduktion vedrørende de første 2%.
Idrætshaller.
Lejlighedsvis anvendelse af idrætshaller til  

afgiftspligtige arrangementer, fx koncerter, giver ikke i sig selv  

 grundlag for opnåelse af fradragsret vedrørende opførelse, drift og  

 vedligeholdelse af hallen.
Udlejning af  reklameplads i idrætshaller giver alene adgang til  

 fradrag for indgående afgift af de omkostninger, der direkte vedrører  

 reklameydelsen.
Til disse omkostninger henregnes  ikke udgifter  

 vedrørende opførelse, drift og vedligeholdelse af hallen.
Lokaler, der anvendes som bolig for virksomhedens indehaver eller  

 personale, kan ikke anses som lokaler til blandet anvendelse, selv om  

 lokalerne tillige anvendes i den pågældendes erhverv.
Dette gælder også  

 almindelige carporte eller garager, der er opført i tilknytning til  

 beboelsen.
Se også afsnittet »Ingen fradragsret«.
Anden fast ejendom end bygninger Afgift vedrørende anlæg, reparation og vedligeholdelse mv af anden fast  

 ejendom end bygninger, fx grunde og havne, medregnes til den indgående afgift  

 efter de almindelige regler, jf § 4 i bekendtgørelsen om delvis fradragsret.
Motorkøretøjer Motorkøretøjer generelt Afgift vedrørende anskaffelse eller leje samt drift og vedligeholdelse af  

 motorkøretøjer i registrerede virksomheder kan - med nedennævnte undtagelser  

 - medregnes til den indgående afgift efter de almindelige regler om  

 fradragsret.
Det vil sige, at der med de begrænsninger, der følger af lovens § 16, stk  

 3, jf stk 6, (personmotorkøretøjer, der er indrettet til befordring af ikke  

 mere end 10 personer, incl fører) er - fuld fradragsret for afgift vedrørende motorkøretøjer, der  

udelukkende  anvendes i forbindelse med virksomhedens omsætning af  

 varer og afgiftspligtige ydelser, og - delvis fradragsret for afgift vedrørende motorkøretøjer, som  ikke  

 udelukkende anvendes i forbindelse med en virksomheds omsætning af varer  

 og afgiftspligtige ydelser, men tillige til kørsel vedrørende virksomhedens  

 eventuelle omsætning af afgiftsfri ydelser (blandet anvendelse) eller til  

 indehaverens eller personalets private kørsel, herunder kørsel mellem  

 virksomheden og den pågældende brugers bopæl (privat anvendelse mv).
 For  vare- og lastmotorkøretøjer med tilladt totalvægt ikke over 3  

 tons samt for  rutebiler og bybusser, der er anskaffet før 1 januar  

 1979, gælder der særlige regler, når køretøjerne ikke udelukkende anvendes i  

 forbindelse med virksomhedens omsætning af varer og afgiftspligtige ydelser.
Last- og varemotorkøretøjer (max 3 tons) Afgiften på indkøb vedrørende anskaffelse eller leje samt drift af  

 varevogne (på gule plader) med tilladt totalvægt ikke over 3 tons, som  

udelukkende  anvendes i forbindelse med virksomhedens omsætning af  

 varer og afgiftspligtige ydelser, kan  fuldt ud medregnes til den  

 indgående afgift.
 Ved bedømmelsen af, om der kan gives fuld fradragsret for indgående afgift  

 i forbindelse med anskaffelse af varevogne på gule plader med tilladt  

 totalvægt ikke over 3 tons, må der bl a lægges vægt på:
- at brugeren af varevognen ikke anvender køretøjet til egentlig transport  

 mellem virksomheden og den private bopæl eller anden privat kørsel, - at brugeren - i tilfælde, hvor der er tale om montører o lign med bopæl  

 i det område (distrikt), som han skal betjene - har det nødvendige lager af  

 reservedele mv på bopælen, således at han kan køre direkte ud til kunder fra  

 bopælen og/eller kan tilkaldes til reparation o lign uden for almindelig  

 arbejdstid, - at ligningsmyndigheden godkender fuld afskrivning på anskaffelsesprisen,  

 og - at brugeren ikke under nogen form pålignes skat som følge af, at han har  

 varevogn stillet til rådighed (der kan eventuelt være indgået aftale mellem  

 virksomheden og den pågældende medarbejder om, at varevognen alene må  

 anvendes til kørsel i forretningsøjemed for virksomheden).
Højesteret har den 19 oktober 1984 afsagt dom i en sag om et  

 telefonselskabs montørvogne.
Efter denne dom bør Ministeriet for Skatter og  

 Afgifter anerkende, at moms vedrørende anskaffelse af varevogne med tilladt  

 totalvægt ikke over 3 tons, som anvendes af telefonselskabets montører til  

 transport mellem deres bopæl og faktiske arbejdssted, medregnes til  

 selskabets indgående moms.
 Højesteret har i dommen henvist til følgende grunde:
»De i sagen omhandlede tjenestevogne, der er særligt indrettet til  

 service og montering, og som medfører værktøj og reservedele, er for at  

 fremme det sagsøgende selskabs rationelle og effektive drift stationeret på  

 montørernes bopæle.
Kørslerne fra bopæl til første arbejdssted og fra sidste  

 arbejdssted tilbage til bopælen foregår således, som denne ordning er  

 organiseret, i selskabets tjeneste og som led i dets omsætning af varer og  

 momspligtige ydelser.
Uanset at de ansatte herved sparer befordringsudgifter,  

 som de ellers ville have haft, findes kørslerne med tjenestevognene, der  

 alene er indkøbt til brug for selskabet, udelukkende at vedrøre den nævnte  

 omsætning, til hvilken de er nøje knyttet.« Ved toldkamrets afgørelse af, om der kan gives fuld fradragsret i  

 forbindelse med anskaffelse af varevogne på gule plader med tilladt totalvægt  

 ikke over 3 tons, som af en virksomheds ansatte anvendes til kørsel mellem  

 bopæl og arbejdssted, må der herefter lægges vægt på:
- at der eksisterer en fast aftalt ordning om brugen af køretøjerne, - at køretøjerne er særligt indrettet til at medføre - og rent faktisk  

 medfører - nødvendigt værktøj og reservedele til brug ved udførelse af  

 installations- og reparationsarbejder, - at der er tale om kørsel mellem bopæl og skiftende arbejdssteder som led  

 i virksomhedens tjeneste, og - at køretøjerne ikke anvendes til privat kørsel.
Udlejningsvirksomheder har fuld fradragsret for afgiften vedrørende  

 anskaffelse og drift af varevogne, der anvendes til udlejning.
Såfremt en  

 sådan varevogn tillige anvendes til andre formål, fx til indehaverens eller  

 personalets private kørsel, skal der svares afgift efter reglerne om  

 udtagelse af de af virksomheden forhandlede ydelser til formål, for hvilke  

 der ikke er fradragsret.
 Såfremt de pågældende køretøjer  ikke udelukkende anvendes i  

 forbindelse med virksomhedens omsætning af varer og afgiftspligtige ydelser,  

 men tillige til kørsel vedrørende virksomhedens eventuelle omsætning af  

 afgiftsfri ydelser eller til indehaverens eller personalets private kørsel,  

 herunder kørsel mellem virksomheden og den pågældende brugers private bopæl,  

 eller til eventuelle andre formål, for hvilke virksomheden ikke har  

 fradragsret, gælder følgende regler, jf § 5 i bekendtgørelsen om delvis  

 fradragsret:
- Anskaffelse.
Afgiften af købsprisen kan hverken helt eller delvis  

 medregnes til den indgående afgift.
- Leje.
Afgiften af lejen kan medregnes til den indgående afgift med en  

 trediedel.
- Drift.
Afgiften af indkøb vedrørende de pågældende køretøjers drift kan  

 fuldt ud medregnes til den indgående afgift.
Dette gælder også  

 driftsomkostninger for lejede køretøjer.
 Det er dog en  betingelse for fradragsretten, at virksomhedens  

 omsætning af varer og afgiftspligtige ydelser overstiger 10 000 kr årlig.  

 (Før 1 oktober 1978: 5 000 kr årlig).
Ovennævnte regler vil kunne anvendes tilsvarende for  rustvogne,  

 der er fritaget for registreringsafgift, og som foruden at anvendes til  

 transport af kister også anvendes til transport af blomster og kranse, urner  

 o lign samt bårer og skamler.
Dette indebærer, at afgift ved anskaffelse af  

 køretøjerne ikke kan medregnes til den indgående afgift, og at afgift  

 vedrørende køretøjernes drift fuldt ud kan medregnes.
Rutebiler og bybusser For rutebiler og bybusser, der er fritaget for registreringsafgift i  

 henhold til § 2, stk 1, nr 5, i loven om registreringsafgift af  

 motorkøretøjer mv, og som anvendes til godsbefordring eller udlejning af  

 reklameplads, kan afgiften vedrørendeogså affelse eller leje samt drift af  

 køretøjerne delvis medregnes til den indgående afgift efter de almindelige  

 regler for indkøb til blandet anvendelse.
Indtil  1 oktober 1978 kunne afgift vedrørende  leje og  

 drift af ovennævnte køretøjer medregnes til den indgående afgift med  

 halvdelen.
For køretøjer, der blev  leveret inden 1 januar 1979, kunne  

 afgift vedrørende  anskaffelsen  ligeledes medregnes til den indgående  

 afgift med halvdelen.
Det er dog en generel betingelse herfor, at  

 virksomhedens omsætning af varer og afgiftspligtige ydelser overstiger 5 000  

 kr årlig, og at køretøjerne i øvrigt anvendes til disse aktiviteter  

 (godsbefordring og udlejning af reklameplads på busserne). (De nævnte særlige  

 regler er indeholdt i § 5, stk 2 og 5, i den tidligere bekendtgørelse om  

 delvis fradragsret og i § 10, stk 2, i den nugældende bekendtgørelse).
Andre regler, der knytter sig til fradragsretten for anskaffelse og drift De foran nævnte bestemmelser finder anvendelse på køretøjer, der tilhører  

 eller lejes af den pågældende registrerede virksomhed eller dennes indehaver,  

 og som for så vidt angår indkøbte motorkøretøjer er indregistreret i  

 virksomhedens eller indehaverens navn (herunder motorkøretøjer, der er  

 indregistreret med en medarbejder som bruger). En registreret virksomhed har  

 således ingen fradragsret for motorkøretøjer, der er indregistreret i en  

 medarbejders navn.
En registreret virksomhed har dog fradragsret for afgiften på indkøb til  

 driften af et motorkøretøj, som tilhører indehaverens ægtefælle og er  

 indregistreret i dennes navn.
Virksomheden har derimod ikke fradragsret for  

 afgiften af køretøjets købspris, uanset om denne afskrives over virksomhedens  

 driftsregnskab.
 Reglerne om fradragsret for afgift på indkøb til drift af køretøjer finder  

 anvendelse på alle arter indkøb, som er nært knyttet til køretøjets drift,  

 dvs også reparation og vedligeholdelse, herunder fx udskiftning af motor.
Anskaffelse mv af biltelefon anses ikke som en omkostning, der er knyttet  

 til køretøjet.
Afgift af sådanne omkostninger kan således medregnes til den  

 indgående afgift efter de almindelige regler.
 Afgift vedrørende opførelse mv af almindelige carporte og garager til  

 virksomhedens person- og varemotorkøretøjer kan ikke medregnes til den  

 indgående afgift, når carporten eller garagen er opført i tilknytning til  

 boligen.
Med hensyn til, om der skal svares afgift ved salg eller udtagelse af  

 motorkøretøjer og om beregning af den afgiftspligtige værdi, henvises til kap  

 OMSÆTNING og kap VÆRDI.
Der henvises endvidere til kap SPEC AFG, hvor der er  

 givet en samlet beskrivelse af de afgiftsmæssige regler for motorkøretøjer.
Sektorisk opdeling Efter § 6 i bekendtgørelsen om delvis fradragsret kan toldvæsenet tillade  

 eller stille krav om, at den fradragsberettigede afgift beregnes særskilt for  

 en eller flere af virksomhedens sektorer (sektorisk opdeling).
 Hensigten med bestemmelsen er at sikre, at fradragsretten kommer til at  

 stå i et rimeligt forhold til den faktiske anvendelse af de pågældende  

 indkøb.
 Der kan normalt ikke kræves eller gives tilladelse til sektorisk opdeling  

 med tilbagevirkende kraft.
Vognmandsvirksomheder Toldvæsenet vil kunne tillade/påbyde sektorisk opdeling af virksomheder  

 inden for vognmandsbranchen, specielt kombinerede rutebil- og  

 turistvognmandsvirksomheder.
 I det efterfølgende skitseres i hovedtræk den afgiftsmæssige betydning af  

 anvendelsen af sektorisk opdeling i bl a de virksomheder, som har  

 persontransport som hovedaktivitet, men som samtidig er registreret for  

 omsætning vedrørende fragt, reklame mv.
Sektorisk opdeling vil ikke påvirke fradragsretten vedrørende sådanne  

 omkostninger, der udelukkende vedrører en afgiftspligtig eller en afgiftsfri  

 aktivitet, idet fradragsretten for sådanne omkostninger (fortsat) vil være  

 100 pct, henholdsvis 0 pct.
Sektorisk opdeling vil heller ikke påvirke  

 fradragsretten vedrørende fællesomkostninger, fx telefon, idet fradragsretten  

 for disse omkostninger under alle omstændigheder skal opgøres som forholdet  

 mellem virksomhedens omsætning af varer og afgiftspligtige ydelser og  

 virksomhedens samlede omsætning.
Opførelse og drift af garager og værksteder  

 anses ligeledes som fællesomkostninger, medmindre der finder afsætning af  

 reparationsydelser mv sted.
Eksempel 1 Fradragsretten vedrørende fx reparation af en rutebil vil i denne  

 virksomhed udgøre 12,5 pct (250 000 (50 000 + 200 000) i forhold til 2 000  

 000).
 Hvis virksomheden bliver opdelt i 3 sektorer (hyrevogne, rutebiler og  

 turistbusser), vil fradragsretten for reparationsregningen blive 16,66 pct.  

 (50 000 i forhold til 300 000), medens der ikke sker nogen ændring i  

 fradragsretten vedrørende hyrevogne, turistbusser og fællesomkostninger (vil  

 fortsat være henholdsvis 0, 100 og 12,5 pct).
 Toldkamret kan i sådanne tilfælde, tillade at virksomheden foretager  

 sektorisk opdeling på betingelse af, at der føres særskilt regnskab for de  

 enkelte sektorer.
 Hvis der er afgiftspligtige aktiviteter i andre sektorer end  

 rutebilsektoren, vil vognmanden i visse situationer kunne opnå en  

 uforholdsmæssig stor fradragsret.
Eksempel 2 Fradragsretten for en reparationsregning vedrørende en rutebil vil i denne  

 virksomhed udgøre 80 pct (800 000 (50 000 + 750 000) i forhold til 1 000  

 000).
 Hvis virksomheden bliver opdelt i sektorer, vil fradragsretten for  

 reparationsregningen »kun« blive 20 pct, nemlig forholdet mellem  

 afgiftspligtig omsætning og samlet omsætning i rutebilsektoren (50 000 i  

 forhold til 250 000).
 Toldkamret bør i sådanne tilfælde kræve virksomheden opdelt i 2 sektorer.
Der vil kunne opstilles andre eksempler, hvor det bør overvejes at kræve  

 sektorisk opdeling, fx i tilfælde, hvor en rutebil- og turistvognmand tillige  

 driver værksted, hvorfra der sælges reparationsydelser mv.
I sådanne tilfælde  

 anses værkstedet ikke som en fællesomkostning, men som udelukkende vedrørende  

 den afgiftspligtige virksomhed, idet virksomheden også, jfr lovens § 11, stk  

 1, skal svare afgift af de reparationer, der udføres på egne busser, bortset  

 fra eventuelle busser, som udelukkende bruges til afgiftspligtig kørsel.
Hvis  

 der ikke sælges reparationer, mv, anses værkstedet som fællesomkostninger.
 Bestemmelserne om sektorisk opdeling inden for vognmandsbranchen bør  

 administreres således,  at der generelt vil kunne gives virksomhederne  

 tilladelse til at foretage sektorisk opdeling på betingelse af, at der føres  

 særskilt regnskab for de enkelte sektorer, og  at der ud fra en  

 vurdering i de enkelte tilfælde kan stilles krav til virksomhederne om at  

 foretage sektorisk opdeling, såfremt afgiftsmæssige forhold af en vis  

 betydning taler herfor.
Andre virksomheder Spørgsmål om eventuel anvendelse af bestemmelserne om sektorisk opdeling i  

 andre virksomheder forelægges indtil videre for direktoratet med  

 distriktstoldkamrets indstilling, herunder oplysning om hvilken økonomisk  

 betydning, som ændringen af fradragsretten vil få for virksomheden.
 Toldkamret vil dog i påkommende tilfælde kunne underrette virksomheden om,  

 at man agter at indstille til direktoratet, at der sker sektorisk opdeling af  

 virksomheden.
Sektorisk opdeling vil i givet fald alene kunne ske på grundlag af en  

 virksomheds aktivitetsområder.
En virksomhed vil således ikke kunne pålægges  

 sektorisk opdeling vedrørende indtægter hidrørende fra et bestemt  

 driftsmiddel.
Eksempelvis vil en privat jernbane, der udfører godstransport  

 med såvel egentlige godsvogne som kombinerede person/godsvogne, ikke kunne  

 pålægges at dele fragtindtægterne op på henholdsvis godsvogne og  

 person/godsvogne.
 Ved vurderingen af, om der skal ske sektorisk opdeling vil der i et vist  

 omfang blive lagt vægt på omfanget af den administrative byrde, der herved i  

 givet fald pålægges virksomheden.
 For så vidt angår  køreskoler er der truffet afgørelse om, at der  

 indtil videre ikke skal stilles krav om sektorisk opdeling.
Spørgsmålet var rejst på baggrund af, at virksomheden - en kombineret  

 køreundervisnings-, turistvognmands- og udlejningsvirksomhed - som følge af  

 ganske små indtægter vedrørende udlejning af en bus blev berettiget til et  

 uforholdsmæssigt stort fradrag ved anskaffelse, service og vedligeholdelse af  

 bussen, idet ikke blot lejebeløbene, men også indtægterne fra den  

 afgiftspligtige køreskolevirksomhed, hvortil bussen ikke blev anvendt,  

 påvirkede fradragsretten, som udgjorde ca 15 pct.
Ved eventuel sektorisk  

 opdeling ville fradragsretten blive ca 1 pct.
Distriktstoldkamrene må være opmærksom på, om undladelse af sektorisk  

 opdeling i ovennævnte virksomheder medfører afgiftsmæssige fradrag i større  

 omfang.
Sager herom forelægges for direktoratet med henblik på eventuel  

 ændring af den trufne afgørelse.
Ingen fradragsret Indkøb, der ikke vedrører den registrerede virksomhed Ifølge lovens § 16, stk 1 og 2, kan afgift på indkøb, der vedrører  

 virksomhedens omsætning af varer og afgiftspligtige ydelser, herunder eksport  

 mv, helt eller delvis medregnes til den indgående afgift.
Heraf følger, at der  ikke er fradragsret på indkøb, som ikke  

 vedrører virksomhedens ovennævnte omsætning.
Der er således ingen fradragsret  

 på indkøb, der udelukkende vedrører eller er bestemt til - indehaverens eller personalets private brug eller - virksomhedens eventuelle omsætning af afgiftsfri ydelser eller anden  

 omsætning, hvoraf der ikke skal svares afgift, jf lovens §§ 2-4.
Særlige indkøb Ifølge lovens § 16, stk 3, punkt a-g, kan afgift af følgende indkøb  

ikke  medregnes til den indgående afgift.
Dette gælder, selv om de  

 pågældende indkøb helt eller delvis ville kunne anses for at vedrøre den  

 registrerede virksomhed.
a.
Kost Der er ingen fradragsret ved indkøb af kost til virksomhedens indehaver og  

 personale.
b.
Bolig Der er ingen fradragsret ved anskaffelse og drift af bolig for  

 virksomhedens indehaver og personale.
 Bestemmelsen er uddybet i § 3, stk 2, pkt a, i bekendtgørelsen om delvis  

 fradragsret, idet man her præciserer, at lokaler, der anvendes som bolig for  

 virksomhedens indehaver og personale, ikke kan anses som virksomhedens  

 lokaler, uanset om lokalerne tillige anvendes i den pågældendes erhverv.
Der er således  ingen fradragsret for afgift vedrørende  

opførelse, drift og vedligeholdelse af lokaler, der kan anses for at  

 indgå som en  del af selve boligen herunder sædvanlige udenomsrum til  

 beboelsen.
Dette gælder som nævnt, selv om lokalerne tillige anvendes i den  

 pågældendes erhverv, fx lokaler, der er indrettet som bryggers, fyrrum,  

 pulterrum, grovkøkken, kontor, tegnestue o lign samt almindelige carporte og  

 garager, som er opført i tilslutning til boligen.
 Sådanne lokaler vil kun kunne anses for udelukkende at være opført/anvendt  

 til virksomhedens brug - og dermed som fradragsberettigede - såfremt  

 lokalerne efter deres indretning og placering i forhold til den private  

 beboelse samt efter de konkrete omstændigheder i øvrigt i de enkelte tilfælde  

 (herunder fx omfanget og beliggenheden af virksomhedens eventuelle øvrige  

 erhvervslokaliteter) kan karakteriseres som en del af virksomhedens lokaler.
Ved afgørelse af, om der kan indrømmes fradragsret vedrørende lokaler i  

 den private bolig, må der lægges  afgørende vægt på, at lokalerne er  

 adskilt fra boligen og beliggende på en sådan måde, at lokalerne ikke kan  

 anses for at indgå som en integreret del af boligen.
Lokalerne skal således  

 være adskilt fra boligen med fast skillevæg, evt forsynet med indgang fra  

 boligen.
Det vil i almindelighed ikke kunne kræves, at der er separat indgang  

 direkte til lokalerne udefra.
Hvis lokalerne er beliggende således, at man  

 skal passere disse for at få adgang til private beboelsesrum, må lokalerne  

 som en hovedregel anses for at indgå som en integreret del af boligen.
Såfremt ovennævnte betingelser er opfyldt, må der endvidere lægges vægt  

 på, - om anvendelse af lokalet er nødvendig for udøvelse af den  

 registreringspligtige aktivitet, - om lokalet - efter udstyr og indretning, herunder evt  

 omkostningsfordyrende faste installationer - fremtræder som et lokale, der  

 udelukkende skal anvendes erhvervsmæssigt. (Der vil som en hovedregel ikke  

 kunne indrømmes fradragsret for konferencerum, mødelokaler o lign, der er  

 beliggende i den private bolig).
- om de lokaler, der herefter indgår i boligen, med hensyn til størrelse,  

 art, indretning og udstyr svarer til en normal bolig for indehaveren og  

 dennes familie, og - om erhvervslokaler i virksomheder med ansat personale er godkendt af  

 bygningsmyndigheden/arbejdstilsynet til erhvervsformål.
 Endelig vil der i givet fald kunne lægges en vis vægt på, om der efter de  

 skattemæssige regler indrømmes nedsættelse af lejeværdien som følge af  

 lokalernes anvendelse til erhvervsformål.
Som eksempel på lokaler, for hvilke der er fradragsret, kan nævnes  

 opførelse mv af den del af et parcelhus, hvor der var indrettet kontorer til  

 brug for ejerens revisionsvirksomhed.
Der var etableret særskilt indgang til  

 denne del af huset, som tillige var forsynet med toiletfaciliteter til  

 personale og kunder.
Det var i det foreliggende tilfælde uden betydning, at  

 der var direkte forbindelse til den private bolig, som med hensyn til  

 størrelse, indretning og udstyr i øvrigt svarede til en normal bolig.
Der kan i visse tilfælde indrømmes delvis fradragsret ved opførelse mv af  

 en garage (evt benævnt »maskinhus«, »lagerbygning« o  

 lign) I tilslutning til eller i umiddelbar nærhed af boligen, når garagen  

 også skal anvendes af den afgiftspligtige virksomhed.
Det er dog en  

 betingelse, at garagen efter størrelse og evt indretning utvivlsomt kan anses  

 for at være bestemt til andet end parkeringsplads til indehaverens personbil  

 (herunder almindelige varevogne, der ikke udelukkende anvendes  

 erhvervsmæssigt) hobbyrum eller andre private formål.
Anvendelse af bestemmelsen i § 16, stk 3, pkt b, for lokaler betyder, at  

 der som nævnt ikke er fradragsret for omkostninger vedrørende anskaffelse og  

 drift af sådanne lokaler.
Som sådanne omkostninger anses udgifter til  

 opførelse, ombygning, reparation og vedligeholdelse samt som en hovedregel  

 også udgifter til lys, varme, rengøring, møblering mv.
Såfremt særlige  

 forhold eller praktiske hensyn taler herfor, kan denne hovedregel dog  

 fraviges.
Som eksempel herpå kan nævnes indkøb af møbler mv, der utvivlsomt  

 udelukkende er til brug for virksomheden (alm kontorinventar, tegneborde mv).  

 Endvidere kan nævnes indkøb af el og varme til brug for såvel virksomhedens  

 lokaler som den private beboelse, hvor den af ligningsmyndigheden godkendte  

 fordeling kan lægges til grund også selv om der herved eventuelt er taget hensyn til et lokale i boligen,  

 for hvilken der efter ovenstående regler ikke er fradragsret.
c.
Naturalaflønning Der er ingen fradragsret ved indkøb til brug ved naturalaflønning af  

 virksomhedens personale.
d.
Vuggestuer, fritidshjem, sommerhuse mv Der er ingen fradragsret ved anskaffelse og drift af vuggestuer,  

 børnehaver, fritidshjem, feriehjem, sommerhuse o lign for virksomhedens  

 personale.
 Hvis en virksomhed udlejer ferieboliger til personalet, således at der  

 skal svares afgift af denne udlejning (udlejning af egentlige sommerhuse er  

 ikke afgiftspligtig, jf lovens § 2, stk 3, punkt h), træder bestemmelsen ud  

 af kraft, idet udlejningen vil blive anset som en selvstændig, erhvervsmæssig  

 aktivitet.
e.
Repræsentation og gaver Der er ingen fradragsret for indkøb til repræsentation og gaver.
Bestemmelsen omfatter ikke indkøb til reklameformål eller vareprøver.
Der  

 er truffet en del afgørelser i spørgsmålet om afgrænsning mellem  

 reklame/vareprøver og gaver.
Der henvises til eksemplerne i dette afsnit samt  

 i afsnittet »Fuld fradragsret«.
 Se endvidere kap OMSÆTNING.
f.
Hotelophold Der er ingen fradragsret for hotelophold, herunder leje af hotelværelse mv  

 samt køb af mad- og drikkevarer.
g.
Personmotorkøretøjer Der er ingen fradragsret ved anskaffelse og drift af personmotorkøretøjer,  

 der er indrettet til befordring af ikke mere end 10 personer.
Bestemmelsen omfatter ovennævnte personmotorkøretøjer, der er  

 indregistreret med hvide/sorte nummerplader.
Dvs motorkøretøjer, der i  

 henhold til registreringsafgiftsloven er berigtiget med fuld afgift (alm  

 personbiler), med nedsat afgift (hyrevogne), eller som er fritaget for afgift  

 (personbiler tilhørende visse statsinstitutioner).
Racerkøretøjer er ikke omfattet af bestemmelsen.
Som racerkøretøjer anses  

 køretøjer, der i original form er bygget og indrettet til racerkørsel (fx  

 formel-vogne), samt personbiler, der efter ombygning fremtræder som  

 udelukkende anvendelige til racerkørsel, og som ikke er indregistreret efter  

 færdselsloven.
Moms vedrørende anskaffelse, drift og ombygning mv af  

 racerkøretøjer vil således kunne medregnes til en registreret virksomheds  

 indgående afgift i det omfang, de afholdte udgifter kan anses for at vedrøre  

 virksomhedens omsætning af varer og afgiftspligtige ydelser.
 Der er indrømmet en virksomhed fuld fradragsret for moms i forbindelse med  

 anskaffelse og drift af en racerbil på betingelse af, at køretøjet  

 udelukkende anvendes erhvervsmæssigt, og at de præmier, der vindes i løbene,  

 medregnes til den momspligtige omsætning.
 Køretøjer på »papegøje«-plader og motorcykler (men ikke  

 knallerter) anses som personmotorkøretøjer.
Hvis en varevogn ved omregistrering er blevet indregistreret som  

 personmotorkøretøj på hvide nummerplader og afgiftsberigtiget med fuld  

 afgift, kan momsen af driftsudgifterne dog medregnes til virksomhedens  

 indgående moms på betingelse af, at køretøjet er indrettet som varevogn og  

 anvendes som sådan i virksomheden.
Det betyder, at der i disse tilfælde også  

 er fradragsret, selv om køretøjet med hensyn til vægtafgift, periodiske syn  

 mv anses som et personmotorkøretøj.
Der er således fradragsret efter de for  

 last- og varevogne (max 3 tons) gældende regler, jf side 16.
Særligt indrettede køretøjer tilhørende telefonselskaber m fl, der er  

 fritaget for registreringsafgift efter registreringsafgiftslovens § 2 og  

 forsynet med hvide nummerplader, er ikke omfattet af bestemmelsen og er  

 således fradragsberettiget efter de almindelige regler.
Det samme gælder  

 andre transportmidler end de nævnte personmotorkøretøjer, såsom cykler,  

 knallerter, busser og flyvemaskiner.
Bestemmelsen omfatter endvidere  ikke personmotorkøretøjer, der  

 indkøbes af  forhandlere med henblik på videresalg, eller som indkøbes  

 af  udlejnings- eller køreskolevirksomheder til brug for  

 afgiftspligtig udlejning eller undervisning.
Disse virksomheder kan medregne  

 afgift vedrørende anskaffelse og drift af sådanne køretøjer til den indgående  

 afgift efter de almindelige regler, jf lovens § 16, stk 6.
 For de af bestemmelsen omfattede personmotorkøretøjer er der ingen  

 fradragsret for afgift vedrørende anskaffelse og drift, herunder leje.
Dette gælder også hyrevogne, der anvendes i forbindelse med udlejning af  

 reklameplads eller til afgiftspligtig transport (fx udbringning af varm mad  

 til pensionister), samt racerkøretøjer, der benyttes til reklameplads for  

 sponsorer.
Afgift på de med påmaling af reklametekster mv direkte forbundne  

 omkostninger vil dog kunne medregnes til den indgående afgift.
 Eventuel anskaffelse og drift af biltelefon anses ikke som en  

 driftsomkostning for køretøjet, såfremt telefonen kan betragtes som et  

 driftsmiddel, der vedrører virksomhedens omsætning af varer og  

 afgiftspligtige ydelser.
 Med hensyn til opførelse og drift af garage til virksomhedens køretøjer  

 henvises til det foran beskrevne om bolig for virksomhedens indehaver mv.
Der er fra 1 januar 1985 ikke fradragsret for moms af lejeudgifter for  

 garager/parkeringspladser, der benyttes til indehaverens og personalets  

 personvogne.
Før 1 januar 1985 har der været fradragsret for moms efter de  

 almindelige regler, såfremt lejemålet alene er indgået af hensyn til  

 parkering af køretøjerne i arbejdstiden.
Eksempler på ikke-fradragsberettigede indkøb I det følgende er nævnt en række eksempler på indkøb, for hvilke  

 virksomheder  ikke har fradragsret.
 (I tilfælde, hvor eksemplerne er beskrevet mere udførligt i andre afsnit,  

 er der henvist hertil).
Bustransportydelser, der indkøbes i gave- eller repræsentationsøjemed.
Se  

 afsnittet »Afgørelser«.
 Byggemodning af arealer, der er bestemt til salg, samt byggemodning på en  

 grund, som en virksomhed køber, og på hvilken der allerede er foretaget  

 byggemodning.
 Campingvogne og skurvogne, i hvilke virksomhedens personale bor og  

 overnatter, uanset om vognene tillige anvendes af virksomheden som kontor,  

 frokoststue eller lignende.
 Gaver, som fx mindre værdifulde ure, smykker mv, der - eventuelt under  

 betegnelsen kombinationsvarer - udleveres gratis i forbindelse med salg af  

 andre varer.
 Jagtfrokoster - også selv om der svares afgift ved salg af jagtudbyttet.
 Lærebøger og andet undervisningsmateriel vedrørende frivillig faglig  

 uddannelse, der betales af virksomheden.
 Pokaler og andre genstande, der i reklameøjemed skænkes sportsklubber og  

 lignende til brug som præmier eller som rekvisitter ved sportskonkurrencer.
 Præmiegenstande til brug ved sælgerkonkurrencer.
 Præmiegenstande til reklamelotterier, opgavekonkurrencer mv.
 Præmier, der udleveres til deltagere i markedsundersøgelser.
 Reklamegaver, som indkøbes af en grossistvirksomhed med henblik på gratis  

 udlevering via detailhandlere til forbrugere - fx termokander, håndklæder mv,  

 som af kaffehandlere udleveres til forbrugere mod aflevering af et antal  

 tomme kaffeposer.
Ædelmetaller, ædelstene, ægte tæpper og lignende, der indkøbes i  

 investeringsøjemed.
Se afsnittet »Afgørelser«.
Delvis (evt ingen) fradragsret eller fuld fradragsret mod  

 afgiftsberigtigelse ved udtagelse Ifølge lovens § 16, stk 5, har en virksomhed fuld fradragsret ved indkøb  

 af varer mv, der anvendes af indehaveren (helt eller delvis), såfremt  

 virksomheden efter lovens § 11, stk 1, skal foretage afgiftsberigtigelse af  

 sådanne indkøb i forbindelse med udtagelse af de af virksomheden fremstillede  

 eller forhandlede varer og afgiftspligtige ydelser.
 Tilsvarende gælder for indkøb af varer mv, der anvendes til andre formål,  

 som ikke vedrører virksomhedens omsætning af varer og afgiftspligtige  

 ydelser, eller til de i lovens § 16, stk 3, anførte formål.
Det betyder eksempelvis - at en købmand har fuld fradragsret ved indkøb af varer, som forhandles i  

 forretningen, selv om nogle af varerne er bestemt til indehaverens forbrug, - at en udlejningsvirksomhed har fuld fradragsret ved anskaffelse, drift  

 og vedligeholdelse af fx en personbil eller et lystfartøj til udlejning, selv  

 om bilen eller fartøjet også skal anvendes privat af indehaver eller  

 personale, og - at en restaurationsvirksomhed eller et cafeteria har fuld fradragsret  

 ved indkøb af mad- og drikkevarer til servering for gæster, selv om en del af  

 disse indkøb medgår til kost mv til personalet.
 I disse tilfælde skal der som nævnt svares afgift efter reglerne om  

 udtagelse til ikke-fradragsberettiget formål af de af virksomheden  

 fremstillede eller forhandlede varer og afgiftspligtige ydelser.
Som eksempel på tilfælde, hvor der ikke kan kræves afgift efter reglerne  

 om udtagelse, kan nævnes anskaffelse, drift og vedligeholdelse af en  

 personbil, som anvendes såvel til afgiftspligtig køreskoleundervisning som  

 til indehaverens private brug.
En sådan køreskolevirksomhed har delvis  

 fradragsret for ovennævnte omkostninger.
Investeringsgoderegler Efter lovens § 16, stk 2, kan ministeren for skatter og afgifter fastsætte  

 regler om regulering af fradrag for indgående afgift, når investeringsgoder,  

 herunder fast ejendom, overgår til en anvendelse, som medfører ændring i  

 fradragsretten.
Sådanne bestemmelser er fastsat i Ministeriet for Skatter og Afgifters  

 bekendtgørelse nr 75 af 25 februar 1985 om regulering af indgående  

 merværdiafgift for investeringsgoder.
Bekendtgørelsen finder principielt  

 anvendelse ved ændringer i fradragsretten, som indtræder fra 1 april 1985.
 De tidligere bestemmelser om regulering af indgående afgift er fastsat i  

 Ministeriet for Skatter og Afgifters bekendtgørelse nr 312 af 26 maj 1978 om  

 regulering af indgående afgift for investeringsgoder, der trådte i kraft den  

 1 oktober 1978.
Investeringsgodebegrebet Ved investeringsgoder forstås - Maskiner, inventar og andre driftsmidler, hvis anskaffelsespris, excl  

 merværdiafgift, overstiger 50 000 kr, og som er undergivet værdiforringelse.
Det vil sige, at den afgiftspligtige værdi skal overstige 50 000 kr.
Den  

 afgiftspligtige værdi for nye biler er værdien, excl merværdiafgift og  

 registreringsafgift.
 Malerier, skulpturer, andre kunstgenstande og ægte tæpper anses - i det  

 omfang der er fradragsret ved anskaffelsen - som driftsmidler, der ikke er  

 undergivet værdiforringelse.
- fast ejendom, - til- og ombygnings- eller moderniseringsarbejder på fast ejendom - reparations- og vedligeholdelsesarbejder på fast ejendom til en samlet  

 momspligtig værdi af mere end 50 000 kr.
Ved afgørelsen af, om arbejdsydelser skal betragtes som  

 ombygning/modernisering eller reparation/vedligeholdelse, lægges der vægt på,  

 om ejendommens oprindelige standard eller anvendelighed ændres.
Der henvises  

 til kap SPEC AFG, side 17.
Bestemmelserne om regulering af indgående afgift finder anvendelse på  

 ovennævnte investeringsgoder, der helt eller delvis anvendes i forbindelse  

 med afgiftspligtige aktiviteter i en registreret virksomhed, og for hvilke  

 afgiften ved anskaffelsen helt eller delvis er medregnet til virksomhedens  

 indgående afgift.
Dette gælder også, når en virksomhed som lejer/forpagter  

 har opført (evt tilbygget eller ombygget) fast ejendom.
Fast ejendom og driftsmidler mv, for hvilke virksomheden ved opførelsen  

 eller anskaffelsen ikke har kunnet medregne noget afgiftsbeløb til den  

 indgående afgift på grund af anvendelsen, herunder anvendelse af enkelte  

 lokaler, er ikke omfattet af bestemmelserne om regulering af indgående  

 afgift.
Ved evt senere overgang til fradragsberettiget anvendelse, er der  

 ikke adgang til påbegyndelse af fradrag for den del af afgiften, der vedrører  

 den resterende del af reguleringsperioden.
Regulering af indgående afgift Reguleringsprincippet For investeringsgoder, som er omfattet af bekendtgørelsen, gælder, at der  

 principielt skal foretages regulering af virksomhedens indgående afgift,  

 såfremt der inden for den gældende reguleringsperiode sker ændringer af den  

 ved anskaffelsen af investeringsgoderne opnåede fradragsret.
Det gælder dog  

 ikke i de tilfælde, hvor virksomheden ifølge bekendtgørelsen er fritaget for  

 regulering.
Reguleringsperiode Regulering af indgående afgift for investeringsgoder foretages kun som  

 følge af de ændringer i fradragsretten, som sker inden for  

 reguleringsperioden.
 For  fast ejendom omfatter reguleringsperioden de første  10  

 regnskabsår,  incl det regnskabsår, hvori investeringsgodet er anskaffet.  

 Som anskaffelsestidspunkt for fast ejendom anses som en hovedregel det  

 tidspunkt, hvor der foreligger ibrugtagningstilladelse for byggeriet.
 For  andre investeringsgoder omfatter reguleringsperioden de første  

5 regnskabsår.
Reguleringssituationer Regulering  skal foretages i følgende under 1-3 nævnte tilfælde:
 1. Når et investeringsgode, for hvilket virksomheden  

 ved anskaffelsen har haft  fuld eller delvis fradragsret, overgår til  

 en anvendelse, for hvilken virksomheden  ikke har fradragsret.
 Som eksempel herpå kan nævnes:  Overdragelse af investeringsgoder  

 (maskiner og andre driftsmidler samt fast ejendom) som led i hel eller delvis  

 overdragelse af virksomheden, og hvor overdragelsen er omfattet af  

 bestemmelsen i lovens § 12, stk 5.
Særskilt salg af fast ejendom.
Ved nedrivning af virksomhedens bygninger  

 anses disse  ikke for at være overgået til anden anvendelse, heller  

 ikke selv om nedrivningen sker med henblik på salg af de arealer, hvorpå  

 bygningen ligger.
Bygninger, der sælges til en køber, der evt agter at  

 nedrive disse, anses for at være overgået til en ikke-fradragsberettiget  

 anvendelse ved salget.
Ved  omdannelse af anpartselskab til aktieselskab eller omvendt kan  

 opgørelse af evt reguleringsforpligtelse  undlades, når selskabet  

 efter omdannelsen fortsætter som den samme juridiske person med samme  

 privatretlige rettigheder og forpligtelser som før omdannelsen, jf § 109 i  

 lov om anpartselskaber og § 179 i lov om aktieselskaber.
Dette gælder, selv  

 om der efter registreringsbestemmelserne sker registrering af det nye selskab  

 og afmeldelse af det oprindelige selskab.
Ved fusion mellem selvstændigt  

 registrerede virksomheder kan opgørelse af evt reguleringsforpligtelse ikke  

 undlades.
 Udtagelse af investeringsgoder til formål, for hvilke der ikke er  

 fradragsret, fx inddragelse af virksomhedens lokaler eller en del heraf til  

 beboelsesformål for indehaver eller personale og udlejning af en  

 driftsbygning til et af virksomheden oprettet anpartselskab i forbindelse med  

 ændring af virksomhedens organisation (virksomheden kan dog undgå regulering,  

 hvis der gives tilladelse til frivillig registrering).
 2. Når et investeringsgode, for hvilket virksomheden  

 har haft  fuld fradragsret, overgår til en anvendelse, for hvilken  

 virksomheden har  delvis fradragsret.
 Som eksempel herpå kan nævnes investeringsgoder (fx teorilokaler) i en  

 køreskolevirksomhed, der udelukkende har udført afgiftspligtig undervisning,  

 og som påbegynder afgiftsfri køreskoleundervisning.
 3. Når grundlaget for et ved anskaffelsen opnået  

delvis fradrag ændres, således at virksomheden bliver berettiget til  

mindre delvis fradrag.
 Regulering i disse tilfælde forekommer i virksomheder, der udover varer og  

 afgiftspligtige ydelser også afsætter ydelser, der er undtaget fra  

 afgiftspligten.
Regulering  kan tilsvarende ske, når virksomheden bliver berettiget  

 til  større fradrag, end den var berettiget til ved anskaffelsen.
Det  

 er dog en forudsætning, at udsvinget i fradragsprocenten er mindst 10 i  

 forhold til fradragsprocenten på anskaffelsestidspunktet.
Virksomheder, der  

 har opnået større fradragsret ved den udvidede afgiftspligt fra 1 oktober  

 1978, har ikke adgang til at foretage regulering.
Det er endvidere en forudsætning for regulering i disse tilfælde, at  

 virksomheden har været berettiget til delvis fradrag ved anskaffelsen af det  

 pågældende investeringsgode.
Der kan eksempelvis ikke ske regulering i  

 tilfælde, hvor en ejendom, for hvilken der ikke har været fradragsret ved  

 opførelsen, overgår til fradragsberettiget anvendelse, fx i forbindelse med,  

 at der sker frivillig registrering for udlejning.
Tilsvarende gælder dele af  

 bygninger (lokaler), for hvilke der ikke har været fradragsret ved  

 opførelsen.
Sådanne lokaler skal således anses som særskilte  

 investeringsgoder.
Fritagelse for regulering Almindeligt salg Der skal ikke ske regulering ved salg af virksomhedens maskiner og andre  

 driftsmidler, der afgiftsberigtiges i henhold til lovens § 11, stk 4.
Det samme gælder ved salg af virksomhedens maskiner og andre driftsmidler,  

 som i henhold til lovens § 12, stk 1, kan holdes uden for den afgiftspligtige  

 omsætning.
Fritagelsen omfatter ud over eksportsalg også salg af de i lovens  

 § 12, stk 1, punkt f, nævnte skibe og luftfartøjer.
Med hensyn til salg af fiskekuttere på over 5 brt med tilhørende  

 fiskeudstyr, som kan være et sådant »selvstændigt« investeringsgode, der ved  

 indkøbet ikke er omfattet af lovens § 12, stk 1, pkt f, gælder, at der vil  

 kunne ses bort fra regulering, hvis udstyret sælges sammen med kutteren uden  

 særskilt prisfastsættelse.
Tvangsauktionssalg Der skal ikke ske regulering ved tvangsauktionssalg af virksomhedens faste  

 ejendom eller maskiner og andre driftsmidler.
Der henvises i øvrigt til kap  

 SPEC AFG, »Tvangsauktioner«.
Mindre udsving i fradragsprocenten Der skal ikke ske regulering, såfremt udsvinget i fradragsprocenten er  

 mindre end 10 i forhold til fradragsprocenten på anskaffelsestidspunktet.
 Dette gælder også i tilfælde, hvor virksomheden bliver berettiget til  

 større fradrag.
Visse rutebiler og turistbusser Der skal ikke ske regulering ved salg, overdragelse i henhold til lovens §  

 12, stk 5, eller ved ændret anvendelse af rutebiler og turistbusser, der er  

 anskaffet, dvs fysisk leveret, inden 1 januar 1979.
Tilsvarende gælder rutebiler, der er anskaffet fra 1 januar 1979, og for  

 hvilke fradraget ved anskaffelsen højst har udgjort 20 pct.
Den ved  

 anskaffelsen opnåede fradragsret er således endelig, hvorved bemærkes, at der  

 ikke er adgang til at foretage regulering, selv om virksomheden senere bliver  

 berettiget til en større fradragsret.
 Rutebiler, der er anskaffet fra 1 januar 1979, og for hvilke fradraget ved  

 anskaffelsen har udgjort over 20 pct, er omfattet af de almindelige regler  

 for regulering af indgående afgift.
Der skal således ske regulering ved ændring af fradragsprocenten (10 eller  

 derover) i forhold til fradraget på anskaffelsestidspunktet.
Endvidere skal  

 der ske regulering ved salg af køretøjer, hvor virksomheden er fritaget for  

 at svare afgift i medfør af § 9, stk 3, i bekendtgørelsen om delvis  

 fradragsret, samt ved hel eller delvis overdragelse af virksomheden i henhold  

 til lovens § 12, stk 5, medmindre køberen overtager reguleringsforpligtelsen,  

 jf nedenfor.
Bortset fra køretøjer, der er anskaffet i perioden fra 1 januar 1979 til  

 og med 31 december 1981, har virksomhederne ikke adgang til at vælge at  

 begrænse fradraget ved anskaffelsen til 20 pct af afgiften.
Se i øvrigt  

 afsnittet »Afgørelser« (Rutebiler og turistbusser).
Visse bygninger, der er påbegyndt før 3 marts 1977 Der skal ikke ske regulering, hvis den ved anskaffelsen fradragne  

 indgående afgift vedrører et byggearbejde, for hvilket der på  

 opførelsestidspunktet kunne være opnået byggegodtgørelse efter tidligere  

 gældende regler (dvs godtgørelse efter merværdiafgiftslovens § 30 eller  

 tilskud efter kap XIII A i lov om boligbyggeri).
Disse regler omfatter hovedsagelig opførelse af - fabrikker, værksteder og lagerbygninger, herunder landbrugets  

 driftsbygninger, samt - kontor- og butiksbyggeri, der er påbegyndt  før 3 marts 1977. Adgangen til godtgørelse  

 omfatter ikke ombygningsarbejder.
Der henvises til kap BYGGEGODTGØRELSE, hvor  

 omfanget af godtgørelses- og tilskudsordningen er nærmere beskrevet.
 Registrerede virksomheder, der har medregnet indgående afgift ved  

 opførelse af byggeri af ovennævnte art, og som herefter ikke tillige kunne få  

 godtgjort afgiften efter byggegodtgørelsesreglerne, er som nævnt fritaget for  

 regulering ved eventuel senere ændring af byggeriets anvendelse.
Fritagelsen svarer i store træk til de før 1 oktober 1978 gældende regler  

 for regulering af indgående afgift for fast ejendom.
Fritagelsen skal bl a  

 ses på baggrund af, at der i reglerne om byggegodtgørelse ikke findes  

 bestemmelser, hvorefter udbetalt § 30-byggegodtgørelse kan kræves (helt eller  

 delvis) tilbagebetalt, hvis bygningens anvendelse senere ændres, herunder ved  

 eventuelt salg.
Overdragelse af reguleringsforpligtelse Ved salg af fast ejendom samt ved salg af maskiner og andre driftsmidler i  

 forbindelse med hel eller delvis overdragelse af virksomheden, hvorefter der  

 efter reglerne i lovens § 12, stk 5, ikke må beregnes afgift, påhviler en  

 eventuel reguleringsforpligtelse sælgeren.
 Der er dog åbnet mulighed for, at en sådan reguleringsforpligtelse i disse  

 tilfælde kan overdrages til køberen.
 Såfremt køberen på overdragelsestidspunktet er berettiget til mindst samme  

 fradragsret, som blev lagt til grund ved sælgerens anskaffelse af det  

 pågældende investeringsgode, kan reguleringsforpligtelsen overdrages til  

 køberen fuldt ud.
Såfremt køberen imidlertid på overdragelsestidspunktet har en fradragsret,  

 som er mindre end den, der blev lagt til grund ved sælgerens anskaffelse af  

 det pågældende investeringsgode, kan køberen overtage  

 reguleringsforpligtelsen, for et beløb, som svarer til fradragsprocent på  

 overdragelsestidspunktet.
Det reguleringsbeløb, som herefter ikke kan  

 overføres til køberen skal af sælgeren angives og indbetales efter de  

 sædvanlige regler.
 Det er i alle tilfælde en betingelse, at køberen erklærer sig indforstået  

 med at overtage den opgjorte reguleringsforpligtelse for den resterende del  

 af reguleringsperioden.
Såfremt denne betingelse ikke er opfyldt, er det som nævnt sælgeren, der  

 hæfter for afgift som følge af en reguleringsforpligtelse.
Ved foretagelse af  

 regulering i disse tilfælde anses investeringsgoderne for anvendt til  

 afgiftsfrit formål for sælgeren i den resterende del af reguleringsperioden.
Sikkerhedsstillelse Der kan meddeles tilladelse til sikkerhedsstillelse for  

 reguleringsforpligtelser.
Ordningen er af administrative og kontrolmæssige  

 grunde begrænses til reguleringsforpligtelser vedrørende fast ejendom, og  

 således, at sikkerhedsstillelsen opretholdes uændret, dvs uden årlige  

 nedskrivninger i den resterende del af reguleringsperioden.
 Overdrages den faste ejendom på ny, eller overgår den til en anvendelse,  

 for hvilken køberen ikke har fradragsret, forfalder reguleringsbeløbet for  

 den resterende del af perioden til omgående betaling.
 Tilsvarende afkrævning af reguleringsbeløbet foretages, såfremt køberens  

 fradragsret reduceres, jf bekendtgørelsens § 2, stk 3, og § 6.
 Sikkerhedsstillelsen skal være gældende i 6 måneder efter  

 reguleringsperiodens udløb.
 Sælgeren må forpligte sig til at underrette toldkamret, hvis den  

 pågældende får kendskab til forhold, der kan bevirke, at der skal foretages  

 regulering.
 Da sælgeren normalt ikke har tilstrækkelig mulighed for at  

 »følge« ejendommen, må toldkamrene i et efter omstændighederne  

 passende omfang overvåge køberens virksomhed med henblik på kontrol af  

 ejendommens tilhørsforhold og anvendelse samt køberens fradragsret.
Opgørelse af reguleringsbeløb Almindelige regler Reguleringen i de enkelte regnskabsår foretages på grundlag af - 1/10 (fast ejendom) eller 1/5 (andre investeringsgoder) af det ved  

 anskaffelsen  erlagte afgiftsbeløb, og - de ændringer i fradragsretten, som finder sted i de enkelte regnskabsår,  

 i forhold til den ved anskaffelsen opnåede fradragsret.
I tilfælde, hvor et investeringsgode overgår fra fuld eller delvis  

 fradragsret til en anvendelse, for hvilken der ikke er fradragsret, skal der  

 ske regulering for den resterende del af reguleringsperioden.
Ved salg af  

 fast ejendom og ved overdragelse i henhold til lovens § 12, stk 5, anses  

 investeringsgoderne for anvendt til et formål, for hvilket sælgeren ikke har  

 fradragsret.
 I reguleringsgrundlaget skal ikke medregnes afgift vedrørende reparation  

 og almindelig vedligeholdelse.
Overtagne reguleringsforpligtelser Virksomheder, som har overtaget en reguleringsforpligtelse ved køb af fast  

 ejendom eller ved overtagelse af andre investeringsgoder i henhold til lovens  

 § 12, stk 5, skal foretage regulering efter de almindelige regler, såfremt  

 fradragsretten for sådanne investeringsgoder bliver mindre - evt helt  

 bortfalder - inden for den resterende del af reguleringsperioden.
Der kan  

 også ske regulering, hvis fradragsretten bliver større end ved overtagelsen.
 Det er fradragsprocenten på det tidspunkt, hvor investeringsgodet er  

 anskaffet med tilfaktureret afgift, som skal lægges til grund ved afgørelse  

 af, om et udsving i fradragsretten medfører regulering af den indgående  

 afgift.
 Reguleringen skal foretages på grundlag af det afgiftsbeløb, som  

 virksomheden har overtaget reguleringsforpligtelsen for, dvs det oprindeligt  

 betalte momsbeløb.
Opgørelsestidspunkt mv Reguleringsbeløb skal medtages ved opgørelse af virksomhedens indgående  

 afgift for den afgiftsperiode, i hvilken omfanget af reguleringen kan  

 konstateres.
Det vil fx sige på det tidspunkt, hvor et investeringsgode  

 overgår til en anvendelse, for hvilken der ikke er fradragsret.
Regulering af  

 indgående afgift for investeringsgoder, der anvendes til såvel  

 afgiftspligtige som afgiftsfri formål, eller som overgår (fra fuld  

 fradragsret) til en sådan blandet anvendelse, foretages ved regnskabsårets  

 afslutning, hvor det forløbne års fradragsprocent kan opgøres.
Ikrafttrædelsesbestemmelser Bekendtgørelsen om regulering af indgående afgift for investeringsgoder  

 træder i kraft fra 1 april 1985. Samtidig ophæves bekendtgørelse nr 312 af 26  

 maj 1978 om regulering af indgående afgift for investeringsgoder.
 Reglerne finder også anvendelse på registrerede virksomheders beholdninger  

 af investeringsgoder pr 1 april 1985. Der kan ikke ske regulering i  

 forbindelse med en virksomheds registrering eller ved udvidelse af en  

 virksomheds afgiftspligt.
Eksempler på beregning af reguleringsbeløb Følgende eksempler er medtaget til nærmere belysning af reglerne om  

 opgørelse af reguleringsbeløb i forbindelse med indtrædelse af en  

 reguleringsforpligtelse.
 Det er i eksemplerne forudsat, at virksomhederne anvender kalenderåret som  

 regnskabsår.
Eksempel 1 En virksomhed købte i maj måned 1978 en maskine.
I forbindelse med dette  

 køb medregnede virksomheden 15 000 kr til den indgående afgift.
Ved  

 virksomhedens afmeldelse i juli måned 1981 overgår maskinen til en ikke  

 fradragsberettiget anvendelse.
 Der skal i dette tilfælde reguleres 6 000 kr, som fremkommer således:
Eksempel 2 Virksomhed A - der normalt har både afgiftspligtige og afgiftsfri  

 aktiviteter -  købte i 1977 et edb-anlæg.
Afgiften af  

 anskaffelsessummen udgjorde 500 000 kr, svarende til en årlig  

 »andel« på 100 000 kr (1/5). Virksomheden var i 1977 berettiget til  

 80 pct fradrag og medregnede således 400 000 kr til den indgående afgift  

 vedrørende edb-anlægget.
 I løbet af 1978 indskrænker virksomheden sine afgiftsfri aktiviteter, og  

 kan ved udgangen af 1978 konstatere, at årets fradragsprocent, for bl a  

 edb-anlægget, har været 89. Denne ændring i fradragsprocenten medfører  

 imidlertid ingen regulering, idet udsvinget har været mindre end 10 i forhold  

 til anskaffelsestidspunktet (§ 6, stk 4).
I 1979 har virksomheden slet ingen afgiftsfri aktiviteter - altså fuld  

 fradragsret.
Herved bliver virksomheden (§ 3, stk 4, jf stk 3) berettiget til  

 at kompensere for den forøgede fradragsret i forhold til  

 anskaffelsestidspunktet.
Reguleringsbeløbet beregnes på grundlag af årets  

 »andel« af den betalte afgift (100 000 kr) og udsvinget i  

 fradragsretten (20 pct), dvs 20 pct af 100 000 kr = 20 000 kr.
 I 1980 genoptager virksomheden de afgiftsfri aktiviteter, således at årets  

 fradragsprocent bliver 65. Den ved anskaffelsen godtgjorte »andel«  

 på 80 000 kr har således været for stor, og virk somheden skal reducere den  

 indgående afgift med 15 pct af 100 000 kr = 15 000 kr.
 I 1981 bliver fradragsprocenten 75 - ingen regulering, da udsvinget er  

 mindre end 10.
Herefter er reguleringsperioden udløbet, og udsving i fradragsprocenten i  

 1982 og senere vil ikke medføre reguleringer - heller ikke selv om  

 fradragsprocenten i et eller flere af disse regnskabsår bliver nul.
Hvis  

 anlægget sælges, skal der svares afgift af salgsprisen efter de almindelige  

 regler.
 Skematisk kan ovenstående opstilles således:
Anskaffelsesår: 1977 Afgiftsbeløb:
500 000 kr Eksempel 3 I 1978 har virksomheden ladet opføre et byggeri.
Afgiften af  

 opførelsesomkostningerne har udgjort 100 000 kr, som fuldt ud er medregnet  

 til den indgående afgift.
 I 1982 foretages en tilbygning til erhvervslokalerne og samtidig inddrages  

 1/4 af det oprindelige byggeri til formål, for hvilket virksomheden ikke har  

 fradragsret (fx bolig).
 For den del af bygningen, der inddrages til boligformål ændres  

 fradragsretten i 1982 fra 100 til 0 pct, og der skal ske regulering af den  

 indgående afgift for den resterende del af perioden (§ 6, stk 2).
Anskaffelsesår: 1978 Afgiftsbeløb:
100 000 kr Fradragsret ved anskaffelsen:
Fast ejendom, der overgår til anden anvendelse før 1 oktober 1978 Overgår fast ejendom, der har været benyttet af virksomheden, og for  

 hvilken virksomheden har haft fradragsret, efter den 1 juli 1973 til en  

 anvendelse, for hvilken afgiften på indkøb ikke kan medregnes til den  

 indgående afgift, skal virksomheden efterregulere de fradrag for indgående  

 afgift vedrørende ejendommen, der er foretaget i de foregående 5 år.
 Der kan således blive tale om efterregulering af indgående afgift, når  

 fast ejendom (bygninger og andre faste anlæg, som fx parkeringspladser og  

 svømmebassiner) sælges til anvendelse til et ikke registreringspligtigt  

 formål, eller når ejendommen uden at blive solgt helt eller delvis overgår  

 til en sådan anvendelse, fx udlejes (uden at udlejer bliver frivillig  

 registreret), anvendes til privat brug eller anvendes af en ikke registreret  

 del af virksomheden.
 Sker overgangen i forbindelse med salg af ejendommen, påhviler  

 efterreguleringen sælgeren.
 Reguleringen omfatter afgiften på omkostninger ved nyopførelse, tilbygning  

 og ombygning af den faste ejendom, hvorimod der ikke skal ske efterregulering  

 af indgående afgift, der vedrører almindelig vedligeholdelse og reparation.
 Der skal dog ikke foretages efterregulering, hvis fradraget for indgående  

 afgift vedrørende nyopførelse, tilbygning og ombygning af ejendommen i det  

 år, ejendommen overgår til anden anvendelse, og de foregående 4 kalenderår  

 tilsammen ikke overstiger 5 000 kr.
Hvis overgangen til anden anvendelse sker i det kalenderår, hvori  

 fradraget for indgående afgift er foretaget, omfatter efterreguleringen hele  

 det beløb, der er fradraget som indgående afgift.
Sker overgangen i et senere  

 kalenderår, omfatter efterreguleringen det beløb, der er fradraget som  

 indgående afgift, reduceret med 20 pct for hvert kalenderår efter fradraget  

 (altså ingen regulering ved overgang i det 5 kalenderår efter fradraget eller  

 senere).
Angår efterreguleringen et byggeri, for hvilket der kunne have været  

 opnået byggegodtgørelse (dvs godtgørelse efter merværdiafgiftslovens § 30  

 eller tilskud efter boliglovgivningens regler), reduceres det efter  

 ovenstående regler beregnede efterreguleringsbeløb med forholdet mellem  

 byggegodtgørelsen og det for byggeriet fradragne afgiftsbeløb i 5-års  

 perioden.
Såfremt byggegodtgørelsen er større eller lig med det i perioden  

 fradragne afgiftsbeløb, skal der således ikke finde efterregulering sted.
 Efterreguleringsbeløbet skal medtages som udgående afgift i  

 afgiftsregnskabet for den afgiftsperiode, i hvilken ejendommens overgang til  

 anden anvendelse finder sted.
Skader og erstatninger Som en hovedregel gælder, at det alene er den skadelidte virksomhed, som  

 er omfattet af adgangen til fradrag for afgift af omkostninger til udbedring  

 af en skade.
En registreret skadevolder har - med de i afsnittet »Skader forvoldt  

 af registrerede virksomheder« nævnte undtagelser - ikke fradragsret for  

 den afgift, der måtte være indeholdt i det beløb, som virksomheden afkræves i  

 erstatning.
Dette gælder også de tilfælde, hvor arbejdet med udbedring af en  

 skade faktureres til skadevolderen.
 Som skadelidt i forbindelse med beskadigelse af varer og fast ejendom  

 anses normalt den, som ejer de beskadigede ting.
Ved beskadigelse/tyveri af udlejede eller leasede løsøregenstande anses  

 udlejeren således som skadelidt.
Det gælder, uanset om lejeren ifølge  

 lejekontrakten påtager sig erstatningsansvar for skader på eller tyveri af  

 det lejede udstyr.
Der er herved lagt vægt på, at lejeren ifølge  

 lejekontrakten skal have leveret en ydelse (eksempelvis leje af et  

 TV-apparat).
Glasforsikring Et forsikringsselskab har rejst spørgsmål om, hvorvidt momsregistrerede  

 virksomheder, der er lejere hos ikke-momsregistrerede udlejere, kan fradrage  

 momsen af reparationsudgifter på ruderne i det lejede, når udlejeren har  

 tegnet ejendommens glasforsikring.
 Selskabets juridiske afdeling er af den opfattelse, at lejeren er den  

 skadelidte, idet denne ifølge lejelovens § 20 har pligt til at vedligeholde  

 låse, nøgler og ruder.
 Lejeren bærer ifølge selskabet risikoen for rudernes undergang i følgende  

 situationer:
 1. Det fremgår af lejekontrakten, at lejeren bærer  

 risikoen.
 2. Det fremgår af lejekontrakten, at en del af  

 lejebeløbet dækker lejerens andel af »storhusglasforsikringen«.
 3. Det fremgår alene af huslejekvitteringen, at en del  

 af den betalte leje dækker glasforsikring.
 4. Det fremgår ikke af kontrakten eller andre papirer  

 i øvrigt, at nogen del af lejebeløbet dækker glasforsikring, men lejeren er  

 gennem lejebeløbet med til at betale forsikringen, der er en naturlig  

 driftsudgift for udlejeren.
 Ifølge en af Vestre Landsret den 19 januar 1984 afsagt dom påhviler  

 pligten til vedligeholdelse af bl a ruder i henhold til lejelovens § 20,  

 sammenholdt med lejekontrakten, ubetinget lejeren.
 Der blev truffet afgørelse om, at momsregistrerede virksomheder, der er  

 lejere hos ikke-momsregistrerede udlejere, under forudsætning af, at de  

 almindelige dokumentationskrav er opfyldt, kan fradrage momsen af  

 reparationsudgifter på ruder i det lejede, medmindre det udtrykkeligt fremgår  

 af lejekontrakten, at vedligeholdelsespligten ikke påhviler lejeren.
 Det blev i tilslutning hertil henstillet, at forsikringsselskabet  

 refunderer det fulde beløb (dvs udbedringsomkostningerne incl moms) til  

 reparatøren, og at skadelidte efterfølgende indbetaler den  

 fradragsberettigede moms til selskabet.
Transportskader Forsendelser på afsenderens risiko Er varerne gået tabt, skal der ikke svares afgift.
Er varerne beskadiget,  

 skal der kun svares afgift af den pris, som  modtageren betaler.
Der  

 skal ikke svares afgift af erstatningsbeløb fra forsikringsselskab, hos hvem  

 afsenderen har tegnet transportforsikring.
Forsendelser på modtagerens risiko Afsenderen skal svare fuld afgift, hvad enten varerne er gået tabt eller  

 er beskadiget, men modtageren kan medregne afgiften til den indgående afgift.  

 Dette gælder, uanset om betalingen helt eller delvis modtages fra et  

 forsikringsselskab, hos hvem modtageren har tegnet transportforsikring.
Forsendelser på transportvirksomheders risiko En transportvirksomhed kan ved udbetaling af erstatning som følge af fx  

 skade på de transporterede varer ikke medregne nogen del af  

 erstatningsbeløbet til den indgående afgift.
 En vognmand, der som led i sin virksomhed har påtaget sig at løfte en  

 lystbåd fra vandet op på havnekajen, kan ikke medregne afgift vedrørende  

 udbedring af skader på lystbåden som følge af, at denne »tabes« på  

 havnekajen, til den indgående afgift.
 Transportvirksomheder kan således ikke anses som skadelidt i forbindelse  

 med beskadigelse på de transporterede varer.
Andre skader Skadelidte virksomheders indkøb, reparationer mv En skadelidt virksomhed kan medregne afgiften på indkøb, reparationer mv  

 til genoprettelse af skader til den indgående afgift i samme omfang, som  

 virksomheden efter de almindelige regler i lovens §§ 15 og 16 kan medregne  

 afgiften på indkøb mv af de pågældende varer og driftsmidler til den  

 indgående afgift, jf dog afsnittet »Skader forvoldt af registrerede  

 virksomheder«.
 Dette gælder, uanset om virksomheden (skadelidte) selv må bære tabet ved  

 skaden, eller om den kan få tabet dækket ved erstatning fra en skadevolder  

 eller et forsikringsselskab.
 Såfremt afgiftsfaktura udstedes til et forsikringsselskab vil den  

 skadelidte som dokumentation for den indgående afgift kunne fremlægge et  

 eksemplar af den til forsikringsselskabet udstedte faktura under forudsætning  

 af, at den tillige indeholder den skadelidtes navn og adresse, og at den i  

 øvrigt opfylder bestemmelserne i lovens § 17.
 Visse forsikringsselskaber har anlagt en praksis, hvorefter reparatøren  

 anmodes om at udstede en faktura til forsikringsselskabet på  

 reparationsomkostningerne, excl merværdiafgift, og en faktura til den  

 skadelidte virksomhed på afgiftsbeløbet.
Direktoratet har i marts måned 1981 orienteret forsikringsselskaberne  

 (gennem Assurandør-Societetet) om, at denne fremgangsmåde ikke længere kan  

 godkendes, idet sådanne fakturaer ikke kan anses som forskriftsmæssige, jf  

 lovens § 17. Det vil sige, at leverandøren efter de foreliggende aftaler må  

 rette kravet (fakturere) mod enten virksomheden eller forsikringsselskabet.  

 Se i øvrigt afsnittet »Forsikringsselskabernes forhold ved udbetaling af  

 erstatninger«.
Toldkamret skal orientere forsikringsselskabets  

 hjemtoldkammer, såfremt det måtte vise sig, at ovennævnte retningslinier ikke  

 følges.
Hjemtoldkamret anmodes herefter om at oplyse forsikringsselskabet om,  

 at den anvendte fremgangsmåde ikke kan godkendes Skader udbedret af skadelidte virksomheder Virksomheden skal ikke beregne afgift af erstatningskrav mv i tilfælde,  

 hvor den selv udbedrer skader på egne varer eller driftsmidler, for hvilke  

 den har fradragsret.
Ikke fuldførte (afleverede) entreprisearbejder  

 vedrørende opførelse af fast ejendom anses i denne relation som egne varer,  

 såfremt entreprisearbejdet på tidspunktet for skadens opståen i henhold til  

 entreprisekontrakten henstår på leverandørens risiko.
De nævnte arbejder  

 anses for at henstå på leverandørens risiko, selv om bygherren, fx af hensyn  

 til opnåelse af byggelån, har påtaget sig at forsikre byggeriet under  

 opførelsen, fx mod stormskade.
 Har virksomheden kun delvis fradragsret, skal den derimod svare afgift i  

 det omfang, den ikke har fradragsret, jf lovens § 11, stk 1, og § 8, stk 1.  

 Der kan dog alene kræves afgift, såfremt virksomheden er registreret for  

 fremstilling og afsætning af tilsvarende ydelser.
 En kommune, der udbedrer skader på egne anlæg, opstået som følge af  

utilsigtede handlinger, fx trafikuheld, skal ikke beregne afgift af  

 erstatningskrav til dækning af omkostningerne ved udbedring af skaderne, jf  

 lovens § 11, stk 2. Kommunen kan herefter ikke medregne afgiften af de med  

 udbedring af skaden forbundne omkostninger til den indgående afgift.
Hvis arbejdet derimod udføres som følge af en  tilsigtet handling,  

 fx udbedring af »skader« som følge af opgravningsarbejder mv  

 foretaget af telefonselskaber eller el-forsyningsselskaber, anses arbejdet  

 som almindeligt entreprenørarbejde, der udføres for de nævnte selskaber.
Den  

 af kommunerne beregnede afgift for disse ydelser vil kunne medregnes til  

 selskabernes indgående afgift efter de almindelige regler.
 Tilsvarende regler gælder kommuner, der i henhold til  

 miljøbeskyttelseslovgivningen på skadevolders vegne udbedrer skader efter en  

 olieforurening, jf nedenfor.
Skader forvoldt af registrerede virksomheder En registreret skadevolder, der må yde erstatning for en skade indbefattet  

 afgift som følge af, at den skadelidte ikke har fradragsret for  

 omkostningerne vedrørende udbedring af skaden, kan i almindelighed ikke  

 medregne dette afgiftsbeløb til sin indgående afgift.
Dette gælder også i de  

 tilfælde, hvor faktura vedrørende det udførte arbejde er udstedt til  

 skadevolderen.
Tilsvarende skal en registreret skadevolder, der selv udbedrer  

 den forvoldte skade, svare afgift af udbedringsarbejdet.
 I nedennævnte tilfælde vil en registreret skadevolder dog kunne medregne  

 afgiften vedrørende reparation af den af virksomheden forvoldte skade til den  

 indgående afgift, men skadelidte har i så fald ingen fradragsret for  

 afgiften:
a.
Når en virksomhed forvolder skade på varer, som er i virksomhedens  

 varetægt til reparation.
 b. år en arkitekt eller ingeniør som følge af en fejlprojektering pådrager  

 sig et erstatningsansvar omfattende reparation af den pågældende bygning.
Det samme gælder i tilfælde, hvor en byggevirksomhed har solgt et hus, som  

 den har bygget på egen grund, og på hvilket der efter salget opstår en  

 sætningsskade, som byggevirksomheden gøres ansvarlig for.
Hvis virksomheden  

 selv udbedrer skaden, har den fradragsret for indkøbene til reparationen mv -  

 dog kun med hensyn til de entrepriser, som virksomheden i sin tid selv har  

 udført.
Hvis virksomheden derimod udbetaler et erstatningsbeløb til ejeren af  

 huset (fx et beløb, der er forligsmæssigt fastsat), kan der ikke blive tale  

 om fradragsret.
 c. år udbedringen vedrører en »tilsigtet handling«, se  

 »Skader udbedret af skadelidte virksomheder«.
d. år en virksomhed forvolder en forureningsskade, hvor miljømyndighederne  

 (på lokalt plan kommunalbestyrelsen) med hjemmel i  

 miljøbeskyttelseslovgivningen kan afgive et pålæg til skadevolderen om at  

 fjerne forureningen samt at afholde de med udbedringen forbundne  

 omkostninger.
Dette vil f eks være tilfældet ved forureninger med olie,  

 kemikalier, ajle, gylle og ensilage.
 Hvis udbedringsarbejdet udføres af en kommune, skal denne i lighed med  

 private entreprenører svare afgift af den betaling, som afkræves  

 skadevolderen for de præsterede ydelser, da kravet mod skadevolder ikke anses  

 som et almindeligt erstatningskrav, men som et krav om betaling for leverede  

 varer og afgiftspligtige ydelser.
 Der skal ligeledes svares afgift i tilfælde af, at en registreret kommunal  

 virksomhed på egne arealer selv udbedrer en af tredjemand forvoldt  

 forurening, da arbejdet under alle omstsændigheder må anses for at være  

 udført for skadevolderen.
 I tilfælde af, at den, der foranlediger skaden udbedret - det være sig en  

 kommune eller en privat skadelidt virksomhed - indkøber udbedringsarbejdet  

 hos fremmede entreprenører, kan der til skadevolderen sendes en  

 udlægsopgørelse over de afholdte omkostninger, bilagt den til kommunen,  

 respektive den skadelidte virksomhed udstedte faktura, der udover de i  

 merværdiafgiftslovens § 17, stk 1, anførte oplysninger skal indeholde  

 oplysninger om skadevolderens navn og adresse, således at skadevolderen får  

 et forskriftsmæssigt grundlag for fradrag i sit afgiftsregnskab.
 En registeret skadevolder vil også have fradragsret for afgiften af  

 udbedringsomkostningerne i tilfælde af, at skadevolderen på egen foranledning  

 indkøber eller udfører arbejdsydelser i forbindelse med fjernelse af en  

 forurening, for hvilken der med kommunalbestyrelsens kendskab utvivlsomt  

 ville blive afgivet et pålæg om fjernelse.
Erstatninger Den, der modtager erstatningsbeløb, skal ikke svare afgift af beløbet,  

 medmindre dette må anses som hel eller delvis betaling for afgiftspligtige  

 leverancer.
 Til belysning heraf kan nævnes, at landbrugsvirksomheder, der fra  

 naturgasselskaber modtager erstatningsbeløb for afgrødetab i forbindelse med  

 anbringelse af gas- og andre energiførende rørledninger på virksomhedens  

 jord, ikke skal svare afgift af erstatningsbeløbene, da disse ikke kan anses  

 som vederlag for afgiftspligtige leverancer.
 Ved afgørelse af, om et almindeligt erstatningskrav skal opgøres incl  

 eller excl afgift, må de foran beskrevne regler om fradragsret for afgift af  

 omkostninger til udbedring af skaden lægges til grund.
Det betyder, at afgiften af udbedringsomkostninger normalt kun skal  

 medregnes i erstatningskravet, når den skadelidte ikke kan medregne afgiften  

 af disse omkostninger til den indgående afgift.
Dette gælder også for en  

 statsinstitution (Vejdirektoratet), som ved tilkendelse af erstatning i  

 forbindelse med afholdte udgifter til genopbygning af en sammenstyrtet bro  

 også fik erstatning for merværdiafgiften heraf.
Det er endvidere i flere konkrete afgørelser fastslået, at den erstatning,  

 som entreprenører m fl skal yde bygherren til dækning af opgjorte  

 meromkostninger (incl afgift) som følge af forsinkelser eller manglende  

 udførelse af byggearbejder, ikke kan give de pågældende entreprenører  

 grundlag for at medregne nogen del af erstatningsbeløbet til den indgående  

 afgift.
Man lægger herved til grund, at der er tale om et rent erstatningsbeløb, idet der ikke er leveret en afgiftspligtig ydelse,  

 som erstatningsbeløbet er betaling for.
 (I tilfælde, hvor entreprenøren skal betale en  nærmere fastsat bod  

 for hver dag, leveringsfristen overskrides, og fakturaudstedelsen sker efter,  

 at det er konstateret, at forsinket levering har fundet sted, kan  

 entreprenøren fratrække boden inden afgiftsberegningen. - Se kap SPEC AFG,  

 »Byggevirksomheder«).
Forsikringsselskabers forhold ved udbetaling af erstatninger Direktoratet har haft kontakt med Assurandør-Societetet i anledning af, at  

 forsikringsselskaber - når skadelidte er en registreret virksomhed - alene  

 godtgør reparatøren fakturabeløbet excl moms, hvorefter reparatøren henvises  

 til at opkræve afgiftsbeløbet hos den skadelidte virksomhed.
 Reparationsvirksomheder er i nogle tilfælde af forsikringsselskaber blevet  

 anmodet om at udskrive en faktura over reparationsomkostningerne excl afgift  

 til det pågældende forsikringsselskab, og en faktura på afgiftsbeløbet til  

 skadelidte.
 I andre tilfælde er reparationsvirksomheden blevet anmodet om at udstede  

 en faktura indbefattet afgift til skadelidte, der afregner det fulde  

 fakturabeløb til reparationsvirksomheden, men alene får fakturabeløbet excl  

 afgift godtgjort fra forsikringsselskabet.
 Begge fremgangsmåder har medført henvendelser til toldvæsenet i de  

 tilfælde, hvor skadelidte ikke mener sig forpligtet til at betale  

 merværdiafgift af reparationsomkostninger mv før det tidspunkt, hvor  

 afgiftsbeløbet kan medregnes ved opgørelse og afregning af afgiftstilsvaret.
 Det er direktoratets indtryk, at henvendelserne sker bl a som følge af, at  

 forsikringsselskaber ofte i disse situationer henviser til »toldvæsenets  

 regler«, hvorved de skadelidte kan få en opfattelse af, at det er  

 toldvæsenet, som har fastsat den nævnte praksis.
 Direktoratet har på baggrund heraf meddelt Assurandør-Societetet, at de  

 efter merværdiafgiftsloven fastsatte regler om fradragsret for afgift af  

 reparationer mv ved genoprettelse af skader ikke kan begrunde den af  

 selskaberne anvendte praksis ved udbetaling af erstatningsbeløb til  

 reparatører eller skadelidte virksomheder, og at toldvæsenet ikke kan pålægge  

 skadelidte virksomheder at udnytte en eventuel fradragsret, ligesom man ikke  

 kan pålægge den skadelidte virksomhed at indbetale beløb til reparatøren.
 Det er samtidig meddelt Assurandør-Societetet, at den beskrevne  

 fremgangsmåde med udstedelse af to fakturaer for samme leverance må anses for  

 at være i strid med merværdiafgiftslovens § 17, hvorfor toldvæsenet ikke  

 fremtidig vil kunne godkende, at denne faktureringsform giver grundlag for  

 fradrag for indgående afgift.
Direktoratet har endvidere over for Assurandør-Societetet tilkendegivet,  

 at man vil foretrække, at forsikringsselskaberne afregner det fulde  

 fakturabeløb (reparationsomkostninger incl afgift) til reparatørerne,  

 hvorefter selskaberne kan få de skadelidte virksomheder til at indbetale  

 afgiftsbeløbet til selskaberne.
De skadelidte virksomheder vil i sådanne  

 tilfælde som dokumentation for den indgående afgift kunne fremlægge et  

 eksemplar af de til forsikringsselskaberne udstedte fakturaer med angivelse  

 af skadelidtes navn og adresse.
 Assurandør-Societetet har i marts måned 1981 underrettet medlemmerne i  

 overensstemmelse hermed.
I tilfælde, hvor faktura udstedes til skadelidte, og hvor  

 forsikringsselskabet alene godtgør fakturabeløbet, excl afgift, vil der  

 muligvis fremkomme ønske fra den skadelidte virksomhed om at måtte foretage  

 en ekstraordinær opgørelse af afgiftstilsvaret med henblik på udbetaling af  

 negativt afgiftstilsvar, fx i tilfælde, hvor der sker genopbygning af  

 landbrugsbygninger efter brand.
Sådanne anmodninger vil kunne afslås under  

 henvisning til, at der ikke er hjemmel i merværdiafgiftsloven hertil.
 Den af forsikringsselskaberne anvendte fremgangsmåde med kun at godtgøre  

 fakturabeløbet excl moms kan ikke anfægtes, idet det kun kan henstilles til  

 forsikringsselskaberne, at reparatøren holdes skadesløs.
Til toldkamrets orientering kan dog oplyses, at i tilfælde, hvor  

 reparationsarbejde mv er bestilt af (og faktura udstedt til)  

 forsikringsselskabet, har reparatøren krav på at få hele beløbet, incl  

 afgift, udbetalt fra forsikringsselskabet og skadelidte in solidum - også  

 selvom forsikringsselskabet henholder sig til, at man har aftalt med  

 skadelidte, at denne skal udrede afgiftsbeløbet til reparatøren.
I en sag  

 anlagt ved Ålborg Byret blev et forsikringsselskab og en skadelidt virksomhed  

 således dømt til in solidum at betale afgiftsbeløbet vedrørende en  

 forsikringsskade til reparatøren - selv om skadelidte på grundlag af en  

 fakturakopi havde medregnet afgiftsbeløbet til den indgående afgift, og selv  

 om skadelidte var gået konkurs, således at forsikringsselskabet måtte betale  

 beløbet (uden reel regresmulighed).
Tvangsmæssig tilbagetagelse af driftsmidler mv Ved opgørelse af afgiftstilsvaret i forbindelse med tilbagetagelse af  

 driftsmidler mv, der er handlet på afbetalingsvilkår med ejendomsforbehold,  

 må der sondres mellem, om driftsmidlet mv overtages i henhold til det  

 gældende ejendomsforbehold af den oprindelige sælger eller af en anden  

 virksomhed, fx et finansieringsselskab.
Sælgers tilbagetagelse Sælgerens stilling Sælgeren (leverandøren) vil kunne foretage regulering af den  

 afgiftspligtige omsætning med det beløb (excl afgift), der  

 godtgøres/godskrives køberen i forbindelse med tilbagetagelsen efter de  

 almindelige regler, dvs på betingelse af at der udstedes kreditnota.
Køberens stilling I tilfælde af, at der foretages tvangsmæssig tilbagetagelse af varer og  

 driftsmidler mv, som er købt på afbetaling med ejendomsforbehold, og for  

 hvilke køberen har fradragsret for indgående afgift, skal den indgående  

 afgift (på grundlag af den af sælgeren udstedte kreditnota) reduceres med  

 afgiften af den ved tilbagetagelsen godskrevne værdi for de pågældende  

 driftsmidler mv.
Konkursboer o lign Ved tilbagetagelse af varer og driftsmidler mv hos et konkursbo eller  

 lignende forholdes på tilsvarende måde som anført ovenfor. (Afgiften anmeldes  

 i boet som simpel fordring.
I tilfælde af, at et konkursbo eller lignende  

 indtræder i en afbetalingskontrakt, anmeldes afgiften vedrørende  

 tilbagetagelsen i boet som massekrav.
Afgift vedrørende tilbagetagelse  

 (tilbagekøb) af varer mv, der er solgt på afbetaling uden ejendomsforhold,  

 men med sikkerhed i løsørepantebrev, skal altid anmeldes i boet som  

 massekrav).
Finansieringsselskabers tilbagetagelse Finansieringsselskabets stilling Et finansieringsselskab - eller enhver anden virksomhed end den  

 oprindelige sælger - der har overtaget (fået tiltransporteret) en kontrakt  

 med ejendomsforbehold, må ikke i forbindelse med overtagelsen udstede  

 kreditnota med deklareret afgift - heller ikke selv om selskabet måtte være  

 registreret for salget af de pågældende varer. (Der er ikke tale om  

 returvarer, jf lovens § 13, stk 5). Det kan heller ikke godkendes, at  

 selskabet i en sådan situation udsteder afregningsbilag med deklareret  

 afgift, idet der ikke er indgået en almindelig handel.
Med hensyn til  

 finansieringsselskabers registrering mv henvises til kap REGISTRERING.
Køberens stilling Der vil kunne ses bort fra regulering af den ved købet fradragne afgift -  

 også hvis det indkøbte driftsmiddel mv er omfattet af  

 investeringsgodereglerne.
Herved behandles investeringsgoder, der udbringes  

 tvangsmæssigt i ovennævnte tilfælde, på samme måde, som investeringsgoder,  

 der udbringes med henblik på bortsalg på tvangsauktion, jf afsnittet  

 »Regulering af indgående afgift for investeringsgoder«.
Konkursboer o lign Der vil ikke i forbindelse med overtagelsen skulle ske nogen afgiftsmæssig  

 regulering, jf ovenfor.
Opgørelse af den indgående afgift Periodisering Den indgående afgift i en afgiftsperiode er den afgift, der i perioden er  

 faktureret til virksomheden af dens leverandører, og for hvilken virksomheden  

 har fradragsret efter de gældende regler, jf lovens § 15, stk 4, og § 16.
 Det er således principielt fakturadatoen, der er afgørende for i hvilken  

 periode, afgiftsbeløbet kan medregnes til den indgående afgift.
Det er derimod ikke en betingelse for fradrag, at det tilfakturerede  

 afgiftsbeløb er betalt.
Således vil afgift vedrørende fx en maskine, der er  

 købt på afbetaling med ejendomsforbehold, kunne medregnes til den indgående  

 afgift allerede på faktureringstidspunktet.
 Der er således et sammenfald mellem tidspunktet for, hvornår leverandøren  

 skal medregne fakturerede varer og ydelser til den afgiftspligtige omsætning,  

 og hvornår køber kan medregne afgiften heraf til den indgående afgift.
 Afgift af  importerede varer (importmoms) kan tilsvarende medregnes  

 til den indgående afgift i den periode, hvor varerne er blevet fortoldet, jf  

 lovens § 15, stk 4.
 Indtil 1 juni 1982 gælder dette uanset reglerne for periodeafgrænsning i  

 fortoldningsproceduren.
 Fra 1 juni 1982 er reglerne for periodisering af importørregistrerede  

 virksomheders medregning af importmoms til den indgående afgift ændret.  

 Herefter kan importmoms vedrørende fortoldningsekspeditioner, der er  

 indleveret til toldkamret de to sidste ekspeditionsdage i den måned, hvor  

 afgiftsperioden udløber, og som bliver ekspederet inden månedens udgang,  

 først medregnes til den indgående afgift i den følgende afgiftsperiode.
 Der er herved et sammenfald mellem reglerne for periodeafgrænsning for  

 importmoms i fortoldningsproceduren og reglerne om periodisering af indgående  

 afgift i forbindelse med virksomhedens almindelige momsafregning, jf lovens §  

 15, stk 4, og § 29, stk 1.
 Ændringen berører virksomheder med måneds-, kvartals- eller  

 halvårsafregning, men  ikke virksomheder, der har  ugen som  

 afgiftsperiode.  Disse virksomheder kan til den indgående afgift medregne  

 importmoms ifølge debetnotaer mv, der er fortoldet (påstemplet en  

 ekspeditionsdato) i afgiftsperioden.
 Ved efterbetaling af afgift af indsmuglede varer kan afgiften medregnes  

 til den indgående afgift for den afgiftsperiode, hvor afgiftens indbetaling,  

 respektive indbetalingen af sidste afdrag, har fundet sted.
 Afgift, som i henhold til EF's forsendelsesordning afkræves en  

 hovedforpligtet for en T-forsendelse i tilfælde, hvor retureksemplaret af  

 forsendelsesangivelsen ikke modtages af toldvæsenet, vil som en hovedregel  

 ikke kunne medregnes til den indgående afgift, hverken hos den  

 hovedforpligtede eller afsenderen.
Dokumentation mv Efter lovens § 18, stk 4, er det en generel betingelse for at kunne opnå  

 fradrag for indgående afgift, at der som dokumentation kan fremlægges  

 fakturaer mv, der opfylder forskrifterne i lovens § 17, stk 1, jf stk 4 og 7.  

 Købekontrakter og slutsedler - fx vedrørende motorkøretøjer - kan efter fast  

 praksis ikke anerkendes som forskriftsmæssig dokumentation for indgående  

 afgift.
 For importerede varer anvendes fortoldningsbegæringens debetnota som  

 dokumentation.
 Se i øvrigt kap FAKTURERING OG REGNSKAB.
 Afgiften af foretagne indkøb til brug for virksomheden, der er faktureret  

 til og betalt af virksomheden, kan normalt medregnes til den indgående  

 afgift, selv om virksomheden efterfølgende måtte få indkøbsprisen helt eller  

 delvis refunderet fra trediemand (fx i tilfælde, hvor der udføres arbejder på  

 den af virksomheden anvendte faste ejendom, og der er andre - evt ikke  

 registrerede - medindehavere af ejendommen).
 Indkøb, der helt eller delvis vedrører et registreret interessentskabs  

 afgiftspligtige aktiviteter, kan medregnes til den indgående afgift efter de  

 almindelige regler, selv om udgiften er afholdt af (faktureret til) en af  

 interessenterne personligt.
 Afgiften af de for en kunde afholdte udlæg vedrørende varer eller ydelser  

 vil kunne medregnes til den indgående afgift hos den rekvirerende virksomhed,  

 såfremt fakturering er sket direkte til denne, og hvorved udlægget skal  

 medregnes i den afgiftspligtige værdi for den samlede leverance, jf kap  

 VÆRDI.
 Afgift af fakturerede forudbetalinger kan medregnes til den indgående  

 afgift.
Tab på forudbetalinger I tilfælde, hvor en registreret virksomhed, der ved indkøb til brug for  

 virksomheden har ydet forudbetaling til en leverandør af varer og  

 afgiftspligtige ydelser, lider tab på forudbetalingen som følge af  

 leverandørens konkurs, kan købervirksomheden medregne afgiftsbeløbet af  

 forudbetalingen til den indgående afgift.
Der skal ikke efterfølgende ske  

 regulering af den indgående afgift som følge af tabet.
 Det krav, som køberen efterfølgende anmelder i sælgers bo, skal være excl  

 merværdiafgift.
Afgørelser Advokatsalær i konkursboer mv Virksomheder i betalingsstandsning og konkursboer kan medregne afgiften af  

 advokatsalærer ved opgørelse af den indgående afgift efter følgende regler:
 Såfremt fallenten  udelukkende har drevet afgiftspligtig  

 virksomhed, og der ved afviklingen af boet både indgår aktiver, der har  

 været anvendt i den afgiftspligtige virksomhed, og private aktiver, kan et  

 sådant bo indtil videre som indgående afgift fradrage hele afgiften af  

 advokatudgifterne i forbindelse med bobehandlingen.
Hvis fallenten forinden betalingsstandsningen/konkursens indtræden har  

 drevet  såvel afgiftspligtig som ikke-afgiftspligtig virksomhed - og  

 dermed har haft delvis fradragsret efter reglerne i bekendtgørelsen om delvis  

 fradragsret for merværdiafgift - kan der indtil videre indrømmes fradragsret  

 for afgiften af advokatomkostninger under bobehandlingen med en  

 forholdsmæssig andel, således - at der i betalingsstandsningsboer anvendes den fradragsprocent, som har  

 været gældende for virksomheden i perioden umiddelbart før  

 betalingsstandsningen, og - at fradragsprocenten for konkursboers vedkommende principielt skal  

 beregnes på grundlag af forholdet mellem boets omsætning (uden afgift) af  

 varer og afgiftspligtige ydelser og boets samlede omsætning i  

 konkursperioden.
Såfremt der ikke finder nogen egentlig omsætning af varer og  

 afgiftspligtige ydelser sted i konkursperioden, anvendes den fradragsprocent,  

 som har været gældende for virksomheden umiddelbart før  

 betalingsstandsningen/konkursen.
Der skal således ikke ske nogen begrænsning af fradragsretten for  

 advokatsalær, selv om der ved afvikling af boet indgår private aktiver.
Der  

 er herved dels lagt vægt på, at disse aktiver også har tjent som  

 kreditgrundlag for virksomheden, og dels på at disse aktivers værdi for boet  

 og arbejdet med realisationen heraf ifølge Advokatrådet normalt vil være af  

 forsvindende betydning.
Dertil kommer, at de gældende regler om  

 trangsbeneficium og den praksis, der anvendes i forbindelse med afviklingen  

 af sådanne boer, normalt fører til, at de fallenten tilhørende private  

 aktiver (under visse værdigrænser) sædvanligvis ikke berøres af  

 konkursbehandlingen.
En afgiftspligtig virksomhed (person), som uden forbindelse med konkurs,  

 betalingsstandsning eller lignende har udgifter til advokat i forbindelse med  

 realisationen af rent private aktiver, der ikke vedrører den afgiftspligtige  

 virksomhed, fx privat indbo eller privat fast ejendom, har derimod ingen  

 fradragsret for afgiften af advokatomkostningerne, selv om realisationen sker  

 på grund af økonomiske vanskeligheder i virksomheden.
Tilsvarende gælder,  

 hvis udgiften afholdes i forbindelse med andre ikke fradragsberettigede  

 formål.
 Ovenstående regler vil kunne anvendes analogt på indkøb af  

 revisionsydelser.
Opdeling af vederlaget Der bør principielt ske en opdeling af vederlaget for de omhandlede  

 ydelser svarende til det af den pågældende advokat/revisor henholdsvis før og  

 efter konkursens indtræden (konkursdekretets afsigelse) udførte arbejde.  

 Afgiften af vederlaget for det før betalingsstandsningen, respektive i  

 betalingsstandsningsperioden udførte arbejde medregnes herefter til  

 virksomhedens indgående afgift, og modregning kan ske efter de herfor  

 gældende regler, medens afgiften af det efter konkursens indtræden udførte  

 arbejde - som for andre leverancer til boet - medregnes i boets indgående  

 afgift og kan modregnes i toldvæsenets eventuelle massekrav i boet.
 Ydelser, hvis indkøb direkte disponeres af boet, dvs udføres i boperioden,  

 og hvis vederlæggelse er massekrav i boet, fx revisionsmedhjælp (også selv om  

 revisionsarbejdet omfatter regnskabsmateriale fra tiden under og før  

 betalingsstandsningen), må i deres helhed og efter de almindelige regler om  

 fradragsret henføres til boets indgående afgift (modregnes i toldvæsenets  

 eventuelle massekrav).
Dødsboer Reglerne om fradragsret for advokatudgifterne i forbindelse med  

 behandlingen af konkurs- og betalingsstandsningsboer anvendes tilsvarende i  

 dødsboer, der er  gældsfragåelsesboer.
Dette skyldes, at behandlingen  

 i disse boer - som for konkurs- og betalingsstandsningsboers vedkommende -  

 primært tager sigte på realisation af boets aktiver mv med henblik på  

 kreditorernes fyldestgørelse efter principper, der gælder for behandlingen af  

 konkursboer, dvs med iagttagelse af konkursordenen mv.
 Et dødsbo, der er behandlet som et  gældsvedgåelsesbo, og hvis  

 behandling derfor primært tager sigte på at fordele afdødes efterladenskaber  

 mellem arvingerne, har fradragsret for afgiften af advokatomkostningerne  

 efter merværdiafgiftslovens almindelige regler.
 For så vidt angår det almindelige  takstmæssige advokatsalær for  

 bobehandlingen vil boet til den indgående afgift kunne medregne en  

 skønsmæssig andel af afgiften af advokatomkostningerne under forudsætning af,  

 at der i dette salær indgår vederlag for ydelser i forbindelse med  

 afvikling/realisation af forretningsaktiver, fx debitorer, driftsbygninger,  

 maskiner, inventar mv og betaling af forretningsgæld.
 Med hensyn til  særskilt advokatsalær for ydelser, der fuldt ud kan  

 henføres til afviklingen af sådanne aktiver og passiver, kan boet fuldt ud  

 medregne afgiften heraf til den indgående afgift.
Afmeldte virksomheder Afmeldte virksomheder, herunder konkurs- og dødsboer m fl, vil efter  

 nedennævnte retningslinier kunne få godtgjort merværdiafgiften af  

 omkostninger mv (fx advokat- eller revisionsydelser), der ikke tidligere er  

 medregnet til den indgående afgift, respektive er afholdt efter afmeldelsen.
Et bo afmeldes ofte fra registrering efter merværdiafgiftsloven, når  

 realisationen af varelager og driftsmidler er tilendebragt, medens selve  

 afslutningen af boet ofte trækker ud.
Der er i andre situationer tale om  

 udgifter, som enten fejlagtigt ikke er medregnet til den indgående afgift i  

 registreringsperioden, eller som er tilfaktureret de pågældende virksomheder  

 efter disses afmeldelse fra registrering.
 For så vidt angår konkursboer mv gælder, at fradragsretten for  

 advokatsalærer mv ikke kan begrænses til ydelser i forbindelse med  

 realisationen af boets aktiver (registreringsperioden), men tillige omfatter  

 ydelser i tilknytning til fx tvister vedrørende indgåede aftaler eller  

 inddrivelse af fordringer vedrørende afgiftsberigtigede leverancer - også  

 selv om disse ydelser præsteres efter, at boet er afmeldt fra registrering.
Dette betyder, at toldkamret indtil videre vil kunne imødekomme  

 ansøgninger fra afmeldte boer om afgiftsrefusion på grundlag af den ved  

 bobehandlingens afslutning foretagne endelige opgørelse af advokat- og  

 revisionshonorarer mv.
Reglerne omfatter også boer efter registrerede  

 virksomheder, der ikke har været registreret - fx fordi der ikke i boet var  

 aktiver, hvis realisation medførte afgiftspligt.
Toldkamret vil endvidere mod fornøden regnskabsmæssig dokumentation kunne  

 imødekomme ansøgninger fra andre afmeldte virksomheder om hel eller delvis  

 godtgørelse af merværdiafgiften af omkostninger mv, der fremkommer i  

 forbindelse med eller som følge af virksomhedernes  

 regnskabsafslutning/udlodning, også selv om ydelserne helt eller delvis måtte  

 være præsteret efter, at virksomhederne er afmeldt fra registrering.
Det er  

 dog en forudsætning, at omkostningerne kan henføres til den  

 registreringspligtige del af de pågældende virksomheder.
Ved behandling af ansøgninger om godtgørelse fra afmeldte virksomheder  

 bedes toldkamret være opmærksom på muligheden for modregning i de pågældende  

 virksomheders eventuelle restancer.
Se også afgørelsen om »Advokatsalær  

 i konkursboer mv«.
Alternative energianlæg Der er fastsat særlige regler vedrørende registrerede virksomheders  

 fradragsret for opførelse og drift af visse alternative energianlæg.
Reglerne, der ikke helt følger de almindelige regler om fradragsret,  

 gælder for - halmfyringsanlæg med tilhørende hjælpeaggregater (stokere) samt andre  

 tilsvarende fyringsanlæg, der er specielt indrettet til produktion af energi  

 ved forbrænding af bi- og affaldsprodukter fra erhvervsvirksomheder, - biogasanlæg, - varmegenindvindingsanlæg, - jordvarmeanlæg og - solfangere.
 Reglerne gælder for anlæg, der er etableret den 1 januar 1979 eller  

 senere.
 Der gælder endvidere særlige regler vedrørende etablering og drift af  

 vindmøller.
 Der henvises til kap SPEC AFG, hvor ovennævnte regler er nærmere  

 beskrevet.
Buskørsel Der vil som udgangspunkt ikke være fradragsret for en virksomheds udgifter  

 til indkøb af bustransportydelser, jf lovens § 16, stk 3, punkt e  

 (repræsentation og gaver).
Eksempelvis kan en købmand, der betaler en vognmand for at transportere  

 potentielle kunder til sin forretning, ikke medregne den herved erlagte  

 afgift til den indgående afgift.
En udenlandsk virksomhed (købmand,  

 supermarked m fl) vil således heller ikke kunne få godtgjort en sådan afgift  

 i henhold til EF's 8. momsdirektiv.
 Et naturgasselskab kan ikke til den indgående afgift medregne afgift  

 vedrørende buskørsel som led i en rundvisning af potentielle leverandører m  

 fl, selv om de omhandlede rundvisninger angives at have et rent kommercielt  

 sigte.
 Der kan således umiddelbart kun blive tale om fradrag for indgående  

 afgift, når der er tale om transport af arbejdstagere, fx professionelle  

 fodboldspillere, mellem forskellige arbejdssteder (men ikke mellem  

 arbejdstagernes bopæl og faste arbejdssted).
 Det kan dog ikke afvises, at der efter en konkret vurdering i det enkelte  

 tilfælde kan fremdrages (andre) eksempler på transportydelser, der berettiger  

 til fradrag.
Ejendomsmæglerhonorar mv 1.
 Merværdiafgift af skøde- og mæglersalærer i forbindelse med handel med  

 erhvervsejendomme, hvorfra sælgeren udelukkende har drevet  

 registreringspligtig virksomhed, kan medregnes til den indgående afgift.
 Såfremt salærerne vedrører erhvervsejendomme, der har været anvendt til  

 såvel registreringspligtig som ikke-registreringspligtig virksomhed (  

blandet anvendelse ), kan afgiften af sådanne salærer medregnes til  

 den indgående afgift med en forholdsmæssig andel, der opgøres på grundlag af  

 omsætningsfordelingen, jf afsnittet »Delvis fradragsret«.
Omfatter skøde- og mæglersalærerne ejendomme, der har været anvendt til  

 såvel registreringspligtigt som  privat formål (fx landbrugsejendomme  

 samt erhvervsejendomme med bolig for indehaveren), kan en forholdsmæssig  

 andel af afgiften af salærerne medregnes til sælgerens indgående afgift efter  

 et skøn.
I de tilfælde, hvor der er fastsat særskilt ejendomsvurdering for  

 den private bolig henholdsvis erhvervsbygningerne, vil de fastsatte  

 vurderinger normalt kunne lægges til grund ved opgørelsen af den del af  

 afgiften, som skønsmæssigt vedrører den registrerede virksomhed.
 Hvis skøde- og mæglersalærerne helt eller delvis betales af køberen, kan  

 afgiften af salærerne i overensstemmelse med det ovenfor anførte medregnes  

 til køberens indgående afgift i forbindelse med en uændret  

 registreringspligtig anvendelse af den overtagne ejendom.
 2.
 En ejendomsmægler, der tillige driver virksomhed med køb og salg af fast  

 ejendom, vil ikke til sin indgående afgift kunne medregne den merværdiafgift,  

 som betales til en anden mægler for dennes medvirken ved salg af en ejendom  

 tilhørende den pågældende mægler. (Såfremt mægleren selv medvirker ved salg  

 af egne ejendomme, skal der svares afgift af en værdi opgjort efter reglerne  

 i lovens § 8, stk 1. - Se kap VÆRDI). Det samme gælder afgift af den del af  

 advokatsalær, som den pågældende ejendomsmægler som sælger skal betale til en  

 advokat for dennes medvirken ved udfærdigelse af refusionsopgørelse.
 3.
En advokat har på grund af en af ham begået fejl vedrørende  

 prioritetsrækkefølgen for nogle pantebreve i forbindelse med berigtigelse af  

 en ejendomshandel måttet indestå som selvskyldnerkautionist for, at et  

 ejerpantebrev, der lå til sikkerhed for et lån i et pengeinstitut, kunne  

 bevare sin prioritetsstilling umiddelbart efter de offentlige lån i  

 ejendommen.
Advokaten, der senere måtte overtage ejendommen på tvangsauktion  

 for at søge sit tab begrænset mest muligt, kan til den indgående afgift  

 medregne afgiften af ejendomsmæglerhonorar ved videresalg af ejendommen, men  

 kun i det omfang fejlen udelukkende vedrører indtjening af et afgiftspligtigt  

 honorar.
Det vil endvidere normalt være en forudsætning, at ejendommen  

 udbydes til salg umiddelbart efter overtagelsen.
 4.
 En virksomhed har gjort indsigelse mod en afgørelse, hvorefter  

 virksomheden er nægtet fradragsret for momsen af advokat- og mæglersalær samt  

 arkitektudgifter vedrørende ejendomme, som virksomheden har overtaget på  

 tvangsauktion og senere solgt.
 Virksomheden har fremført, at omkostningerne vedrører omsætningen af varer  

 og momspligtige ydelser, da ejendommene er overtaget for at sikre  

 varetilgodehavender.
 Det er videre fremført, at omkostningerne vedrørende køb og salg af  

 ejendommene kan sidestilles med inkassosalær mv.
 Med hensyn til arkitektudgifterne er det oplyst, at de vedrører en  

 igangværende ombygning af en af ejendommene, som virksomheden har måttet  

 fuldføre for at gøre den salgbar.
 Der er truffet afgørelse om, at virksomheden har fradragsret for momsen af  

 de omhandlede udgifter til advokat, ejendomsmægler og arkitekt.
 Der er ved afgørelsen lagt vægt på, at der er en tæt sammenhæng mellem  

 erhvervelsen på tvangsauktion og salget af ejendommene og virksomhedens  

 omsætning af varer og momspligtige ydelser.
 Ejendommene er således alene overtaget for at sikre varetilgodehavender,  

 og overtagelsen tager således ikke sigte på at opnå en momsfri fortjeneste  

 ved salg af fast ejendom.
 Det bemærkes i tilknytning hertil, at der ikke vil være fradragsret for  

 momsen af de nævnte omkostninger, såfremt en virksomhed, der overtager  

 ejendomme for at sikre varetilgodehavender, efterfølgende på egen  

 foranledning udfører ombygninger, tilbygninger eller moderniseringer, før  

 ejendommene videresælges, jf dog reglerne om frivillig registrering for  

 udlejning og salg af fast ejendom.
Fast ejendom/bolig Udstillingslokale i kælder En entreprenør kan  ikke medregne afgift af  

 opførelsesomkostningerne for et udstillingslokale til den indgående afgift.
 Udstillingslokalet, der bl a indeholder en swimming-pool, er på 80 m2 og  

 beliggende i kælderen under entreprenørens private bolig.
 Det er anført, at lokalet er indrettet med henblik på udstilling og salg  

 af swimming-pools, pejse, solarier, saunaer og fritidsmøbler, og at  

 entreprenøren specielt med hensyn til swimming-poolsalget ønskede at  

 kombinere dette salg med tilbud om udførelse af entreprenørarbejdet.  

 Herudover er det anført, at udstillingslokalet og den pågældende  

 swimming-pool også anvendes til privat brug, men ikke i et forhold, der  

 ændrer væsentligt ved den erhvervsmæssige anvendelse.
 Ved afgørelsen blev der lagt vægt på, at udstillingslokalet efter en  

 samlet bedømmelse fremtræder som en del af privatboligen.
Hvervepræmier Indtil 1 maj 1981 er hvervepræmier - fx bøger, plader, glasskåle, bestik,  

 service, duge mv, som bog- og pladeklubber m fl udleverer gratis til  

 medlemmerne som en art betaling for hvervning af nye medlemmer, normalt  

 blevet anset som en gaveydelse, for hvilke der efter lovens § 16, stk 3,  

 punkt e, ikke er fradragsret. (Evt fradragsret mod afgiftsberigtigelse ved  

 udtagelsen).
Nogle af disse virksomheder har dog ment, at hvervepræmier for deres  

 vedkommende ikke kunne betragtes som gaver, idet man anså en gave for at være  

 en ydelse, for hvilke der ikke kræves nogen modydelse.
Virksomhederne  

 henviste i de konkrete tilfælde til, at der skulle præsteres en modydelse fra  

 modtageren i form af indmeldelse af et nyt medlem, som yderligere skulle købe  

 en vis mængde varer, førend der blev opnået ret til hvervepræmier, samt at  

 der blev ført kontrol hermed.
I sådanne tilfælde har nogle virksomheder fået  

 tilladelse til at medregne indkøb af hvervepræmier til den indgående afgift,  

 ligesom der heller ikke skulle svares afgift efter lovens § 11, stk 1, ved  

 udlevering af sådanne hvervepræmier, der blev forhandlet af virksomheden.
 Fra den 1 maj 1981 blev ovennævnte praksis ændret til følgende  

 midlertidige ordning:
 Bog- og pladeklubber m fl kunne i alle tilfælde medregne afgiften for  

 indkøb af de omhandlede hvervepræmier til den indgående afgift.
 Virksomhedernes udlevering af de pågældende hvervepræmier skulle endvidere  

 med virkning fra ovennævnte tidspunkt i alle tilfælde medregnes til den  

 afgiftspligtige omsætning efter de almindelige regler, jf lovens §§ 11, stk  

 1, og 13, stk 1. Den afgiftspligtige værdi for hvervepræmierne skulle  

 fastsættes i overensstemmelse med bestemmelserne om byttehandel i lovens § 8,  

 stk 2.
Toldkamrene blev bemyndiget til i overensstemmelse med det ovenfor anførte  

 at imødekomme eventuelle ansøgninger om regulering af indgående af- gift med virkning 5 år tilbage fra ansøgningens indgivelse.
 Den midlertidige ordning blev dog af en virksomhed forelagt Østre  

 Landsret, hvor der pr 15 november 1982 er indgået forlig om nedennævnte  

 praksis med tilbagevirkende kraft ligeledes til den 1.5.1981:
 Hvervepræmier, der af bog- og pladeklubber m fl udleveres gratis til  

 medlemmer som en art betaling for hvervning af nye medlemmmer, betragtes som  

 gaveydelser efter lovens § 16, stk 3, punkt e.
 For varer indkøbt til hvervepræmier har virksomheden således ikke ret til  

 fradrag for indgående afgift, men der skal til gengæld heller ikke medregnes  

 nogen udgående afgift i forbindelse med udleveringen.
 For andre hvervepræmier, fx bøger og plader, der forhandles af  

 virksomheden, forholdes efter lovens § 11, stk 1 in fine, jf § 8, stk 1, 2.  

 punktum, dvs afgiftsberigtigelse ved udtagelsen på grundlag af indkøbs- eller  

 fremstillingsprisen.
 Toldkamret er bemyndiget til at foretage korrektion af afgiftstilsvaret  

 for ovennævnte midlertidige ordning, idet eventuelle krav om rentegodtgørelse  

 vedr for meget indbetalt merværdiafgift dog ikke kan imødekommes.
Højskoler m fl Højskoler m fl er efter lovens § 3, stk 6, fritaget for at svare afgift  

 ved udlejning af værelser og servering i forbindelse med afholdelse af  

egne kurser.
Fritagelsen omfatter derimod ikke udlejning og servering  

 i forbindelse med  fremmede kurser.
Med hensyn til den nærmere  

 afgrænsning mellem afgiftsfri og afgiftspligtig virksomhed på højskoler m fl  

 henvises til kap REGISTRERING.
Registrerede højskoler m fl kan til den indgående afgift fuldt ud medregne  

 afgiften på sådanne indkøb af varer og afgiftspligtige ydelser, som  

 udelukkende vedrører den omsætning, hvoraf der svares afgift.
Der vil i  

 praksis kun forekomme få indkøb af denne art.
 Til den indgående afgift kan endvidere medregnes den andel af afgiften af  

 skolens indkøb af varer og ydelser til fællesbrug, herunder vedligeholdelse  

 af bygninger, rengøring, varme mv samt kostforplejning og kontorhold, der  

 svarer til forholdet mellem den afgiftspligtige omsætning excl moms og  

 højskolens samlede omsætning (indtægter) excl moms, jf reglerne om delvis  

 fradragsret (blandet anvendelse). I de samlede indtægter skal ikke medregnes  

 generelle tilskud fra det offentlige og evt fra private.
Afgift vedrørende ny-, om- eller tilbygninger, der udelukkende anvendes  

 til undervisningsformål, kan ikke medregnes til den indgående afgift.
Det  

 samme gælder afgiften af indkøb af materiel, der udelukkende anvendes til  

 samme formål.
Inkassosalær Fradragsretten for afgift af inkassosalær i inkassosager tilkommer alene  

 kreditor, idet advokaten kun kan rette sit salærkrav mod kreditor (klienten),  

 for hvem ydelsen bliver præsteret.
Såfremt kreditor er en registreret virksomhed, og fordringen udelukkende  

 vedrører virksomhedens leverancer af varer og afgiftspligtige ydelser, har  

 virksomheden fuld fradragsret.
I disse tilfælde skal det omkostningskrav  

 vedrørende inkassosalær, som advokaten på kreditors vegne i et krævebrev  

 retter mod debitor, opgøres uden tillæg af afgift. (Hvis debitor skulle  

 godtgøre kreditor inkassosalær incl det fradragsberettigede afgiftsbeløb,  

 ville kreditor blive »beriget« med dette afgiftsbeløb).
Såfremt kreditor ikke har fradragsret, fx en ikke-registreret virksomhed,  

 kan afgiften medregnes i omkostningskravet mod debitor.
Debitor har dog ikke  

 fradragsret for afgiften.
Der er givet tilladelse til, at advokater i  

 ovennævnte tilfælde må specificere den afgift af inkassosalær, som er  

 indregnet i omkostningskravet.
Det er dog en betingelse, at det i en note på  

 krævebrevet anføres, at afgiftsbeløbet ifølge toldvæsenet ikke kan medregnes  

 til debitors indgående afgift.
 Det tilføjes, at advokater i inkassosager skal beregne afgift ved enhver  

 endelig eller aconto debitering af inkassosalær hos kreditor (klienten), og  

 at advokaten ved afregning overfor kreditor skal fakturere inkassoydelsen i  

 overensstemmelse med lovens § 17.
Kunstgenstande og malerier Der kan i visse tilfælde indrømmes registrerede virksomheder fradrag for  

 indgående afgift i forbindelse med indkøb af kunstgenstande og malerier til  

 brug ved udsmykning af virksomhedens lokaler.
Det vil normalt være en betingelse for fradragsret, at virksomhedens  

 lokaler ikke står i forbindelse med privat beboelse.
Lokaler, der indgår som  

 en del af boligen, kan ikke anses som virksomheders lokaler.
Dette gælder,  

 selv om lokalerne tillige anvendes i den pågældendes erhverv.
 Herefter må der ved vurderingen af, om der kan indrømmes fradragsret for  

 indkøb til ovennævnte formål, eller om indkøbet må anses for at være sket i  

 investeringsøjemed, for hvilket der ikke er fradragsret, lægges vægt på  

 virksomhedens øvrige forhold (branche, omsætning mv).
 Eksempelvis er der indrømmet en virksomhed, hvis aktiviteter bl a omfatter  

 handel med kunst og design (omsætning ca 9 mio kr), fradragsret i forbindelse  

 med indkøb af ca 20 malerier repræsenterende en værdi på ca 103 000 kr, heraf  

 afgift ca 21 000 kr.
 Endvidere har en fabrik (elektromedicinsk udstyr) med en årsomsætning på  

 ca 12 mio kr fået fradragsret for et afgiftsbeløb på ca 14 000 kr vedrørende  

 indkøb af forskellige kunstgenstande, herunder en skulptur (samlet pris ca 85  

 000 kr).
 Ved salg/udtagelse af fradragsberettigede genstande skal der beregnes  

 afgift efter de almindelige regler.
 For så vidt angår opgørelse af den afgiftspligtige værdi ved udtagelse til  

 fx privat brug henvises til reglerne herom i kap VÆ RDI (Driftsmidler, der  

 ikke er undergivet værdiforringelse).
Landsdelsorkestre Et landsdelsorkester kan - med de begrænsninger, som følger af lovens §  

 16, stk 3 - til den indgående afgift medregne afgift på indkøb, der  

 udelukkende vedrører de aktiviteter, hvoraf der skal svares afgift af  

 indtægterne.
Afgiften af indkøb, der udelukkende vedrører andre aktiviteter,  

 kan ikke medregnes til den indgående afgift.
Afgiften af indkøb, der vedrører  

 begge grupper aktiviteter, kan medregnes til den indgående afgift med en  

 andel af afgiften svarende til forholdet mellem antallet af koncerter, som  

 orkestret selv arrangerer, og det samlede antal koncerter, bortset fra  

 koncerter (båndindspilninger) for Danmarks Radio.
Et orkesters medvirken ved  

 fx operaforestillinger uden særskilt betaling anses ikke som koncerter og  

 medregnes således heller ikke ved opgørelsen af det samlede antal koncerter.
 Med hensyn til i hvilket omfang landsdelsorkestre skal svare afgift  

 henvises til kap REGISTRERING.
Leje af parkeringsplads mv Der er fra 1 januar 1985 ikke fradragsret for moms af lejeudgifter for  

 garager/parkeringspladser, der benyttes til indehaverens og personalets  

 personvogne.
For så vidt angår moms af lejeudgifter før 1 januar 1985 kan momsen  

 medregnes til virksomhedens indgående afgift.
Det er dog en betingelse, at  

 parkeringspladserne udelukkende er bestemt til parkering af køretøjerne i  

 arbejdstiden, og at parkeringspladserne ikke er beliggende i tilknytning til  

 indehaverens bolig.
 Der vil ligeledes kunne indrømmes registrerede virksomheder fradragsret  

 for merværdiafgiften af lejeudgifter til de af virksomheden lejede  

 parkeringsarealer til brug for virksomhedens kunder.
Virksomheder, som i forbindelse med et varesalg godtgør de af kunderne  

 afholdte udgifter til parkering i nærliggende parkeringshuse mv, har ingen  

 fradragsret herfor.
Der er i disse tilfælde tale om en ydelse, der er leveret  

 af den registrerede parkeringsvirksomhed til den pågældende kunde, og fradrag  

 i leverandørvirksomhedens afgiftsregnskab kan derfor ikke finde sted, jf  

 merværdiafgiftslovens § 15, stk 3, og § 18, stk 4.
Omkostninger ved udlejning af bankbokse De pengeinstitutter, der registreres for boksudlejning, kan til den  

 indgående afgift medregne afgiften på omkostninger i forbindelse med  

 installering af nye anlæg samt på omkostninger, der direkte kan henføres til  

 drift og vedligeholdelse af anlægget (reparation mv).
 Det er endvidere blevet godkendt, at der for den (ubetydelige) del af  

 afgiften på fællesomkostninger (lys, varme, rengøring, telefon o lign), der  

 kan henføres til boksanlægget, fastsættes et standardbeløb pr boks om året.
Dette beløb udgør Der skal ikke ske nedsættelse af disse beløb, selv om en boks evt ikke har  

 været udlejet hele året.
Omkostninger ved udstykning og salg af landbrugsjord Afgiften af landinspektør-, ejendomsmægler- og advokatsalær vil kunne  

 medregnes til den indgående afgift i forbindelse med landbrugsvirksomheders  

frasalg af jord, der har været anvendt af den registrerede  

 virksomhed.
Dette gælder, uanset hvorledes den frasolgte jord agtes anvendt.
 Afgiften af tilsvarende omkostninger i forbindelse med  ekspropriation  

 af landbrugsjord, fx til vejanlæg eller til kommunalt formål, vil  

 ligeledes kunne medregnes til den indgående afgift.
 Landbrugsvirksomheder har også fradragsret for de nævnte omkostninger i  

 tilfælde, hvor landbrugsjorden  udstykkes i enkelte byggegrunde, som  

 herefter sælges samlet eller enkeltvis.
 Der er ved afgørelsen lagt vægt på, at der i ovennævnte tilfælde  

 principielt sker en hel eller delvis afvikling af den afgiftspligtige  

 jordbrugsvirksomhed.
(For så vidt angår udstykning og salg af byggegrunde har man set bort fra,  

 at landbrugsvirksomheden i realiteten tillige driver selvstændig virksomhed  

 med salg af fast ejendom, der ikke er omfattet af afgiftspligten.
Afgørelsen  

 må derfor indtil videre ikke anvendes over for andre end egentlige  

 landbrugsvirksomheder).
Rutebiler og turistbusser Der har over for Ministeriet for Skatter og Afgifter, Departementet for  

 Told- og Forbrugsafgifter, været rejst spørgsmål om opgørelsen af den delvise  

 fradragsret for merværdiafgift i rutebilvirksomheder, der driver såvel  

 momspligtig som ikke-momspligtig virksomhed.
 Sagen drejer sig om, hvorvidt disse virksomheder ved opgørelsen af den  

 delvise fradragsret for merværdiafgift i henhold til § 1, stk 3, i  

 Ministeriet for Skatter og Afgifters bekendtgørelse nr 311 af 26 maj 1978 er  

 berettiget til at medregne indtægter ved salg af sådanne rutebiler og  

 turistbusser, hvoraf der efter lovens § 11, stk 4, principielt skal svares  

 afgift, men som er fritaget herfor i medfør af bekendtgørelsens § 9, stk 3.
 Departementet har truffet afgørelse om, at  salg af ovennævnte  

 rutebiler og turistbusser, der afsættes uden, at der skal svares afgift, ikke  

 kan medregnes ved opgørelsen af den delvise fradragsret efter  

 bekendtgørelsens § 1, stk 3.
 Afgørelsen betyder tillige, at  salg af turistbusser, der alene har  

 været anvendt til afgiftsfri personbefordring, heller ikke skal medregnes ved  

 opgørelse af fradragsretten, som i givet fald ville blive påvirket i  

 negativ retning.
 Der er henvist til artikel 19, stk 2, i EF's 6. momsdirektiv, hvorefter  

 der ved beregning af pro rata-satsen (fradragsprocenten) ses bort fra  

 omsætningsbeløb, som vedrører investeringsgoder benyttet af den  

 afgiftspligtige person i dennes virksomhed.
 Departementet har under hensyn til, at der har hersket usikkerhed om  

 bestemmelsen, og at der ikke i alle tilfælde er administreret i  

 overensstemmelse med foranstående, efter omstændighederne tilladt, at  

afgørelsen får virkning fra den 1 januar 1982.
Overgangsregler Toldkamret vil kunne imødekomme anmodninger fra rutebilvirksomheder om  

 regulering af indgående afgift for perioden 1 oktober 1978 - 31 december  

 l981, hvis virksomheden ikke har medregnet indtægter ved salg af rutebiler og  

 turistbusser ved opgørelsen af den delvise fradragsret.
Ved opgørelse af fradragsretten medregnes indtægter ved salg af rutebiler  

 og turistbusser i såvel omsætningen af varer og afgiftspligtige ydelser som i  

 den samlede omsætning på betingelse af, at køretøjerne er anvendt i  

 forbindelse med momspligtig virksomhed (fx reklame og fragt). Indtægter ved  

 salg af turistbusser, der udelukkende er indkøbt med henblik på turistkørsel  

 (personbefordring), og som er solgt i overgangsperioden, kan ikke medregnes i  

 omsætningen af varer og afgiftspligtige ydelser, selv om turistbusserne  

 lejlighedsvis har været indsat som afløservogne på ruter med fragtkørsel.
For  

 sådanne turistbusser gælder, at indtægten herved alene skal medregnes til den  

 samlede omsætning.
Ved vurderingen af, om en turistbus (på hvide  

 nummerplader) anvendes i forbindelse med momspligtige aktiviteter, vil der  

 kunne lægges vægt på, om virksomheden har foretaget afgiftsberigtigelse efter  

 de regler, der var gældende ved salg af tilsvarende busser før 1. oktober  

 1978.
 Køretøjer, der er anskaffet i overgangsperioden, og for hvilke fradraget  

 ved anskaffelsen har udgjort over 20 pct, er omfattet af reglerne om  

 regulering af indgående afgift for investeringsgoder.
 Der vil dog efter omstændighederne kunne ses bort fra en sådan  

 reguleringfor den resterende del af reguleringsperioden, hvis virksomheden  

 vælger at begrænse fradraget ved anskaffelsen til 20 pct af afgiften.
 Det bemærkes, at denne adgang kun omfatter køretøjer, der er anskaffet i  

 perioden indtil 1. januar 1982.
 Eksempel:
Køretøjer, der er anskaffet og anvendt til momspligtige formål, omfattes  

 af reglerne om regulering af indgående afgift for investeringsgoder.
Dette  

 gælder også køretøjer, der er anskaffet i tiden indtil 1 januar 1982. Efter  

 ovennævnte eksempel skal virksomheden i regnskabsåret 1982 foretage  

 regulering således:
 I årene 1983-85 skal der tilsvarende foretages regulering alt efter  

 fradragsprocentens størrelse i de enkelte regnskabsår.
 Hvis fradragsretten for disse køretøjer begrænses til 20 pct af afgiften,  

 kan virksomheden som et led i overgangsperioden undlade at foretage  

 regulering.
Skovejeres indkøb og udlevering af farvet benzin I forbindelse med gennemførelsen af den ny benzinafgiftslov, der trådte i  

 kraft den 1 januar 1983, er det som en praktisk foranstaltning tilladt, at  

 farvet benzin, som ansatte skovarbejdere anvender til drift af motorsave,  

 faktureres til og betales af den momsregistrerede skovejer.
 Som følge af de særlige overenskomstmæssige forhold, hvorefter  

 skovarbejderne selv skal afholde udgifter til materiel mv såsom motorsav og  

 benzin til drift heraf, er det endvidere tilladt, at skovejeren foretager  

 modregning af benzinens indkøbspris i skovarbejderens løn.
Registrerede skovejere m fl er berettiget til at medregne afgiften  

 vedrørende indkøb af farvet benzin til den indgående afgift efter lovens  

 almindelige regler.
Ved modregning af benzinens indkøbspris i skovarbejderens  

 løn skal der dog svares afgift efter momsloven.
Ædelmetaller og ædelstene Afgift vedrørende indkøb af ædelmetal og ædelstene kan medregnes til den  

 indgående afgift - såfremt de indkøbte varer skal anvendes i forbindelse med virksomhedens  

 produktion, eller - såfremt de indkøbte varer er bestemt til videresalg.
Det er dog en  

 betingelse, at virksomheden driver egentlig erhvervsmæssig virksomhed med  

 løbende køb og salg af sådanne varer.
Ved vurdering heraf må der bl a lægges  

 vægt på virksomhedens art, og øvrige forhold, herunder om de pågældende varer  

 søges solgt uanset den aktuelle markedspris, fx ved gennemførelse af  

 salgsfremstød (annoncering mv).
I andre tilfælde vil der som en hovedregel ikke kunne indrømmes  

 fradragsret, idet indkøbet ikke kan anses for at vedrøre den afgiftspligtige  

 virksomhed, men for at være foretaget i investeringsøjemed, jf lovens § 16,  

 stk 1. Dette gælder uanset, at der sker lejlighedsvis salg af indkøbte  

 ædelmetaller mv.
Der skal ikke svares afgift ved salg af ædelmetaller mv, for  

 hvilket der ikke er fradragsret ved indkøbet.
Eksempelvis kunne et selskab, som drev virksomhed med opdræt, handel og  

 eksport af fisk (dambrug) samt finansieringsvirksomhed, ikke indrømmes  

 fradragsret i forbindelse med indkøb af ædelmetaller (barrer). Selskabet  

 agtede at videresælge varerne, når markedsprisen var mest gunstig, eller  

 såfremt man i givet fald manglede likvid kapital.
Selv om der i enkelte  

 tilfælde var sket videresalg af ædelmetalbarrer dels til udenlandske købere  

 og dels ved tilbagesalg til leverandøren, blev selskabets indkøb anset for at  

 være foretaget i investeringsøjemed.
Ægte tæpper Der kan i visse tilfælde indrømmes registrerede virksomheder fradrag for  

 indgående afgift i forbindelse med indkøb af ægte tæpper til brug i  

 virksomhedens lokaler.
Det vil normalt være en betingelse for fradragsret, at virksomhedens  

 lokaler ikke står i forbindelse med privat beboelse.
Lokaler, der indgår som  

 en del af boligen, kan ikke anses som virksomhedens lokaler.
Dette gælder,  

 selv om lokalerne tillige anvendes i den pågældendes erhverv.
 Herefter må der ved vurderingen af, om der kan indrømmes fradragsret for  

 indkøb af ægte tæpper, eller om indkøbet må anses for at være sket i  

 investeringsøjemed, for hvilket der ikke er fradragsret, lægges vægt på  

 virksomhedens øvrige forhold (branche, omsætning mv), herunder om  

 ligningsmyndigheden har godkendt skattemæssig afskrivning.
Eksempelvis kunne en edb-service- og konsulentvirksomhed  ikke  

 indrømmes fradragsret i forbindelse med indkøb af et ægte tæppe.
Der blev  

 herved lagt vægt på, at tæppet var anbragt i virksomhedens kontor- og  

 mødelokale beliggende i kælderetagen i et parcelhus, hvor virksomhedens  

 indehavere boede.
Tæppets pris var ca 37 000 kr, medens virksomhedens årlige  

 omsætning udgjorde ca 700 000 kr.
Tæppet kunne  ikke anses som et  

 driftsmiddel, der udelukkende vedrører virksomhedens omsætning af varer og  

 afgiftspligtige ydelser, jf lovens § 16, stk 1.
En tilsvarende virksomhed kunne heller ikke indrømmes fradragsret ved  

 indkøb af 7 ægte tæpper til en samlet pris af ca 175 000 kr, selv om tæpperne  

 blev anbragt i virksomhedens lokaler, som ikke stod i forbindelse med privat  

 beboelse.
Virksomhedens årlige omsætning udgjorde ca 2,5 mio kr.
Tæpperne  

 kunne på denne baggrund  ikke anses som driftsmidler, der udelukkende  

 vedrører virksomhedens omsætning af varer og afgiftspligtige ydelser, jf  

 lovens § 16, stk 1.
Et apotek fik fradragsret ved indkøb af et ægte tæppe til en pris af ca 44  

 000 kr, heraf afgift ca 7 000 kr.
Tæppet var anbragt i apotekets  

chefkontor,  der ikke var beliggende i tilknytning til privat  

 beboelse.
Apotekets årlige omsætning udgjorde ca 12 mio kr.
Selv om der kunne  

 rejses spørgsmål om, hvorvidt tæppet tjente rent repræsentative formål, blev  

 der ved afgørelsen lagt vægt på, at ligningsmyndigheden i det konkrete  

 tilfælde havde tilladt skattemæssig afskrivning på tæppet.
Som begrundelse  

 herfor angives, at tæpper anses som driftsmidler, der er underkastet  

 værdiforringelse, når m2-prisen ikke overstiger 5 000 kr. (Dette gælder dog  

 ikke tæpper, som er købt med en såkaldt tilbagekøbsgaranti). Der skal svares  

 afgift ved salg eller udtagelse af fradragsberettigede ægte tæpper.
Den  

 afgiftspligtige værdi ved udtagelse til fx privat brug fastsættes efter  

 reglerne herom i kap VÆRDI (Driftsmidler, der ikke er undergivet  

 værdiforringelse).
