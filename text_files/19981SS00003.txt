Beretning afgivet af Tilsynet i henhold til  

 grundlovens § 71, stk. 7, den 30. september 1999 Beretning om tilsynets virksomhed i folketingsåret  

 1998-99 Indholdsfortegnelse 1. 	Indledning 2. 	Konkrete sager 3. 	Henvendelser og spørgsmål til ministre og andre 3.1. 	Tilsynets adgang til at aflægge uanmeldte besøg 3.2. 	Skadestuer 3.3. 	Tvangsbehandling med el-stimulation 3.4. 	Tvangsbehandling af legemlige lidelser 3.5. 	Forsøgsbehandling 3.6. 	Registreringspraksis og tvangsstatistik 3.7. 	Patientindflydelse 3.8. 	Information om klageadgang 3.9. 	Dødsfald 3.10. 	Udslusningstilbud 3.10.1. 	Overbelægning eller uhensigtsmæssig tidlig  

 udskrivning 3.10.2. 	Udskrivningsklare patienter 3.10.3. 	Botilbud inden for sygehusvæsenets rammer 3.10.4. 	Patienters afvisning af udslusningstilbud 3.10.5. 	Ventetid i Københavns Amt 3.10.6. 	Sct.
Hans Hospitals botilbud 3.11. 	Særlige problemer for en mindre gruppe sindslidende 3.12. 	Magtanvendelse m.v.
3.13. 	Detentionsanbringelser 4. 	Besøg på psykiatriske afdelinger m.v.
4.1. 	Rigshospitalets Psykiatriske Afdeling O 4.2. 	Sct.
Hans Hospital 4.3. 	Projekt Udenfor 4.4. 	Amtssygehuset Fjorden 4.5. 	Psykiatrisk Afdeling ved Kolding Sygehus 4.6. 	Psykiatrisk Afdeling ved Horsens Sygehus 4.7. 	Bispebjerg Hospitals Psykiatriske Afdeling E (besøg) 4.8. 	Bispebjerg Hospitals Psykiatriske Afdeling E (indvielse) 4.9. 	Psykiatrisk Afdeling i Randers 4.10. 	Amtshospitalet i Nykøbing Sjælland 4.11. 	Grønnehaveskolen 4.12. 	Hvidovre Hospitals Psykiatriske Afdeling 4.13. 	Amtssygehuset, Psykiatrisk Afdeling ved Ribe 4.14. 	Psykiatrisk Afdeling i Middelfart og Psykiatrisk Afdeling  

 på Odense Universitetshospital 5. 	Opfølgning på tidligere besøg på  

 psykiatriske afdelinger m.v.
6. 	Gennemgang af den reviderede psykiatrilov 7. 	Møder med foreninger m.v.
7.1. 	Møde med Landsforeningen af Patientrådgivere og  

 Bistandsværger i Danmark 7.2. 	Møde med Dansk Psykiatrisk Selskab 8. 	Deltagelse i konferencer m.v.
8.1. 	Symposium om psykiatriloven 8.2. 	Konference om de psykisk syges retssikkerhed 9. 	Folder om tilsynets virksomhed 1. Indledning Tilsynet har i løbet af folketingsåret  

 1998-99 afholdt 8 møder og behandlet en række generelle og  

 konkrete sager.
Tilsynet har endvidere sammen med Folketingets Sundhedsudvalg  

 holdt møde med Sundhedsministeriet.
Herudover har tilsynet holdt  

 møder med foreninger m.v. og deltaget i konferencer m.v.
Tilsynet har  

 endelig besøgt en række psykiatriske afdelinger og et  

 socialpsykiatrisk projekt samt en skole for personer med psykiske  

 vanskeligheder.
 De generelle og konkrete sager har sammen med  

 besøgene, møderne og konferencerne givet anledning til, at  

 tilsynet har rettet henvendelse og stillet spørgsmål til  

 sundhedsministeren, socialministeren, justitsministeren og  

 forskningsministeren samt Hovedstadens Sygehusfællesskab og forskellige  

 amtskommuner.
 I det forløbne folketingsår har tilsynet i  

 øvrigt udarbejdet en folder om sin virksomhed.
2. Konkrete sager Tilsynet har i løbet af folketingsåret  

 modtaget et meget stort antal henvendelser fra og om enkeltpersoner, som  

 administrativt er berøvet deres frihed.
En del af disse henvendelser  

 har vedrørt spørgsmål, som ligger uden for tilsynets  

 kompetence, herunder spørgsmål om lovligheden af selve  

 frihedsberøvelsen.
Andre sager har tilsynet fundet det mest  

 hensigtsmæssigt at henvise eller videresende til de administrative  

 klage- eller tilsynsmyndigheder på det pågældende  

 retsområde.
Tilbage er et antal sager vedrørende selve  

 behandlingen under frihedsberøvelsen.
Tilsynet har behandlet disse  

 sager, som bl.a. har givet anledning til anmeldte og uanmeldte besøg  

 på psykiatriske afdelinger.
3. Henvendelser og spørgsmål til ministre og andre Tilsynet har i det forløbne folketingsår  

 rettet henvendelse til og stillet spørgsmål til  

 sundhedsministeren, socialministeren, justitsministeren og  

 forskningsministeren samt Amtsrådsforeningen, Hovedstadens  

 Sygehusfællesskab og forskellige amtskommuner.
Endvidere har tilsynet  

 rettet henvendelse til Folketingets Sundhedsudvalg og Folketingets  

 Retsudvalg.
I det følgende omtales nogle af de sager, som  

 henvendelserne og spørgsmålene har omhandlet.
3.1. Tilsynets adgang til at aflægge uanmeldte besøg Tilsynet aflægger som led i sin virksomhed  

 både anmeldte og uanmeldte besøg på institutioner, hvor  

 administrativt frihedsberøvede er anbragt.
Gennemførelsen af  

 tilsynets uanmeldte besøg forudsætter, at institutionernes  

 personale er gjort bekendt med tilsynets adgang til at aflægge  

 sådanne besøg.
Tilsynet fik efter sine uanmeldte besøg på  

 henholdsvis Rigshospitalets Psykiatriske Afdeling O og Sct.
Hans Hospital,  

 jf. afsnit 4.1. og 4.2., oplyst af Hovedstadens Sygehusfællesskab, at  

 personalet de nævnte steder er gjort opmærksom på tilsynets  

 adgang til at aflægge uanmeldte besøg.
Der blev dog samtidig  

 givet udtryk for, at der på forskellig vis ville blive taget skridt til  

 at sikre, at personalet fortsat har kendskab til tilsynets adgang til at  

 aflægge uanmeldte besøg.
 Tilsynets henledte på denne baggrund  

 Amtsrådsforeningens opmærksomhed på, at det på de af  

 amtskommunernes institutioner, hvor administrativt frihedsberøvede  

 personer er anbragt, også kan være hensigtsmæssigt at tage  

 skridt til at sikre, at personalet fortsat har kendskab til tilsynets adgang  

 til at aflægge uanmeldte besøg.
3.2. Skadestuer På baggrund af en konkret sag om  

 påtænkte ændringer af en psykiatrisk skadestue stillede  

 tilsynet sundhedsministeren spørgsmål om forskellige forhold  

 vedrørende psykiatriske og somatiske skadestuer.
 Af sundhedsministerens svar fremgik det bl.a., at  

 psykiatriloven   med de dertil knyttede retsgarantier   hverken finder  

 anvendelse på psykiatriske eller somatiske skadestuer, og at  

 tvangsforanstaltninger over for psykisk syge personer på disse  

 skadestuer efter omstændighederne vil kunne finde sted ud fra  

 almindelige nødværge- eller nødretssynspunkter.
3.3. Tvangsbehandling med el-stimulation Folketingets Retsudvalg fik under behandlingen af  

 revisionen af psykiatriloven den forståelse, at el-stimulation ikke  

 anvendes under tvang, medmindre der foreligger en aktuel eller potentiel  

 livstruende tilstand.
Det fremgår imidlertid af resultaterne af Per  

 Maegaard Poulsens psykiatrilovsundersøgelse, at tvangsbehandling med  

 el-stimulation ikke er helt sjældent forekommende.
Tilsynet bad  

 på den baggrund sundhedsministeren om at redegøre for  

 sammenhængen mellem på den ene side Folketingets Retsudvalgs  

 forståelse og på den anden side Per Maegaard Poulsens resultater.  

 Sundhedsstyrelsen oplyste i en udtalelse, hvortil sundhedsministeren henholdt  

 sig, bl.a.:
» Sundhedsstyrelsen har ( .) ikke en egentlig forklaring  

 på den forholdsvis høje forekomst af tvangsmæssig  

 el-stimulationsbehandling, som ikke nødvendigvis viser den reelle  

 forekomst i forhold til andre former for tvangsbehandling.
Styrelsen vil med udgangen af 1999 have mulighed for at  

 vurdere forekomsten af tvangsbehandling med el-stimulation, når  

 opgørelser i det nye registreringssystem foreligger for flere  

 kvartaler.« Efterfølgende bad tilsynet sundhedsministeren om  

 med udgangen af 1999 at oplyse, hvorledes ministeren vurderer forekomsten af  

 tvangsbehandling med el-stimulation.
3.4. Tvangsbehandling af legemlige lidelser Da tilsynet havde konstateret, at der herskede en vis  

 tvivl herom blandt personalet på de psykiatriske afdelinger, bad  

 tilsynet sundhedsministeren redegøre for proceduren i forbindelse med  

 tvangsbehandling af legemlige lidelser hos sindslidende patienter, der er  

 indlagt på en somatisk afdeling.
Sundhedsministeren svarede bl.a.:
» Politiet medvirker ikke i denne procedure, jf. lovens §  

 13, stk. 1, 2. pkt., jf. § 6, stk. 3, der ikke henviser til § 7, stk. 1, om,  

 at politiet træffer bestemmelse om tvangsindlæggelsens  

 iværksættelse og yder bistand hertil.
Der skal således ikke  

 foreligge anmodning (politierklæring) fra politiet til den psykiatriske  

 afdeling om tvangsindlæggelse.
Begrundelsen herfor er, at patienten på  

 tvangsindlæggelsestidspunktet allerede er indlagt.
Der skal altså  

 ikke ske en fysisk flytning af patienten, hvorfor politiets bistand til  

 iværksættelse og gennemførelse af tvangsindlæggelsen  

 er unødvendig.
Sundhedsministeriet har ved brev af 26. februar 1999  

 orienteret alle psykiatriske afdelinger m.fl. om reglerne for  

 tvangsbehandling af somatisk lidelse efter psykiatrilovens § 13.« 3.5. Forsøgsbehandling Psykiatrilovens § 23 indeholder regler om  

 forsøgsbehandling inden for psykiatrien.
Efter bestemmelsen må  

 forsøgsbehandling ikke gennemføres over for  

 frihedsberøvede patienter eller med tvang gennemføres over for  

 frivilligt indlagte patienter.
Tilsynet bad sundhedsministeren  

 redegøre for forståelsen af bestemmelsen, herunder for  

 forståelsen af begrebet forsøgsbehandling.
Sundhedsministeren  

 svarede bl.a.:
» 3.6. Registreringspraksis og tvangsstatistik Tilsynet konstaterede i forbindelse med sit besøg  

 på Psykiatrisk Afdeling ved Horsens Sygehus, jf. afsnit 4.6., at selv  

 om ensartet registreringspraksis må betragtes som en afgørende  

 forudsætning for udarbejdelsen af en brugbar tvangsstatistik, har der  

 hersket tvivl om, hvilken registreringspraksis der skulle følges.
Tilsynet anmodede på den baggrund sundhedsministeren  

 om oplysninger om, hvorvidt det i forbindelse med udfærdigelsen af nye  

 tvangsprotokolskemaer m.v. er sikret, at der på de enkelte psykiatriske  

 afdelinger ikke hersker tvivl om, hvilken registreringspraksis der fremover  

 skal følges.
Sundhedsministeren svarede bl.a., at Sundhedsstyrelsen  

 såvel på selve tvangsprotokolskemaet som i en tilhørende  

 vejledning har præciseret reglerne for registrering af  

 tvangsbehandlinger.
Sundhedsministeren tilføjede:
» Alt i alt forventer jeg, at ovennævnte tiltag vil  

 øge validiteten og anvendeligheden af Sundhedsstyrelsens  

 tvangsstatistik.« 3.7. Patientindflydelse Tilsynet har i forbindelse med sine besøg på  

 psykiatriske afdelinger hørt patientønsker om møder,  

 hvor læger, plejepersonale og øvrigt personale sammen med  

 patienterne drøfter forskellige spørgsmål.
Tilsynet bad  

 på den baggrund sundhedsministeren om at oplyse , hvilke overvejelser  

 bemyndigelsesbestemmelsen om patientindflydelse på psykiatriske  

 afdelinger, jf. psykiatrilovens § 30, giver anledning til.
Sundhedsministeren  

 svarede bl.a.:
» Sundhedsministeriet er i færd med at udarbejde  

 udkast til ny bekendtgørelse om patientindflydelse.
Det forventes, at  

 bekendtgørelsen kan træde i kraft ved årsskiftet.« 3.8. Information om klageadgang Psykiatriske patienter er ofte i en situation, hvor de  

 må støtte sig til andres råd og vejledning.
Tilsynet er  

 derfor i sit arbejde meget opmærksom på den mundtlige og  

 skriftlige information, som patienterne får om deres rettigheder m.v.  

 Bl.a. finder tilsynet det rigtigst, at der, når tvangsanvendelse kommer  

 på tale, udleveres skriftlig information som f.eks.  

 Sundhedsministeriets pjece »Tvang i psykiatrien  

 om psykiatriske patienters rettigheder ved tvangsindgreb« til patienter, pårørende og  

 patientrådgivere, medmindre det er helt klart, at de  

 pågældende har det nødvendige kendskab til de rettigheder,  

 som tvangen udløser.
Da det imidlertid ikke af Sundhedsministeriets pjece  

 udtrykkeligt fremgår, hvortil man klager over udarbejdelsen af  

 koordinationsplaner og udveksling af oplysninger om private forhold, stillede  

 tilsynet sundhedsministeren spørgsmål herom.
Efter at have  

 redegjort for baggrunden for, at klageadgangen vedrørende de  

 nævnte forhold ikke er medtaget i pjecen, tilføjede  

 sundhedsministeren:
» Ministeriet er derfor indstillet på at medtage denne  

 information ved førstkommende nyudgivelse eller genoptryk af  

 pjecen.« 3.9. Dødsfald Tilsynet fik i forbindelse med sine besøg på  

 Rigshospitalets Psykiatriske Afdeling O og Sct.
Hans Hospital, jf. afsnit  

 4.1. og 4.2., oplyst af Hovedstadens Sygehusfællesskab, at henholdsvis  

 5 og 30 patienter siden 1. januar 1996 er afgået ved døden,  

 medens de har været indlagt de nævnte steder.
Idet tilsynet bemærkede, at det ikke er muligt for  

 tilsynet at vurdere, om hyppigheden af dødsfald blandt psykiatriske  

 patienter på Rigshospitalets Psykiatriske Afdeling O og Sct.
Hans  

 Hospital afspejler den generelle hyppighed af dødsfald blandt  

 psykiatriske patienter på landets psykiatriske sygehuse og afdelinger,  

 henledte tilsynet såvel Folketingets Sundhedsudvalgs som  

 sundhedsministerens opmærksomhed på forholdet.
Sundhedsministeren  

 har i et svar til Folketingets Sundhedsudvalg kommenteret forholdet og i den  

 forbindelse bl.a. udtalt:
» Der er ikke en entydig sammenhæng mellem få  

 dødsfald på et psykiatrisk sygehus eller en psykiatrisk afdeling  

 og god kvalitet i behandlingen.
Få dødsfald på en  

 psykiatrisk afdeling kan f.eks. være et tegn på dårlig  

 behandlingskvalitet, hvis patienterne fra afdelingen hyppigere begår  

 selvmord efter udskrivelse end på andre tilsvarende psykiatriske  

 afdelinger.
Jeg har noteret mig oplysningerne fra § 71-tilsynet  

 vedrørende hyppigheden af dødsfald blandt psykiatriske  

 patienter på henholdsvis Rigshospitalets psykiatriske afdeling O og  

 Sct.
Hans Hospital, men finder på baggrund af ovenstående ikke  

 anledning til at foretage mig yderligere.« 3.10. Udslusningstilbud Tilstrækkeligt mange og differentierede  

 udslusningstilbud i form af bl.a. midlertidige og længerevarende  

 botilbud er i mange tilfælde en afgørende forudsætning  

 for, at patienter efter udskrivning fra psykiatrisk afdeling socialt og  

 helbredsmæssigt kommer videre på en tilfredsstillende  

 måde.
Det er derfor af stor betydning, at der er  

 tilstrækkeligt mange og differentierede udslusningstilbud, herunder  

 ikke mindst midlertidige og længerevarende botilbud.
Således er  

 der da også i servicelovens kapitel 18 fastsat regler om botilbud.
3.10.1. Overbelægning eller uhensigtsmæssig tidlig  

 udskrivning På baggrund af sine besøg på  

 psykiatriske afdelinger udtalte tilsynet i et brev til socialministeren  

 bl.a.:
» Ingen af disse valgmuligheder er tilfredsstillende, idet  

 overbelægning på den ene side vanskeliggør den  

 behandlingsmæssige indsats og øger risikoen for  

 tvangsanvendelse, og uhensigtsmæssig tidlig udskrivning på den  

 anden side øger risikoen for tilbagefald og genindlæggelse.« 3.10.2. Udskrivningsklare patienter Tilsynet har i forbindelse med sine besøg på  

 psykiatriske afdelinger i flere tilfælde konstateret   og kritiseret  

 at der på grund af mangel på passende kommunale og amtskommunale  

 udslusningstilbud befinder sig en del udskrivningsklare patienter på  

 afdelingerne.
At der er tale om et generelt   og voksende   problem  

 fremgår af et notat, som Sundhedsministeriet har fremsendt til  

 Folketingets Sundhedsudvalg.
Notatet vedrører antallet af  

 færdigbehandlede patienter, som venter på plejehjemsplads m.v.
Af  

 notatet fremgår det bl.a., at der den 1. december 1998 på  

 landsplan var 282 færdigbehandlede psykiatriske ventepatienter.  

 Endvidere fremgår det, at antallet af psykiatriske ventepatienter er  

 steget med 100 fra 1993 til 1998, og at ventetiden på det psykiatriske  

 område tilsyneladende er steget fra 1997 til 1998.
 Tilsynet vil fortsat   ikke mindst i forbindelse med sine  

 besøg på psykiatriske afdelinger m.v.   sætte fokus  

 på problemet med udskrivningsklare patienter, som alene venter på  

 passende kommunale og amtskommunale udslusningstilbud.
3.10.3. Botilbud inden for sygehusvæsenets rammer Tilsynet bad sundhedsministeren oplyse, hvorledes  

 mulighederne er for inden for sygehusvæsenets rammer at etablere  

 botilbud m.v. for psykiatriske patienter.
Sundhedsministeren svarede:
» Der er ikke nogen regler i sygehusloven vedrørende  

 etablering af botilbud for psykiatriske patienter.
I det omfang  bolignende  

 tilbud etableres inden for sygehusvæsenets rammer, f.eks. med henblik  

 på udslusning, skal det ses som et led i behandlingen af  

 patienterne.
Det bemærkes, at amtskommunerne efter den sociale  

 lovgivning er forpligtede til at sørge for det nødvendige antal  

 pladser i boformer, der er egnet til længerevarende ophold til personer  

 med betydeligt nedsat fysisk og/eller psykisk funktionsevne.« 3.10.4. Patienters afvisning af udslusningstilbud Tilsynet er i forbindelse med sine besøg på  

 sygehusenes psykiatriske afdelinger blevet opmærksom på, at der  

 på sygehusenes psykiatriske afdelinger befinder sig udskrivningsklare  

 patienter, som ikke ønsker at tage imod relevante socialpsykiatriske  

 botilbud m.v., fordi ophold i et socialpsykiatrisk botilbud m.v. er forbundet  

 med egenbetaling i modsætning til ophold på et sygehus.
Tilsynet stillede på den baggrund en række  

 spørgsmål, som blev drøftet med socialministeren i et  

 samråd.
Med samrådet havde tilsynet først og fremmest til  

 hensigt at gøre ministeren opmærksom på forholdet,  

 således at der f.eks. i forbindelse med ministeriets udarbejdelse af  

 vejledninger i tilknytning til de nye regler om magtanvendelse og andre  

 indgreb i selvbestemmelsesretten m.v. kan tages fornødent hensyn  

 hertil.
 I forbindelse med samrådet nævnte tilsynets  

 medlemmer bl.a. værdien af udskrivningsaftaler og lignende, behovet for  

 hjælp til administration af pensioner m.v. og kravet om reel mulighed  

 for at fravælge servicetilbud i det samlede botilbud samt retten til at  

 klage over priser og over manglende muligheder for at fravælge.
 Sundhedsministeren oplyste i øvrigt i et svar til  

 tilsynet, at hverken ministeriet selv eller Socialministeriet ligger inde med  

 oplysninger om udskrivningsklare patienter, som ikke ønsker at tage  

 imod relevante socialpsykiatriske botilbud m.v.
3.10.5. Ventetid i Københavns Amt På baggrund af en konkret henvendelse om en patient,  

 som er visiteret til en psykiatrisk boinstitution, hvortil ventetiden er  

 meget lang, og som i ventetiden er henvist til at opholde sig på en  

 flersengsstue på Københavns Amts Sygehus i Glostrup, anmodede  

 tilsynet om Københavns Amts kommentarer.
Henvendelsen og kommentarerne gav tilsynet anledning til  

 at udtale, at det efter tilsynets opfattelse er kritisabelt, at ventetiden  

 til botilbud er så lang, og at patienten i den lange ventetid er  

 henvist til at dele stue med andre patienter.
Tilsynet opfordrede på  

 denne baggrund Københavns Amt til at intensivere den allerede  

 igangsatte etablering af nye botilbud samt til at fastholde og udbygge  

 moderniseringsindsatsen og i den forbindelse lægge vægt på  

 etablering af enestuer.
3.10.6. Sct.
Hans Hospitals botilbud Som det fremgår af afsnit 3.10.1. og 3.10.2., er der  

 generelt mangel på passende kommunale og amtskommunale  

 udslusningstilbud, herunder botilbud.
På denne baggrund anmodede  

 tilsynet Københavns Kommune om at kommentere oplysninger fra Sct.
Hans  

 Hospital om, at Københavns Kommune ikke har tilkendegivet nogen  

 interesse i at drive de botilbud, som Sct.
Hans Hospital råder over, og  

 som ifølge hospitalet udgør en funktion, der principielt  

 bør varetages uden for sygehusvæsenet.
Københavns Kommune  

 svarede bl.a.:
» Familie- og Arbejdsmarkedsforvaltningen har taget kontakt  

 til Sct.
Hans Hospital med henblik på en nærmere afklaring af  

 bl.a. de driftsmæssige og økonomiske forhold i forbindelse med  

 en overflytning af alle eller en del af boligerne.« 3.11. Særlige problemer for en mindre gruppe sindslidende Tilsynet blev i forbindelse med sit besøg på  

 Projekt Udenfor, jf. afsnit 4.3., gjort opmærksom på nogle af de  

 særlige problemer, der er forbundet med indsatsen for den mindre gruppe  

 sindslidende, som er karakteriseret ved et sammenfald af tunge psykiatriske  

 og meget tunge sociale problemer.
Problemerne medfører bl.a., at denne  

 gruppe sindslidende undertiden må undergives frihedsberøvelse og  

 anden tvang i psykiatrien.
Et af de særlige problemer er, at denne gruppe  

 sindslidende alt for ofte ikke bliver tilbudt en støtte- og  

 kontaktperson eller bliver tilbudt en støtte- og kontaktperson, som  

 savner de nødvendige faglige kvalifikationer.
Tilsynet bad på  

 baggrund af besøget socialministeren om kommentarer til bl.a. dette  

 problem.
Socialministeren svarede bl.a.:
» 3.12. Magtanvendelse m.v.
I forbindelse med sin behandling af forslag til lov om  

 ændring af lov om social service og lov om retssikkerhed og  

 administration på det sociale område (Om magtanvendelse og andre  

 indgreb i selvbestemmelsesretten m.v. og om øget fleksibilitet i  

 sammensætningen af koordinationsudvalg) bad Folketingets Socialudvalg  

 socialministeren oplyse, hvordan ministeren vil sikre, at de  

 funktionshæmmede gøres bekendt med muligheden for at rette  

 henvendelse til tilsynet.
Socialministeren svarede bl.a., at den personkreds,  

 som lovforslaget omfatter, må antages at være omfattet af  

 tilsynets kompetence.
Socialministeren tilføjede:
» Der vil blive indarbejdet et afsnit herom i den kommende  

 vejledning om magtanvendelse og andre indgreb i selvbestemmelsesretten  

 m.v.« 3.13. Detentionsanbringelser Af justitsministerens besvarelse af et  

 spørgsmål fra Folketingets Retsudvalg fremgik det bl.a., at  

 detentionsanbringelse formentlig skal betragtes som en  

 frihedsberøvelse uden for strafferetsplejen.
Dette betyder, at  

 spørgsmål om detentionsanbringelser falder inden for tilsynets  

 kompetence.
Tilsynet stillede på den baggrund justitsministeren  

 spørgsmål om registrering, antal og varighed af  

 detentionsanbringelser.
Justitsministeren svarede bl.a., at politikredsene i  

 forbindelse med anbringelse af personer i detentionen foretager en  

 registrering heraf, at politikredsene én gang årligt indberetter  

 antallet af detentionsanbringelser til Rigspolitichefen, og at en  

 gennemsnitlig detentionsanbringelse erfaringsmæssigt strækker sig  

 over relativt få timer.
Justitsministeren besvarede endvidere tilsynets  

 spørgsmål om detentionsanbragtes klageadgang og tilsyn, herunder  

 lægeligt tilsyn, med detentionsanbragte.
 Bl.a. fordi Folketingets Ombudsmand i forbindelse med sin  

 tilsynsvirksomhed foretager inspektioner af detentioner, har tilsynet  

 besluttet ikke på nuværende tidspunkt at tage initiativ til at  

 aflægge detentioner besøg.
 4. Besøg på psykiatriske afdelinger m.v.
4.1. Rigshospitalets Psykiatriske Afdeling O Tilsynet aflagde den 20. august 1998 et uanmeldt  

 besøg på Rigshospitalets Psykiatriske Afdeling O, jf. tilsynets  

 beretning for folketingsåret 1997-98, afsnit 3.8. Tilsynet foretog en  

 rundgang på afdelingens afsnit 6201 og afsnit 6211 samt i ergoterapien.  

 Tilsynet konkluderede efter besøget:
» Tilsynet finder ikke, at de fysiske rammer og forholdene i  

 øvrigt på afsnit 6201 og afsnit 6211 er tilstrækkeligt  

 gode og tidssvarende.
 Tilsynet finder det ønskeligt, at der tages  

 initiativ til at skabe et mere venligt miljø med hensyn til farver,  

 udsmykning m.v., på afsnittene, idet tilsynet dog skal bemærke,  

 at der på afsnit 6201 er gjort mere ud af disse forhold end på  

 afsnit 6211.
 Tilsynet finder det ligeledes ønskeligt, at der  

 tages initiativ til at forbedre stemningen blandt personale og patienter  

 på afsnit 6211.
 Det er efter tilsynets opfattelse uacceptabelt, at  

 hovedparten af sengene på afsnit 6201 og afsnit 6211 befinder sig  

 på tosengsstuer.
 Tilsynet finder det endvidere beklageligt, at afsnittenes  

 stuer hverken har eget toilet eller bad bortset fra én stue, som har  

 både eget toilet og bad, og en anden stue, som har eget toilet.
Det er på den baggrund tilsynets opfattelse, at  

 arbejdet med etablering af enestuer til alle patienter bør  

 intensiveres.
Tilsynet skal i den anledning henvise til, at et enkelt amt  

 (Roskilde Amt) nu har vist, at etablering af enestuer til alle patienter er  

 en realistisk målsætning.
 For så vidt angår de fysiske rammer generelt,  

 bemærker tilsynet, at Rigshospitalets direktion om afdelingen  

 anfører, at det generelle indtryk er, at den er trist, og at dens  

 standard ikke svarer til »god psykiatrisk  

 sygehusstandard«.
Tilsynet er på den baggrund og i lyset af sine egne  

 iagttagelser helt enig med Rigshospitalets direktion i, at en forbedring af  

 den fysiske standard er hensigtsmæssig.
Tilsynet skal derfor opfordre  

 til, at Rigshospitalet og Hovedstadens Sygehusfællesskab snarest muligt  

 igangsætter arbejdet med forbedring af forholdene, således som  

 Rigshospitalets direktion har foreslået.
Tilsynet finder det meget kritisabelt, at der gennem en  

 længere årrække har været tale om en permanent  

 overbelægning.
Overbelægningen medfører, at forholdene  

 på afsnittene bliver mere trange, ligesom presset på  

 fællesfaciliteterne bliver større.
Hertil kommer, at personalet  

 skal tage sig af flere patienter.
Samlet vanskeliggør  

 overbelægningen den behandlingsmæssige indsats og øger  

 risikoen for tvangsanvendelse.
Tilsynet finder det positivt, at der er taget initiativer  

 til løsning af problemet med overbelægning.
Tilsynet  

 bemærker imidlertid, at initiativerne alene forventes at mindske   ikke  

 at fjerne overbelægningen.
Efter tilsynets opfattelse bør  

 initiativerne derfor følges af andre initiativer med henblik på  

 en egentlig løsning af problemet.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemet, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Tilsynet finder det uacceptabelt, at der på  

 såvel de lukkede som de åbne afsnit befinder sig  

 færdigbehandlede patienter, som alene venter på et passende  

 kommunalt eller amtskommunalt udslusningstilbud.
 Når de problemer, som de manglende udslusningstilbud  

 afstedkommer, tages i betragtning, bør der tages initiativ til  

 etablering af flere og mere differentierede udslusningstilbud.
Samtalerne med personale og patienter på afsnit 6211  

 og 6201 gav tilsynet indtryk af, at normeringerne ikke er  

 tilstrækkeligt høje.
Tilsynet finder dette forhold overordentlig  

 beklageligt og er derfor enig i beslutningen om at udvide afdelingens  

 personalebudget.
 I betragtning af problemerne med hensyn til fastholdelse  

 og rekruttering af plejepersonale skal tilsynet dog udtrykke sin tvivl om,  

 hvorvidt en udvidelse af personalebudgettet er tilstrækkeligt til at  

 løse de personalemæssige problemer.
Efter tilsynets opfattelse antyder de  

 personalemæssige problemer, at der bl.a. er behov for at intensivere  

 arbejdet med udviklingsprojekter.
Tilsynet finder det på den baggrund  

 ønskeligt, at de allerede igangsatte udviklingsprojekter følges  

 af andre udviklingsprojekter, herunder eksempelvis projekter, som tager sigte  

 på at forebygge spændte situationer, der kan føre til  

 anvendelse af tvang.
 Tilsynet finder det ønskeligt, at der i  

 højere grad lægges vægt på aktiviteter, som  

 træner patienterne i daglige færdigheder.
 Tilsynet finder det uacceptabelt, at patienter fra de  

 lukkede afsnit ikke har samme adgang som patienter fra de åbne afsnit  

 til beskæftigelsestilbuddene, herunder træningskøkkenet, i  

 ergoterapien.
 Tilsynet noterer sig, at der på forskellig vis  

 søges formidlet information m.v. til patienter og  

 pårørende.
Når det tages i betragtning, at psykiatriske  

 patienter ofte er i en situation, hvor de må støtte sig til  

 andres råd og vejledning, finder tilsynet imidlertid, at det vil  

 være rigtigst, at også pårørende og  

 patientrådgivere får udleveret Justitsministeriets folder.  

 Folderen er da også skrevet såvel for patienter som for  

 pårørende og patientrådgivere.« 4.2. Sct.
Hans Hospital Tilsynet aflagde den 20. august 1998 et uanmeldt  

 besøg på Sct.
Hans Hospital, jf. tilsynets beretning for  

 folketingsåret 1997-98, afsnit 3.8. Tilsynet foretog en rundgang  

 på hospitalets afsnit M 1 og afsnit M 8. Tilsynet konkluderede efter  

 besøget:
» Det er efter tilsynets opfattelse positivt, at hospitalet  

 på forskellig vis har taget skridt til at sikre, at personalet fortsat  

 har kendskab til tilsynets adgang til at aflægge uanmeldte besøg  

 på institutioner, hvor administrativt frihedsberøvede personer  

 er anbragt.
 Stemningen blandt det tilstedeværende personale  

 forekom i øvrigt tilsynet at være overordentlig positiv, og der  

 er efter tilsynets opfattelse ingen tvivl om, at denne stemning har en  

 gavnlig virkning på patienterne.
 Der er efter tilsynets opfattelse næppe tvivl om, at  

 de manglende rekrutteringsmæssige problemer bl.a. skal ses i  

 sammenhæng med den positive stemning.
 Tilsynet finder ikke, at de fysiske rammer og forholdene i  

 øvrigt på afsnit M 1 og M 8 er tilstrækkeligt gode og  

 tidssvarende.
 Efter tilsynets opfattelse har man imidlertid på  

 trods af de fysiske rammer og forholdene i øvrigt på afsnit M 1  

 forsøgt at skabe et venligt miljø med hensyn til farver,  

 udsmykning m.v.
 Det er efter tilsynets opfattelse uacceptabelt, at  

 hovedparten af sengene på afsnit M 1 og M 8 befinder sig på  

 tosengsstuer.
 Tilsynet finder det endvidere beklageligt, at afsnittenes  

 stuer hverken har eget toilet eller bad.
Det er på den baggrund tilsynets opfattelse, at  

 arbejdet med etablering af enestuer til alle patienter bør  

 intensiveres.
Tilsynet skal i den anledning henvise til, at et enkelt amt  

 (Roskilde Amt) nu har vist, at etablering af enestuer til alle patienter er  

 en realistisk målsætning.
 Tilsynet skal i øvrigt opfordre til, at der tages  

 initiativ til en forbedring af den fysiske standard på afsnittene.
 Den permanente aflåsning af afsnit M 8 er efter  

 tilsynets opfattelse kritisabel, idet patienter, der ikke er  

 frihedsberøvede i henhold til psykiatriloven, er undergivet den  

 indirekte   om end utilsigtede   kontrol, der ligger i at skulle bede om at  

 blive låst ud og ind på en psykiatrisk afdeling.
 På den baggrund og i lyset af, at aflåsningen  

 giver anledning til konflikter med de patienter, der ikke er  

 frihedsberøvede, skal tilsynet opfordre til, at forholdene  

 ændres, således at patienter, som ikke er frihedsberøvede,  

 placeres på afdelinger, hvor de ikke skal bede om at blive låst  

 ud og ind.
Tilsynet finder det overordentlig beklageligt, hvis  

 normeringerne er så lave, at de begrænser patienternes adgang til  

 aktiviteter, herunder udendørsaktiviteter.
Tilsynet noterer sig, at  

 afdelingen i sin redegørelse har tilkendegivet, at dette ikke er  

 tilfældet.
Tilsynet skal i den forbindelse understrege vigtigheden af,  

 at man til stadighed er opmærksom på sammenhængen mellem  

 normeringerne og kvaliteten af behandling og pleje.
Tilsynet finder den periodevise overbelægning  

 kritisabel.
Overbelægningen medfører, at forholdene på  

 afsnittene bliver mere trange, ligesom presset på  

 fællesfaciliteterne bliver større.
Hertil kommer, at personalet  

 skal tage sig af flere patienter.
Samlet vanskeliggør  

 overbelægningen den behandlingsmæssige indsats og øger  

 risikoen for tvangsanvendelse.
 Tilsynet finder det på den baggrund  

 ønskeligt, at der   enten ved anvendelse af de tomme lokaler eller  

 på anden måde   tages initiativ til at løse problemet med  

 den periodevise overbelægning.
 Tilsynet skal i den forbindelse understrege, at en  

 prioritering af patienterne, som indebærer, at nogle patienter  

 udskrives på et uhensigtsmæssigt tidligt tidspunkt, ikke  

 udgør en acceptabel del af overbelægningsproblemets  

 løsning, idet uhensigtsmæssig tidlig udskrivning bl.a.  

 øger risikoen for genindlæggelse.
Tilsynet finder det uacceptabelt, at der på  

 hospitalet befinder sig et stort antal patienter, som alene venter på  

 et passende kommunalt eller amtskommunalt udslusningstilbud.
Det uacceptable  

 i forholdet understreges, når der er tale om patienter, som må  

 vente endog meget lang tid, medens de opholder sig på lukkede  

 afsnit.
 På den baggrund bør der efter tilsynets  

 opfattelse tages initiativ til etablering af flere og mere differentierede  

 udslusningstilbud.
 Tilsynet bemærker, at direktionen i sin  

 redegørelse anfører, at hospitalet råder over en  

 række botilbud, hvortil det er vanskeligt at finde patienter, og  

 udslusningsafsnit i så stort et omfang, at der ikke er behov for  

 yderligere sengepladser til dette formål.
 Tilsynet skal i den forbindelse nævne, at  

 sammenhængen mellem det forhold, at der på hospitalet, herunder  

 på de lukkede afsnit, er indlagt et stort antal patienter, som alene  

 venter på et passende udslusningstilbud, og det forhold, at hospitalet  

 råder over rigelige botilbud og udslusningsafsnit, ikke forekommer  

 åbenbar.
 Tilsynet finder det ønskeligt, at der i  

 højere grad lægges vægt på aktiviteter, som  

 træner patienterne i daglige færdigheder, og finder, at adgangen  

 til frisk luft skal forbedres.
 Tilsynet noterer sig, at der på forskellig vis  

 søges formidlet information m.v. til patienter og  

 pårørende.
Tilsynet finder, at det vil være rigtigst, at  

 Justitsministeriets folder udleveres til alle patienter,  

 pårørende og patientrådgivere, når der er tale om  

 frihedsberøvelse eller anden tvang i psykiatrien, medmindre det er  

 helt klart, at de pågældende har det nødvendige kendskab  

 til de oplysninger, som folderen indeholder.« 4.3. Projekt Udenfor Tilsynet besøgte den 14. september 1998 Projekt  

 Udenfor, som holder til i København.
Projekt Udenfor er et  

 socialpsykiatrisk projekt, der arbejder med hjemløse og andre  

 udstødte.
Tilsynet blev under besøget orienteret om arbejdet  

 blandt hjemløse og andre udstødte og blev i den forbindelse  

 gjort opmærksom på nogle af de særlige problemer, der er  

 forbundet med indsatsen for den mindre gruppe sindslidende, som er  

 karakteriseret ved et sammenfald af tunge psykiatriske og meget tunge sociale  

 problemer.
De særlige problemer medfører bl.a., at den  

 nævnte gruppe sindslidende undertiden må undergives  

 frihedsberøvelse og anden tvang i psykiatrien.
Tilsynet bad på  

 baggrund af besøget socialministeren om kommentarer til disse  

 problemer, jf. afsnit 3.11.
 Tilsynet fik under besøget et overordentlig  

 positivt indtryk af det socialpsykiatriske arbejde, som Projekt Udenfor  

 gør blandt hjemløse og andre udstødte, og besøget  

 bekræftede tilsynet i opfattelsen af, at det er vigtigt, at tilsynet  

 også i fremtiden besøger steder, som ikke nødvendigvis er  

 direkte knyttet til de psykiatriske sygehuse og afdelinger.
4.4. Amtssygehuset Fjorden Tilsynet deltog den 9. oktober 1998 i indvielsen og  

 besigtigelsen af nogle moderniserede sengebygninger på Amtssygehuset  

 Fjorden.
Tilsynet konstaterede i forbindelse med indvielsen og  

 besigtigelsen, at alle Amtssygehuset Fjordens 126 senge efter de seneste om-  

 og tilbygninger er placeret på enestuer, således at Roskilde Amt  

 er blevet det første amt i Danmark, der kan tilbyde enestuer til alle  

 indlagte patienter.
Roskilde Amt kan hermed inspirere landets øvrige  

 amter i deres bestræbelser på at etablere enestuer til alle  

 patienter.
Tilsynet konstaterede i øvrigt, at man i  

 forbindelse med moderniseringen af sengebygningerne har fundet nogle  

 både praktiske og pæne løsninger.
Tilsynet bemærkede  

 i den forbindelse særligt den fleksibilitet, som den ekstra enestue,  

 der efter behov kan anvendes i skadestuen eller i den skærmede enhed,  

 er udtryk for.
Tilsynet bemærkede ligeledes farve- og  

 møbelvalget, der tydeligvis er truffet med omtanke.
4.5. Psykiatrisk Afdeling ved Kolding Sygehus Tilsynet aflagde den 16. november 1998 et uanmeldt  

 besøg på Psykiatrisk Afdeling ved Kolding Sygehus.
Tilsynet  

 foretog en rundgang på afdelingens lukkede afsnit.
Tilsynet  

 konkluderede efter besøget:
» Tilsynet blev på den psykiatriske afdelings lukkede  

 afsnit mødt af et beredvilligt personale, som umiddelbart lod tilsynet  

 få adgang til afsnittet, og som var tilsynet behjælpelig med  

 oplysninger m.v. i forbindelse med besøget.
 De fysiske rammer og forholdene i øvrigt på  

 den psykiatriske afdelings lukkede afsnit er efter tilsynets opfattelse  

 overvejende gode og tidssvarende.
Tilsynet finder det således positivt, at alle  

 afsnittets senge befinder sig på enestuer med adgang til eget toilet og  

 bad.
Tilsynet skal opfordre til, at der arbejdes videre med etablering af  

 enestuer, således at alle den psykiatriske afdelings patienter,  

 herunder patienterne på den til det lukkede afsnit knyttede skadestue,  

 kan tilbydes en sådan.
Tilsynet skal i den forbindelse henvise til, at  

 et enkelt amt (Roskilde Amt) har vist, at etablering af enestuer til alle  

 patienter er en realistisk målsætning.
 Tilsynet finder det ligeledes positivt, at der ved  

 hjælp af udsmykning m.v. er gjort noget for at kompensere for det  

 sparsomme dagslys i gangene og for afsnittets lave lofter.
 Selv om patienterne højst befinder sig på  

 skadestuen i 24 timer, finder tilsynet det ønskeligt, at der  

 også gøres noget for at afbøde det indtryk, som den  

 manglende udsmykning, neonbelysningen og flisebelægningen på i  

 hvert fald den ene af skadestuens sengestuer giver.
Det er efter tilsynets opfattelse uheldigt, at den  

 psykiatriske afdelings lukkede afsnit ikke har en egen indgang, som kan  

 anvendes som indgang for hele afsnittet.
Tilsynet finder det på den  

 baggrund positivt, at Vejle Amt i forbindelse med den planlagte udvidelse af  

 afdelingen vil foretage en vurdering af adgangsforholdene.
Tilsynet skal til  

 inspiration henvise til adgangsforholdene på Psykiatrisk Afdeling ved  

 Horsens Sygehus.
Det er efter tilsynets opfattelse overordentlig  

 beklageligt, at normeringerne på den psykiatriske afdelings lukkede  

 afsnit er så lave, at der ofte ikke er tilstrækkeligt personale  

 til at ledsage de patienter, der på grund af deres tilstand alene kan  

 få adgang til haven med ledsagelse.
Tilsynet skal i den forbindelse  

 understrege vigtigheden af, at man til stadighed er opmærksom på  

 sammenhængen mellem normeringerne og kvaliteten af behandling og  

 pleje.
 Tilsynet finder det ønskeligt, at projektet  

 vedrørende patienternes voldelige overgreb og projektet  

 vedrørende mere mager kost til patienterne følges af andre  

 projekter med henblik på til stadighed at udvikle personalets  

 kompetence.
Tilsynet bemærker, at der tilsyneladende ikke er  

 overbelægningsproblemer på afdelingen.
Der var da heller  

 overbelægning på det lukkede afsnit på  

 besøgsdagen.
 I lyset af det forventede voksende pres på amtets  

 lukkede afsnit finder tilsynet det positivt, at den vedtagne strategiplan  

 også indebærer en kapacitetsudvidelse med bl.a. et lukket  

 langtidsafsnit på Psykiatrisk Afdeling ved Kolding Sygehus.
 Tilsynet finder det kritisabelt, hvis problemer med at  

 finde passende udslusningstilbud betyder, at patienter må vente i  

 længere tid på at blive udskrevet fra de åbne afsnit med  

 den virkning, at patienter på det lukkede afsnit må vente  

 længere tid på at blive overført til de åbne afsnit.  

 Tilsynet har imidlertid noteret sig, at udslusningsproblemerne ifølge  

 strategiplanen for amtets sygehuspsykiatri er begrænsede.
 Tilsynet finder det overordentlig beklageligt, at  

 patienterne på den psykiatriske afdelings lukkede afsnit   fordi der er  

 mangel på fællesrum   opholder sig meget på gangene, hvor  

 de går frem og tilbage.
 Etableringen af den lille terapi er efter tilsynets  

 opfattelse et skridt i den rigtige retning, som bør følges af  

 andre skridt, der f.eks. kan tages i forbindelse med etableringen af endnu et  

 lukket afsnit, således som det foreslås af afdelingsledelsen.
Tilsynet finder det positivt, at personalet i det daglige  

 tilstræber træning og vedligeholdelse af patienternes  

 færdigheder.
Tilsynet finder det ønskeligt, at etableringen af  

 endnu et lukket afsnit, som i højere grad vil give mulighed for  

 opdeling af patienterne efter behandlings- og plejebehov, udnyttes til at  

 få iværksat mere miljøterapi, således som det da  

 også af afdelingsledelsen forventes at ville ske.
 Hvad enten det sker ved en bedre sikring af haven eller  

 ved en forhøjelse af personalenormeringerne, bør der efter  

 tilsynets opfattelse tages initiativ til at forbedre patienternes muligheder  

 for udendørs ophold.
 Tilsynet finder det positivt, at personalet er meget  

 opmærksomt på eventuelle begyndende problemer med narkotika  

 på afsnittet.
 Tilsynet finder det ligeledes positivt, at der  

 lægges særlig vægt på den mundtlige information af  

 patienter og pårørende, når tvang må tages i  

 anvendelse.
Tilsynet finder det imidlertid rigtigst, at patienter,  

 pårørende og patientrådgivere også får  

 udleveret skriftlig information om patienters rettigheder i forbindelse med  

 tvangsindgreb, medmindre det er helt klart, at de pågældende har  

 det nødvendige kendskab til disse rettigheder.
Tilsynet noterer sig da  

 også, at personalet fremover vil være mere opmærksomt  

 på at udlevere skriftlig information. « 4.6. Psykiatrisk Afdeling ved Horsens Sygehus Tilsynet aflagde den 16. november 1998 et anmeldt  

 besøg på Psykiatrisk Afdeling ved Horsens Sygehus.
Tilsynet  

 foretog en rundgang på afdelingens afsnit 02, afsnit 03 og afsnit 06.  

 Tilsynet konkluderede efter besøget:
» De fysiske rammer og forholdene i øvrigt på  

 afsnit 02 er efter tilsynets opfattelse overvejende gode og tidssvarende.
 Tilsynet finder det således positivt, at hovedparten  

 af afsnittets senge befinder sig på enestuer med adgang til eget toilet  

 og bad.
Tilsynet skal imidlertid opfordre til, at der arbejdes  

 videre med etablering af enestuer, således at også patienterne  

 på den psykiatriske skadestue kan tilbydes en sådan.
Tilsynet  

 skal i den forbindelse henvise til, at et enkelt amt (Roskilde Amt) har vist,  

 at etablering af enestuer til alle patienter er en realistisk  

 målsætning.
 Tilsynet finder ikke, at de fysiske rammer og forholdene i  

 øvrigt på afsnit 03 er tilstrækkeligt gode og  

 tidssvarende.
 Således er det efter tilsynets opfattelse  

 uacceptabelt, at hovedparten af sengene på afsnittet befinder sig  

 på tosengsstuer.
 Tilsynet finder det endvidere beklageligt, at kun et lille  

 antal af afsnittets stuer har adgang til eget toilet og bad.
Tilsynet skal på den baggrund opfordre til, at der  

 arbejdes videre med etablering af enestuer, således at alle patienter  

 på afsnittet kan tilbydes en sådan.
Tilsynet skal i den  

 forbindelse igen henvise til, at et enkelt amt (Roskilde Amt) har vist, at  

 etablering af enestuer til alle patienter er en realistisk  

 målsætning.
Tilsynet finder det overordentlig beklageligt, at  

 normeringerne er så lave, at de generelt begrænser patienternes  

 adgang til aktiviteter.
Tilsynet skal i den forbindelse understrege  

 vigtigheden af, at man til stadighed er opmærksom på  

 sammenhængen mellem normeringerne og kvaliteten af behandling og  

 pleje.
 Det er efter tilsynets opfattelse positivt, at Vejle Amt i  

 samarbejde med Fyns Amt, Ribe Amt og Sønderjyllands Amt  

 forsøger at medvirke til øget uddannelse af speciallæger  

 i børne- og ungdomspsykiatri.
 Så vidt tilsynet vurderer, kan  

 aktivitetsbeskrivelsen for afdelingen med sin nærmere beskrivelse af de  

 opgaver, som de enkelte personalegrupper skal varetage, være med til at  

 udvikle det behandlings- og plejemæssige niveau.
 Tilsynet finder det ønskeligt, at initiativet til  

 udarbejdelse af en sådan aktivitetsbeskrivelse følges af andre  

 initiativer med henblik på fortsat udvikling af personalets  

 kompetence.
Tilsynet finder det kritisabelt, når  

 overbelægning forekommer.
Overbelægning medfører, at  

 forholdene på afsnittene bliver mere trange, at presset på  

 fællesfaciliteterne bliver større, og at personalet skal tage  

 sig af flere patienter, hvilket tilsammen bl.a. munder ud i mange konflikter  

 dels mellem patienterne indbyrdes, dels mellem patienter og personale.
 I lyset af det forventede voksende pres på amtets  

 lukkede afsnit finder tilsynet det positivt, at den vedtagne strategiplan  

 også indebærer en kapacitetsudvidelse med bl.a. et lukket  

 langtidsafsnit på Psykiatrisk Afdeling ved Horsens Sygehus.
 Tilsynet finder det ligeledes positivt, at man på  

 afdelingen arbejder med længere indlæggelsestider med henblik  

 på at få færre genindlæggelser.
 Det er efter tilsynets opfattelse også positivt, at  

 ledelsen af Psykiatrisk Afdeling ved Horsens Sygehus har gjort og fortsat  

 gør sig tanker om, hvordan afdelingen bedst organiseres.
Tilsynet finder det kritisabelt, hvis problemer med at  

 finde passende udslusningstilbud betyder, at der på det lukkede afsnit  

 befinder sig patienter, som alene venter på at blive overflyttet til et  

 af de åbne afsnit, og hvis der på de åbne afsnit befinder  

 sig patienter, der er færdigbehandlede.
Tilsynet har imidlertid noteret  

 sig, at udslusningsproblemerne ifølge strategiplanen for amtets  

 sygehuspsykiatri er begrænsede.
 Tilsynet finder det positivt, at der på afdelingen  

 lægges meget vægt på at støtte og styrke  

 patienternes færdigheder, således at de bliver i stand til at  

 klare almindelige daglige gøremål.
Det er efter tilsynets opfattelse positivt, at afdelingen  

 på flere forskellige måder forsøger at formidle  

 oplysninger, herunder oplysninger om patienters rettigheder i forbindelse med  

 tvangsindgreb, til patienter og pårørende.« 4.7. Bispebjerg Hospitals Psykiatriske Afdeling E (besøg) Tilsynet aflagde den 14. december 1998 et uanmeldt  

 besøg på Bispebjerg Hospitals Psykiatriske Afdeling E.
Tilsynet  

 foretog en rundgang på afdelingens afsnit E 5, afsnit E 6 og afsnit E  

 9. Tilsynet konkluderede efter besøget:
» Tilsynet finder ikke, at trapperum og elevatorer er i en  

 stand, som kan betegnes som god og tidssvarende.
 Tilsynet finder ikke, at de fysiske rammer og forholdene  

 på de lukkede afsnit i øvrigt er tilstrækkeligt gode og  

 tidssvarende, hvilket først og fremmest hænger sammen med  

 overbelægningen og mangelen på enestuer.
 Tilsynet finder det uheldigt, at de alarmer, der skal  

 tilkalde personale, er så støjende, at de forstyrrer patienterne  

 meget.
Det er efter tilsynets opfattelse kritisabelt, at  

 forholdet mellem personalenormeringerne og belægningen er  

 således, at der ikke er megen tid til selve behandlingen.
Tilsynet  

 finder det uacceptabelt, at patienter i forbindelse med de få og korte  

 samtaler med det lægelige personale kan have anledning til at  

 føle, at der hele tiden bliver set på uret.
 Herudover er det efter tilsynet opfattelse kritisabelt, at  

 risikoen for tvangsanvendelse som følge af forholdet mellem  

 personalenormeringerne og belægningen er stor.
 Endvidere finder tilsynet det overordentlig beklageligt,  

 at forholdet mellem personalenormeringerne og belægningen betyder, at  

 aktiviteter må aflyses, fordi det ikke er muligt for personalet at  

 ledsage patienterne.
 Tilsynet skal endelig understrege vigtigheden af, at man  

 til stadighed er opmærksom på sammenhængen mellem  

 personalenormeringerne og kvaliteten af behandling og pleje.
Tilsynet finder det positivt, at der bl.a. gennem kurser  

 og tværfagligt samarbejde bliver gjort en indsats for at rekruttere og  

 fastholde plejepersonale og for at mindske ulemperne ved den løbende  

 personaleudskiftning.
Tilsynet skal opfordre til, at denne indsats fastholdes  

 og udbygges.
 Kurserne og det tværfaglige samarbejde kan  

 være en del af baggrunden for den meget positive stemning, der forekom  

 at være blandt det tilstedeværende personale, som dog ikke lagde  

 skjul på en vis afmagt over for problemerne med bl.a.  

 overbelægning og mangel på enestuer.
 Der er efter tilsynets opfattelse ingen tvivl om, at den  

 meget positive stemning i nogen grad kan kompensere for de problemer, som  

 bl.a. overbelægning og mangel på enestuer indebærer.
 Tilsynet er enig med afdelingsledelsen i, at  

 belægningen i de seneste år har været uacceptabel  

 høj.
 Særligt vedrørende overbelægningen  

 på besøgsdagen finder tilsynet, at den var helt uacceptabel,  

 selv om der som følge af personaleudvidelsen var mere personale til at  

 tage sig af de flere patienter.
 Således bliver den behandlingsmæssige indsats  

 vanskeliggjort og risikoen for tvangsanvendelse forøget, når der  

 dels er flere senge end forudsat på sengestuerne, dels er senge i  

 opholds- og spisestuer samt på gangene samtidig med, at patienterne til  

 stadighed flyttes ind og ud af stuerne.
 Tilsynet skal i øvrigt understrege, at  

 uhensigtsmæssig tidlig udskrivning ikke udgør en acceptabel del  

 af løsningen på overbelægningsproblemet, idet  

 uhensigtsmæssig tidlig udskrivning bl.a. øger risikoen for  

 genindlæggelse.
 Tilsynet finder det på den baggrund positivt, at der  

 er nyindrettet en bygning med plads til 48 senge, som er taget i brug i  

 begyndelsen af januar 1999. Tilsynet noterer sig i den forbindelse, at det er  

 afdelingsledelsens klare forventning, at den nyindrettede bygning  

 løser afdelingens overbelægningsproblem.
 Det er efter tilsynets opfattelse uacceptabelt, at  

 hovedparten af sengene på de lukkede afsnit befinder sig på  

 tosengsstuer.
 Tilsynet finder det endvidere beklageligt, at kun ganske  

 få af sengestuerne på de lukkede afsnit har eget bad og  

 toilet.
 Tilsynet finder det på den baggrund positivt, at der  

 er nyindrettet en bygning med 48 senge, hvoraf langt hovedparten befinder sig  

 på enestuer med eget toilet og bad.
 Den væsentlige forbedring af de fysiske rammer, som  

 den nyindrettede bygning er udtryk for, bør følges op,  

 således at også rammerne på de afsnit, som tilsynet  

 så i forbindelse med sit besøg, bliver gode og tidssvarende.
 Tilsynet har noteret, at man allerede gør en  

 indsats for at forbedre samarbejdet med henblik på at sikre  

 sammenhængen mellem indsatsen i sygehuspsykiatrien og indsatsen i  

 socialpsykiatrien, og at man ønsker at gøre endnu mere for at  

 forbedre dette samarbejde.
 Tilsynet skal dog i den sammenhæng gøre  

 opmærksom på § 111 i lov om social service, hvorefter kommunen og  

 amtskommunen tilbyder udarbejdelse af en skriftlig plan for indsatsen for  

 visse personer med nedsat psykisk funktionsevne.
 Tilsynet finder, at udbudet af såvel  

 indendørs som udendørs aktiviteter bør øges.  

 Tilsynet finder det i den forbindelse ønskeligt, at der i endnu  

 højere grad lægges vægt på aktiviteter, som  

 træner patienterne i daglige færdigheder.
 Tilsynet finder det positivt, at man er opmærksom  

 på problemer med narkotika, som dog tilsyneladende ikke spiller nogen  

 væsentlig rolle på afdelingen.
Tilsynet finder det rigtigst, at der, når  

 tvangsanvendelse kommer på tale, udleveres skriftlig information som  

 f.eks.
Sundhedsministeriets folder »Tvang i  

 psykiatrien   om psykiatriske patienters rettigheder ved tvangsindgreb« til patienter, pårørende og  

 patientrådgivere, medmindre det er helt klart, at de  

 pågældende har det nødvendige kendskab til de rettigheder,  

 som tvangen udløser.
Tilsynet har konstateret, at der i ingen af  

 forskningsprojekterne indgår frihedsberøvede patienter, og at de  

 patienter, der indgår i forskningsprojekterne, har meddelt deres  

 informerede samtykke. « 4.8. Bispebjerg Hospitals Psykiatriske Afdeling E (indvielse) Tilsynet deltog den 26. februar 1999 i indvielsen og  

 besigtigelsen af en nyindrettet bygning med plads til 48 senge på  

 Bispebjerg Hospitals Psykiatriske Afdeling E.
 Tilsynet konstaterede i forbindelse med indvielsen og  

 besigtigelsen, at den nyindrettede bygning er udtryk for en væsentlig  

 forbedring af afdelingens fysiske rammer, og fremhævede i den  

 forbindelse særligt det forhold, at langt hovedparten af sengene i  

 bygningen befinder sig på enestuer.
 I øvrigt fik tilsynet det helt klare indtryk, at  

 der i forbindelse med nyindretningen er lagt megen vægt på at  

 finde nogle løsninger, som vil være til gavn og glæde for  

 det personale, de pårørende og   ikke mindst   de patienter, som  

 får deres gang i bygningen.
 Tilsynet fandt, at den nyindrettede bygning kan tjene til  

 inspiration for det videre arbejde med forbedring af de fysiske rammer  

 på landets psykiatriske afdelinger.
4.9. Psykiatrisk Afdeling i Randers Tilsynet deltog den 22. marts 1999 i indvielsen af et nyt  

 aktivitetshus på Psykiatrisk Afdeling i Randers.
 Tilsynet blev allerede i forbindelse med sit besøg  

 på afdelingen den 27. maj 1998 orienteret om planerne om etablering af  

 det nye aktivitetshus og konstaterede i forbindelse med indvielsen, at  

 planerne er ført ud i livet til gavn og glæde for patienterne,  

 som får meget bedre muligheder for at deltage i køkken-,  

 værksteds- og motionsaktiviteter.
 Tilsynet bemærkede, at etableringen efter tilsynets  

 opfattelse er et eksempel på, at man med et godt og tillidsfuldt  

 samarbejde mellem patienter, pårørende og personale samt  

 myndigheder og foreninger kan opnå flotte resultater, der kan tjene til  

 inspiration andre steder.
4.10. Amtshospitalet i Nykøbing Sjælland Tilsynet aflagde den 19. april 1999 et anmeldt  

 besøg på Amtshospitalet i Nykøbing Sjælland.  

 Tilsynet foretog en rundgang på Sikringsafdelingen samt i Skovhus og  

 Pilehus 1. Tilsynet konkluderede efter besøget:
» De fysiske rammer og forholdene i øvrigt på  

 Sikringsafdelingen er efter tilsynets opfattelse overvejende gode og  

 tidssvarende.
 Tilsynet finder det således positivt, at alle  

 patienter på Sikringsafdelingen har en rummelig enestue.
 Særligt i betragtning af, at der er tale om  

 ufrivillige ophold af ofte meget lang varighed, er det dog efter tilsynets  

 opfattelse beklageligt, at patienterne på Sikringsafdelingen ikke har  

 eget bad og toilet.
 Det bør efter tilsynets vurdering kunne tjene til  

 inspiration for andre psykiatriske sygehuse og afdelinger, at der på  

 Sikringsafdelingen i det daglige arbejdes efter en nedskreven  

 målsætning, som definerer en række mål for  

 undersøgelse, behandling og pleje m.v.
 Tilsynet finder, at de fysiske rammer og forholdene i  

 øvrigt i Skovhus overvejende er gode og tidssvarende.
 Således finder tilsynet det positivt, at Skovhus  

  senge udelukkende befinder sig på enestuer.
 Efter tilsynets opfattelse er det   ikke mindst da der er  

 tale om en langtidsafdeling   beklageligt, at der ikke til enestuerne i  

 Skovhus er knyttet eget bad og toilet.
 Det er efter tilsynets vurdering positivt, at alle  

 medlemmer af personalet har gennemgået eller er i færd med at  

 gennemgå særlige uddannelser med henblik på at kunne  

 arbejde efter de principper, som finder anvendelse i Skovhus.
 Tilsynet finder, at de fysiske rammer og forholdene i  

 øvrigt i Pilehus 1 alt overvejende er gode og tidssvarende.
Det er således efter tilsynets opfattelse positivt,  

 at alle senge i Pilehus 1 befinder sig på enestuer med eget toilet og  

 bad.
Tilsynet finder det ligeledes positivt, at en af enestuerne er  

 særligt indrettet til patienter, der er fysisk handicappede.
 Det er dog efter tilsynets opfattelse beklageligt, at der  

 ikke på afdelingen er en opholdsstue, hvor der er rygeforbud.
 Tilsynet finder det positivt, at Sikringsafdelingen i  

 samarbejde med Sygehusledelsen overvejer initiativer, som tager sigte  

 på at afhjælpe afdelingens mangel på lægeligt  

 personale.
Initiativet, hvor der med henblik på at sikre det  

 på en afdeling som Sikringsafdelingen nødvendige mandlige  

 plejepersonale blev gennemført en særlig uddannelse af et antal  

 mænd til social- og sundhedsassistenter, er efter tilsynets vurdering  

 positivt.
Idet der fortsat er mangel på mandligt plejepersonale, skal  

 tilsynet opfordre til, at initiativet følges op af lignende  

 initiativer.
 Det er efter tilsynets opfattelse overordentlig  

 beklageligt, at det på grund af personalenormeringen på  

 Sikringsafdelingen kan knibe med at gennemføre ledsagede ture uden for  

 afdelingen så ofte som ønsket.
 Tilsynet finder det ligeledes overordentlig beklageligt,  

 at det på grund af personalenormeringen i Pilehus 1 ikke er muligt at  

 få den skærmede enhed til at fungere efter hensigten.
 De seneste års belægning i Pilehus 1 er efter  

 tilsynets vurdering uacceptabel høj.
 Tilsynet finder det på den baggrund positivt, at  

 belægningssituationen i Pilehus 1 fra og med slutningen af 1999 vil  

 blive forbedret.
 I betragtning af, at en forlængelse af den  

 gennemsnitlige indlæggelsestid i Pilehus 1 vil være af  

 behandlingsmæssig værdi, skal tilsynet opfordre til, at  

 opnåelsen af en sådan forlængelse prioriteres  

 højt.
 Da mangelen på passende kommunale og amtskommunale  

 udslusningstilbud indebærer, dels at der i Pilehus 1 befinder sig en  

 del udskrivningsklare patienter, dels at en del patienter hyppigt  

 genindlægges i Pilehus 1, er mangelen efter tilsynets opfattelse  

 kritisabel.
 Tilsynet noterer sig, at man såvel i  

 Vestsjællands Amt som på Amtshospitalet i Nykøbing  

 Sjælland er opmærksom på problemet.
Tilsynet skal i den forbindelse opfordre til, at der  

 arbejdes videre med de forskellige initiativer med henblik på at sikre  

 tilstrækkeligt mange og differentierede udslusningstilbud.
Tilsynet  

 skal ligeledes opfordre til, at man i sammenhæng med dette arbejde  

 på ny overvejer at etablere udslusningstilbud, herunder botilbud, i  

 nogle af de tomme bygninger, som ligger på hospitalets  

 område.
 Selv om der allerede bliver gjort meget for at tilbyde  

 patienterne på Sikringsafdelingen forskellige aktiviteter, bør  

 indsatsen efter tilsynets vurdering intensiveres med henblik på  

 først og fremmest at imødekomme ønskerne om aktiviteter,  

 hvor patienterne kan udfolde sig fysisk.
Tilsynet finder det ønskeligt, at der i Pilehus 1 i  

 højere grad lægges vægt på aktiviteter, som  

 træner patienterne i daglige færdigheder.
Efter tilsynets  

 opfattelse kan der i den forbindelse hentes inspiration i f.eks. nogle af  

 aktiviteterne i Skovhus.
Det er efter tilsynets opfattelse positivt, at der  

 på Amtshospitalet i Nykøbing Sjælland løbende  

 bliver gjort en uddannelsesmæssig indsats, som tager sigte på  

 forebyggelse af tvangsanvendelse.
Indsatsen synes da også at bære  

 frugt.
Det er tilsynets vurdering, at denne indsats kan tjene til inspiration  

 på andre psykiatriske sygehuse og afdelinger.
 Tilsynet noterer sig, at man på Amtshospitalet i  

 Nykøbing Sjælland også er opmærksom på, at  

 andre faktorer såsom de fysiske rammer og forholdene i øvrigt  

 samt sengetal og belægning har betydning for, hvor hyppigt tvang finder  

 anvendelse.
 Tilsynet finder det positivt, at man på  

 Amtshospitalet i Nykøbing Sjælland er opmærksom på  

 problemet med misbrug af narkotika, og at man på forskellige  

 måder forsøger at forebygge det, således at enkelte  

 patienters misbrug ikke kommer til at begrænse andre patienters  

 behandling og aktiviteter.
 Det er efter tilsynets opfattelse positivt, at man  

 på Amtshospitalet i Nykøbing Sjælland på forskellig  

 vis   mundtligt såvel som skriftligt   forsøger at formidle  

 oplysninger, herunder oplysninger om patienters rettigheder i forbindelse med  

 tvangsindgreb, til patienter og pårørende.
Tilsynet skal dog opfordre til, at det overvejes  

 også at udlevere Sundhedsministeriets folder »Frihedsberøvelse og anden tvang i psykiatrien  

 om psykiatriske patienters rettigheder ved tvang«  

 til alle patienter, som undergives tvang, tillige med deres  

 pårørende.« 4.11. Grønnehaveskolen Tilsynet besøgte den 19. april 1999  

 Grønnehaveskolen, som ligger i Nykøbing Sjælland.  

 Grønnehaveskolen er en skole for personer med psykiske  

 vanskeligheder.
 Tilsynet fik under besøget fremvist skolens meget  

 flotte lokaler, hvorefter tilsynet fik en orientering om skolens aktiviteter,  

 som omfatter undervisning i en lang række traditionelle såvel som  

 utraditionelle fag.
 Tilsynet bemærkede, at der efter tilsynets  

 opfattelse ingen tvivl er om, at de flotte lokaler og de spændende fag  

 samt et stort engagement fra personalets side tilsammen danner rammen om et  

 undervisningstilbud, der kan være til glæde og gavn for personer  

 med psykiske vanskeligheder.
4.12. Hvidovre Hospitals Psykiatriske Afdeling Tilsynet aflagde den 26. april 1999 et uanmeldt  

 besøg på Hvidovre Hospitals Psykiatriske Afdeling.
Tilsynet  

 foretog en rundgang på afdelingens afsnit 810, afsnit 811 og afsnit  

 812. Tilsynet konkluderede efter besøget:
» Efter tilsynets opfattelse er de fysiske rammer og  

 forholdene i øvrigt på afdelingens tre lukkede afsnit ikke  

 tilstrækkeligt gode og tidssvarende.
Tilsynets opfattelse skal bl.a.  

 ses i lyset af overbelægningen og mangelen på enestuer samt  

 baderummenes tilstand.
 Tilsynet finder det i øvrigt uheldigt, at  

 afdelingens alarmsystem larmer voldsomt i alle afsnit, når det  

 aktiveres.
 Tilsynet finder det overordentlig beklageligt, at  

 patienterne på grund af afdelingens vanskeligheder med at rekruttere og  

 fastholde sygeplejersker hele tiden skal forholde sig til nye vikarer med  

 utryghed for såvel patienter som personale til følge.
 Tilsynet finder det ligeledes overordentlig beklageligt,  

 at ovennævnte utryghed med deraf følgende uro m.v. ofte  

 medfører, at patienternes adgang til aktiviteter i og uden for  

 afdelingen bliver indskrænket.
Det er efter tilsynets vurdering positivt, at der på  

 afdelingen på forskellig vis er taget skridt til at ruste såvel  

 vikarerne som det faste personale, således at virkningerne af brugen af  

 de mange vikarer i nogen grad bliver afbødet.
Det er muligvis i lyset  

 af disse skridt, at man skal se den positive stemning, der trods alt forekom  

 at være blandt det tilstedeværende personale.
Imidlertid er det efter tilsynets opfattelse ikke nok at  

 tage fat på virkningerne af brugen af de mange vikarer.
Der bør  

 også tages fat på årsagen til, at det er nødvendigt  

 at bruge de mange vikarer, nemlig rekrutterings- og  

 fastholdelsesvanskelighederne.
 Da vanskelighederne tilsyneladende først og  

 fremmest hænger sammen med det store antal patienter på hvert  

 afsnit, bifalder tilsynet, at det på forslaget til Hovedstadens  

 Sygehusfællesskabs budget 2000 vil blive indarbejdet, at antallet af  

 sengepladser på hvert af de lukkede afsnit reduceres fra 15 til 11.
 Med henvisning til, at der på besøgsdagen  

 på trods af en midlertidig reduktion af antallet af sengepladser til 13  

 var indlagt henholdsvis 15, 15 og 14 patienter på de tre lukkede  

 afsnit, skal tilsynet dog understrege, at en reduktion i antallet af  

 sengepladser næppe afhjælper rekrutterings- og  

 fastholdelsesvanskelighederne, hvis den ikke følges af en tilsvarende  

 reduktion i antallet af faktisk indlagte patienter.
 Tilsynet finder, at belægningen i de seneste  

 år har været uacceptabelt høj.
 Selv om den uacceptabelt høje belægning er  

 højest på de åbne afsnit, var der på  

 besøgsdagen overbelægning på de tre lukkede afsnit.
 Den uacceptabelt høje belægning  

 vanskeliggør den behandlingsmæssige indsats og forøger  

 risikoen for tvangsanvendelse, bl.a. fordi væsentlige  

 fællesfaciliteter som motionsrum og aktivitetsrum inddrages til  

 sengestuer ved overbelægning.
 Tilsynet finder det uacceptabelt, at den største  

 del af sengene på de lukkede afsnit befinder sig på to- eller  

 firesengsstuer.
 Tilsynet finder det herudover beklageligt, at ingen af  

 sengestuerne har eget toilet eller eget bad.
 Efter tilsynets opfattelse er det i øvrigt  

 kritisabelt, at væsentlige fællesfaciliteter som  

 træningskøkken, aktivitetsrum og motionsrum inddrages til  

 besøgs- og samtalerum samt sengestuer.
Når det   fordi omfattende bygningsmæssige  

 ændringer vil være nødvendige   indtil videre er opgivet  

 at etablere afsnit med skærmede enheder, er det efter tilsynets  

 opfattelse positivt, at personalet er meget opmærksom på de  

 problemer, der er forbundet med flytninger af patienter mellem forskellige  

 lukkede og åbne afsnit.
Denne opmærksomhed er en nødvendig  

 betingelse for at sikre kontinuiteten i behandlingen internt på  

 afdelingen.
 Tilsynet noterer sig, at afdelingen på forskellig  

 vis bestræber sig på at sikre den bedst mulige udslusning med  

 henblik på at skabe kontinuitet i behandlingen.
 Tilsynet finder det imidlertid kritisabelt, at det er  

 vanskeligt for afdelingen at finde passende udslusningstilbud, og at der  

 derfor er patienter, som venter i meget lang tid på et passende  

 udslusningstilbud, og uacceptabelt, at patienter udskrives til herberger og  

 lignende.
 Tilsynet er opmærksom på, at Hovedstadens  

 Sygehusfællesskab allerede er i kontakt med Københavns Kommunes  

 Familie- og Arbejdsmarkedsforvaltning vedrørende behovet for  

 tilstrækkelig mange og differentierede udslusningstilbud i  

 kommunen.
 Det er efter tilsynets opfattelse kritisabelt, at  

 væsentlige fællesfaciliteter anvendes på en sådan  

 måde, at det begrænser patienternes adgang til aktiviteter.  

 Tilsynet skal i den forbindelse henvise til, at motionsrum og aktivitetsrum  

 ved overbelægning eller uro på flersengsstuerne inddrages til  

 sengestuer, og til, at træningskøkken anvendes som  

 besøgs- og samtalerum.
 Tilsynet finder det ligeledes kritisabelt, at motionsrum  

 bruges til opmagasinering, hvilket på besøgsdagen indebar, at  

 der ikke umiddelbart var mulighed for at benytte det bordtennisbord, der var  

 opstillet på afsnit 811.
 Tilsynet finder det positivt, at afdelingen på  

 forskellige måder gør en intensiv og målrettet indsats med  

 henblik på at minimere tvangsanvendelsen.
 Det er således tilsynets vurdering, at f.eks. de  

 obligatoriske psyko-fysiske kurser sammen med opfølgningen på  

 alle voldsomme episoder utvivlsomt har stor værdi.
 Tilsynet skal i den forbindelse særligt  

 fremhæve den opfølgende indsats, der tager sigte på at  

 opnå en fælles forståelse mellem patient og personale om,  

 hvad der rent faktisk skete i forbindelse med tvangsanvendelsen.
Tilsynet har således i forbindelse med sit arbejde  

 fået indtryk af, at det jævnligt forholder sig sådan, at en  

 patient føler sig krænket i forbindelse med et enkelt  

 tilfælde af tvangsanvendelse i et indlæggelsesforløb, hvor  

 tvang i øvrigt kan have været anvendt ved adskillige  

 lejligheder.
Patienten vender til stadighed tilbage til dette ene  

 tilfælde af tvangsanvendelse, hvilket gør det vanskeligt for  

 patienten at komme videre under og efter  

 indlæggelsesforløbet.
 Indsatsen for at opnå en fælles  

 forståelse af det passerede kan efter tilsynets vurdering medvirke til,  

 at et enkelt tilfælde af tvangsanvendelse ikke gør det helt  

 så vanskeligt for patienten at komme videre.
 Tilsynet finder det positivt, at man på afdelingen  

 på forskellig vis gør en indsats for at forebygge misbrug af  

 narkotika med henblik på at sikre, at enkelte patienters misbrug ikke  

 kommer til at begrænse andre patienters behandling og aktiviteter.
Tilsynet finder, at den indsats, der bliver gjort for at  

 informere patienter og pårørende, er positiv.
Således er  

 det bl.a. positivt, at Sundhedsministeriets folder » Frihedsberøvelse og anden tvang i psykiatrien  

 om psykiatriske patienters rettigheder i forbindelse med tvangsindgreb« udleveres til alle patienter og  

 pårørende.
 Navnlig det forhold, at hovedparten af patienterne  

 på de lukkede afsnit ikke har en patientrådgiver eller en  

 bistandsværge, som kan informere, vejlede og rådgive med hensyn  

 til forskellige forhold i forbindelse med indlæggelse, ophold og  

 behandling, understreger da også behovet for information om regler og  

 rettigheder m.v.
Tilsynet skal i øvrigt opfordre til, at det i lyset  

 af ønsket fra en patient om, at der på hvert afsnit afholdes et  

 månedligt møde, hvor læger, plejepersonale og  

 øvrigt personale sammen med patienterne drøfter forskellige  

 spørgsmål, overvejes at afholde sådanne møder eller  

 at etablere et andet tilsvarende forum, hvor spørgsmål  

 vedrørende forholdene på afsnittet kan drøftes.« 4.13. Amtssygehuset, Psykiatrisk Afdeling ved Ribe Tilsynet aflagde den 7. juni 1999 et uanmeldt besøg  

 på Amtssygehuset, Psykiatrisk Afdeling ved Ribe.
Tilsynet foretog en  

 rundgang på afdelingens afsnit K og afsnit E.
Tilsynet konkluderede  

 efter besøget:
 »Under hele besøget blev tilsynet mødt af  

 beredvilligt personale, som umiddelbart lod tilsynet få adgang, og som  

 besvarede tilsynets spørgsmål.
 Efter tilsynets opfattelse er de fysiske rammer på  

 afsnit K ikke på nuværende tidspunkt tilstrækkeligt gode og  

 tidssvarende, og tilsynet hilser derfor ombygningen velkommen.
 Ombygningen, som bl.a. vil indebære, at alle senge  

 vil befinde sig på enestuer, og at fællesfaciliteterne  

 forøges og forbedres, vil medføre en betydelig forbedring af  

 forholdene for patienterne.
 Tilsynet skal i den forbindelse særligt  

 fremhæve etableringen af den skærmede enhed med adgang til en  

 skærmet del af den lukkede have.
 Det skal dog også nævnes, at tilsynet finder  

 det beklageligt, at det ikke i forbindelse med ombygningen sikres, at alle  

 sengestuer får eget toilet og eget bad.
 Tilsynet finder, at de fysiske rammer og forholdene i  

 øvrigt på afsnit E generelt er gode og tidssvarende.
 Tilsynet finder det således positivt, at hovedparten  

 af afsnittets senge befinder sig på enestuer, hvoraf flertallet har  

 eget bad og eget toilet.
 Efter tilsynets opfattelse er det imidlertid uheldigt, at  

 alarmsystemet ikke fungerede med det til følge, at patienterne ikke  

 havde fri adgang til den lukkede have.
Det er efter tilsynets opfattelse kritisabelt, at  

 forholdet mellem personalenormeringerne og plejetyngden er således, at  

 patienternes adgang til aktiviteter begrænses.
Tilsynet finder det  

 uacceptabelt, hvis patienternes behov for at tale med personalet ikke bliver  

 opfyldt på grund af lave personalenormeringer.
 Tilsynet finder det positivt, at der er taget initiativ  

 til oprettelse af et særligt indgangsforløb til social- og  

 sundhedsassistentuddannelsen med henblik på at løse problemerne  

 med at rekruttere kvalificeret og kompetent mandlig arbejdskraft.
 Der er efter tilsynets vurdering ingen tvivl om, at de  

 iværksatte udviklingsprojekter   ud over at kvalificere   kan  

 være med til at rekruttere og fastholde personalet.
 Udviklingsprojekterne skal efter tilsynets opfattelse  

 formentlig ses som en del af baggrunden for den gode stemning og de positive  

 holdninger, som tilsynet oplevede hos personalet.
 Tilsynet skal opfordre til, at der gøres en ekstra  

 indsats for at motivere udskrivningsklare patienter til at tage imod passende  

 udslusningstilbud i f.eks. botilbud, selv om ophold i botilbud er forbundet  

 med egenbetaling i modsætning til ophold på et sygehus.
 Det er efter tilsynets opfattelse positivt, at der  

 både på det generelle og det konkrete plan arbejdes med  

 sammenhængen og kontinuiteten i indsatsen for patienterne.
 Tilsynet finder det positivt, at der arbejdes på at  

 forbedre de lukkede afsnits aktivitetstilbud, som særligt for gruppen  

 af unge mænd betragtes som for få og for ringe.
 I den sammenhæng skal bl.a. fremhæves planerne  

 om at etablere et grovværksted, og der er efter tilsynets opfattelse  

 heller ingen tvivl om, at de forøgede og forbedrede  

 fællesfaciliteter, som ombygningen af afsnit K vil indebære,  

 bl.a. vil medføre flere og bedre aktivitetstilbud for afsnittets  

 patienter.
 Fremhæves skal også det såkaldte »udehold«, hvis formål  

 tilsynet finder særdeles positive.
 Tilsynet skal opfordre til, at der arbejdes videre med  

 udvikling af aktivitetstilbudene, herunder med aktivitetstilbud, som  

 træner patienterne i daglige færdigheder.
 Det er efter tilsynets opfattelse positivt, at man gennem  

 adskillelse af almenpsykiatriske og retspsykiatriske patienter, gennem  

 forbedring af de fysiske rammer og gennem etablering af skærmede  

 enheder bestræber sig på at minimere anvendelsen af  

 tvangsforanstaltninger.
 Tilsynet finder det endvidere positivt, at der er  

 udarbejdet retningslinjer for fast vagt, idet retningslinjer for  

 undersøgelse, behandling og pleje generelt må antages at  

 skærpe ledelsens og personalets opmærksomhed, hvorved kvaliteten  

 bedre sikres.
 Tilsynet finder det positivt, at man er opmærksom  

 på, at medicinsk behandling ikke kan stå alene, men under og  

 efter indlæggelsen må suppleres med andre relevante tilbud i  

 såvel sundhedsvæsenets som socialvæsenets regi, og at  

 tilstedeværelsen af disse tilbud mindsker behovet for medicinsk  

 behandling.
 Det er efter tilsynets opfattelse positivt, at man  

 på afdelingen på forskellig vis gør en indsats for at  

 forebygge misbrug af narkotika m.v.
 Tilsynet finder det i øvrigt positivt, at der er  

 udarbejdet retningslinjer og behandlingsvejledning i forhold til patienter  

 med misbrug, idet sådanne retningslinjer og behandlingsvejledninger  

 generelt må antages at skærpe ledelsens og personalets  

 opmærksomhed, hvorved kvaliteten bedre sikres.
 Tilsynet finder det positivt, at man på forskellig  

 vis forsøger at informere patienterne om deres rettigheder.
 Tilsynet finder det ligeledes positivt, at der vil blive  

 udarbejdet retningslinjer om information til de patienter, der frivilligt  

 indlægges på lukket afsnit.
 Tilsynet er enig i beslutningen om at overveje, om man med  

 henblik på at forbedre informationen skal udlevere Sundhedsministeriets  

 folder »Frihedsberøvelse og anden tvang i  

 psykiatrien   om psykiatriske patienters rettigheder ved tvang« til de patienter, der undergives tvang, og til deres  

 pårørende.
 Med hensyn til informationen til pårørende i  

 øvrigt finder tilsynet det positivt, at man på afsnit K ved at  

 opsætte en meddelelse har gjort det klart for pårørende,  

 at de er velkomne til at henvende sig til personalet med eventuelle  

 spørgsmål m.v.
Selv om tilsynet har forståelse for personalets  

 frygt for at bryde tavshedspligten, skal tilsynet understrege vigtigheden af,  

 at pårørende får de informationer, som de   naturligvis  

 uden at tavshedspligten brydes   må få, således at de bedre  

 kan støtte og vejlede patienterne.« 4.14. Psykiatrisk Afdeling i Middelfart og Psykiatrisk Afdeling  

 på Odense Universitetshospital Tilsynet aflagde den 23. september 1999 anmeldte  

 besøg på Psykiatrisk Afdeling i Middelfart og Psykiatrisk  

 Afdeling på Odense Universitetshospital.
Rapporter om disse  

 besøg færdiggøres og offentliggøres i det kommende  

 folketingsår og omtales i tilsynets beretning for det kommende  

 folketingsår.
 5. Opfølgning på tidligere besøg på  

 psykiatriske afdelinger m.v.
 Tilsynet har indledt en ny praksis, hvorefter der et  

 års tid efter et institutionsbesøg med forskellige  

 spørgsmål til den driftsansvarlige myndighed følges op  

 på den rapport, som besøget mundede ud i.
 Således har tilsynet fulgt op på sine  

 besøg på Københavns Amts Sygehus i Glostrup,  

 Københavns Kommunehospital, Augustenborg Sygehus, Psykiatrisk Sygehus  

 i Frederiksborg Amt, Dianalund Psykiatrihospital, Psykiatrisk Afdeling i  

 Randers, Amtshospitalet i Vordingborg, som alle er omtalt i tilsynets  

 beretning for folketingsåret 1998-99, afsnit 3.1.-3.7.
Af de svar, som tilsynet har modtaget fra de  

 driftsansvarlige myndigheder, har et enkelt givet tilsynet anledning til at  

 udtale sig.
Således har tilsynet på baggrund af Hovedstadens  

 Sygehusfællesskabs svar på de spørgsmål, som  

 følger op på tilsynets besøg den 10. december 1997  

 på Københavns Kommunehospital, konkluderet:
» § 71-tilsynet finder det uacceptabelt, at løsningen  

 af problemerne skal afvente overflytningen til den nye psykiatriske afdeling  

 på Amager.
Der bør derfor efter tilsynets opfattelse findes  

 midlertidige løsninger på problemerne.
Særligt for så vidt angår  

 udslusningsproblemerne, skal § 71-tilsynet henlede opmærksomheden  

 på § 111 i lov om social service, hvorefter kommunen eller amtskommunen  

 tilbyder udarbejdelse af en skriftlig plan for indsatsen for visse personer  

 med nedsat psykisk funktionsevne.« 6. Gennemgang af den reviderede psykiatrilov Den 27. januar 1999 holdt tilsynet sammen med Folketingets  

 Sundhedsudvalg et møde med Sundhedsministeriet, hvor ministeriet  

 foretog en teknisk gennemgang af den reviderede psykiatrilov og de i  

 medfør heraf udstedte administrative forskrifter.
Den tekniske  

 gennemgang bestod bl.a. af en redegørelse for hensigten med den nye  

 affattelse af reglen om »god psykiatrisk  

 sygehusstandard« og for de ændringer og  

 præciseringer, som den reviderede psykiatrilov i øvrigt  

 indeholder, f.eks. med hensyn til klageordning, herunder klagers  

 opsættende virkning, udskrivningsaftaler og koordinationsplaner.
 7. Møder med foreninger m.v.
7.1. Møde med Landsforeningen af Patientrådgivere og  

 Bistandsværger i Danmark Tilsynet holdt den 7. oktober 1998 møde med  

 Landsforeningen af Patientrådgivere og Bistandsværger i Danmark.  

 På mødet drøftedes en række problemer, som  

 patientrådgivere og bistandsværger er blevet opmærksomme  

 på i deres arbejde med sindslidende, der er frihedsberøvede.  

 Følgende problemer blev drøftet: Børn og unge på  

 voksenpsykiatriske afdelinger,  »frivillig« tvang, patientrådgiveres adgang til oplysninger  

 om patienten, patientrådgiveres telefoniske kontakt til patienten,  

 beskikkelse af patientrådgivere i forbindelse med  

 tvangstilbageholdelse, beskikkelse af patientrådgivere i forbindelse  

 med fiksering m.v., vederlag og befordringsgodtgørelse samt  

 forskellige forhold vedrørende bistandsværger.
7.2. Møde med Dansk Psykiatrisk Selskab Tilsynet holdt den 21. oktober 1998 et møde med  

 Dansk Psykiatrisk Selskab.
På mødet drøftedes forskellige  

 spørgsmål inden for psykiatrien.
Følgende  

 spørgsmål blev drøftet: Fremtidigt samarbejde,  

 personalets kritik af forholdene på de psykiatriske sygehuse og  

 afdelinger, den trefløjede behandling, tværfagligt samarbejde,  

 lægernes tidsanvendelse, læger i ledelsen, kvalitetsmål og  

 medicinfri afdelinger.
 8. Deltagelse i konferencer m.v.
8.1. Symposium om psykiatriloven Tilsynet deltog den 4. og 5. februar 1999 i et  

 psykiatrilovssymposium, som var arrangeret af Retspsykiatrisk Interessegruppe  

 under Dansk Psykiatrisk Selskab.
På symposiet blev navnlig  

 drøftet de nye og ændrede bestemmelser i den reviderede  

 psykiatrilov, som trådte i kraft den 1. januar 1999.
8.2. Konference om de psykisk syges retssikkerhed Tilsynet deltog den 30. august 1999 i en konference om de  

 psykisk syges retssikkerhed.
Konferencen var arrangeret af Landsforeningen af  

 Forsorgsledere.
På konferencen blev bl.a. drøftet etiske og  

 retspolitiske betragtninger vedrørende psykiatriske patienters  

 vilkår.
9. Folder om tilsynets virksomhed I det forløbne folketingsår har tilsynet med  

 henblik på at udbrede kendskabet til dets virksomhed til en bredere  

 kreds af offentlige myndigheder, personale og   ikke mindst   patienter  

 udarbejdet en folder.
Tilsynets mål med udbredelsen af folderen har  

 været at medvirke til en positiv udvikling, således at  

 administrativt frihedsberøvede, hvor de end befinder sig, bliver  

 tilbudt nogle forhold, som samfundet kan være bekendt.
Folderen blev  

 oprindelig udsendt til i alt 30 forskellige myndigheder, organisationer,  

 foreninger m.v.
Efterfølgende er folderen udsendt enten efter  

 anmodning eller i forbindelse med besvarelse af henvendelser, således  

 at den i alt er udsendt i ca. 700 eksemplarer.
