Fremsat den 16. december 1998 af  

 socialministeren (Karen Jespersen) Forslag til Lov om ændring af lov om retssikkerhed  

 og administration på det sociale område, lov om social service og  

 forskellige andre love (Regler om mellemkommunal refusion, om særligt  

 supplerende tilskud til orlovsydelse til enlige forældre og om  

 forlængelse af Dagpengeudvalget) § 1 I lov om retssikkerhed og administration på det sociale  

 område, jf. lovbekendtgørelse nr. 540 af 21. juli 1998,  

 foretages følgende ændringer:
 1. I § 9 indsættes som stk. 7:
 »Stk. 7. Når der er særlige grunde hertil, kan  

 opholdskommunen med borgerens samtykke med en tidligere opholdskommune  

 aftale, at den tidligere opholdskommune er handlekommune.«.
 2. Efter § 9 indsættes:
»§ 9 a.
Opholdskommunen har ret til at få sin andel af  

 udgifterne til hjælp efter lov om social service, lov om aktiv  

 socialpolitik og § 52, stk. 1, i lov om social pension refunderet  

 af en tidligere opholdskommune, når den tidligere kommune eller anden  

 offentlig myndighed har medvirket til, at en person får ophold  

 i:
 1)	Boformer efter §§ 91-94 i lov om social service.
 2)	Anbringelsessteder for børn og unge efter §§ 49 og 51 i  

 lov om social service.
 3)	Amtskommunale og kommunale plejehjem m.v. efter § 140 i lov om  

 social service.
 4)	Boliger efter § 115, stk. 4, jf. § 105, stk. 2,  

 i lov om almene boliger samt støttede private andelsboliger m.v., hvis  

 de er oprettet af eller efter aftale med amtskommunen.
 5)	Institutioner under sygehusvæsnet.
 6)	Institutioner under Kriminalforsorgen.
 7)	Boliger, boformer m.v., der træder i stedet for og kan  

 sidestilles med boformer m.v. under nr. 1-6, herunder hjælp efter  

 § 77 i lov om social service.
 Stk. 2. Opholdskommunen har ret til refusion efter  

 stk. 1, når en person på grund af særlige forhold har  

 ret til at flytte til et tilsvarende tilbud i en anden kommune eller  

 amtskommune efter følgende bestemmelser:
 1)	§ 92, stk. 3, i lov om social service.
 2)	§ 63, stk. 1, i lov om almene boliger samt støttede  

 private andelsboliger m.v.
 Stk. 3. Kommuner kan uden for de tilfælde, der er  

 nævnt i stk. 1 og 2, indbyrdes aftale, at en tidligere opholdskommune  

 fortsat afholder udgifter til hjælp efter de love, der er nævnt i  

 stk. 1. Det fastsættes i aftalen, hvor længe den skal  

 gælde.
 Stk. 4. Krav mod en tidligere opholdskommune efter  

 stk. 1-2, skal rejses senest 3 år efter, at hjælpen er  

 ydet.«.
 3.
§ 2 I lov om social pension, jf. lovbekendtgørelse nr. 22 af 14. januar  

 1998, som ændret ved lov nr. 859 af 8. december 1998, foretages  

 følgende ændring:
 1. § 53 affattes således:
 »§ 53. Opholdskommunen har adgang til refusion fra en  

 tidligere opholdskommune efter § 9 a i lov om retssikkerhed og  

 administration på det sociale område.«.
§ 3 I lov om social service, jf. lovbekendtgørelse nr. 581 af 6. august  

 1998, foretages følgende ændringer:
 1. I § 27, stk. 5, ændres »§ 25,  

 stk. 1,« til: »§ 25«.
 2. Efter § 27 indsættes:
»§ 27 a.
Kommunen giver et særligt supplerende tilskud  

 til enlige forældre, der 1)	er beskæftigede som lønmodtagere eller  

 selvstændige erhvervsdrivende, 2)	har børn i alderen fra 24 uger og indtil det fyldte 5.  

 år, som kommunen ikke kan anvise plads i et dagtilbud, jf. § 7, stk. 1,  

 og 3)	vælger børnepasningsorlov med orlovsydelse, jf. lov om  

 orlov.
Stk. 2. Der kan alene udbetales særligt supplerende  

 tilskud til den af forældrene, barnet bor mest hos.
Hvis et barn bor  

 lige meget hos begge forældre, udbetales særligt supplerende  

 tilskud alene til den af forældrene, hvor barnet er tilmeldt  

 folkeregistret.
 Stk. 3. Det særligt supplerende tilskud efter  

 stk. 1 udgør forskellen mellem orlovsydelsen og  

 kontanthjælpens forsørgersats, jf. lov om aktiv socialpolitik  

 § 25.
 Stk. 4. Det særligt supplerende tilskud og orlovsydelsen  

 tilsammen kan ikke overstige 80 pct. af den hidtidige indtægt.
 Stk. 5. Hvis kommunen efter § 27 giver et supplerende  

 tilskud, der er højere end eller lig med tilskud efter stk. 1,  

 udbetales alene tilskud efter § 27. Hvis det særligt supplerende  

 tilskud efter stk. 1 er højere end tilskud efter § 27,  

 udbetales alene tilskud efter stk. 1.
 Stk. 6. Tilskuddet udbetales af kommunen mod dokumentation  

 for, at modtageren modtager orlovsydelse til børnepasning.«.
 3. § 128 affattes således:
» 4. I § 129, stk. 2, indsættes efter  

 »§ 27«: »og særligt supplerende tilskud efter § 27 a«.
 5. I § 133, stk. 3, indsættes efter »27,« :  

 »27 a,«.
§ 4 I lov om aktiv socialpolitik, jf. lovbekendtgørelse nr. 707 af 29.  

 september 1998, foretages følgende ændring:
 1. Efter § 108 og før overskriften til §  

 109 indsættes:
» § 5 I lov om kommunal udligning og generelle tilskud til kommunerne og  

 amtskommunerne, jf. lovbekendtgørelse nr. 571 af 4. juli 1997, som  

 senest ændret ved § 1 i lov nr. 476 af 1. juli 1998, foretages  

 følgende ændring:
 1. I § 25, stk. 3, indsættes efter »lov om  

 social service,«: »lov om aktiv socialpolitik,«.
§ 6 Loven træder i kraft dagen efter bekendtgørelse i Lovtidende,  

 og har virkning fra 1. juli 1998, jf. dog stk. 2-5.
 Stk. 2. § 1, nr. 1 og 3 har dog virkning fra dagen efter  

 bekendtgørelse i Lovtidende.
 Stk. 3. § 3, nr. 1, 2, 4 og 5 træder i kraft  

 den 1. juli 1999.
 Stk. 4. § 27 a, stk. 1, i lov om social service, som  

 affattet ved denne lovs § 3, nr. 2, har virkning for forældre, der  

 begynder orlov til børnepasning fra og med den 1. juli 1999.
 Stk. 5. § 5 har virkning fra og med tilskudsåret  

 2000.
Bemærkninger til lovforslaget Almindelige bemærkninger I.
Regler om mellemkommunal refusion 1. Kort om forslagene 2. Reglerne om opholdskommune og mellemkommunal refusion fra 1. juli  

 1998 2.1 Ændringerne fra 1. juli 1998 2.2 Opholdskommune og handlekommune 2.3 Mellemkommunal refusion for udgifter efter lov om  

 social service 2.4 Mellemkommunal refusion for udgifter efter  

 aktivloven 2.5 Opholdskommune og mellemkommunal refusion efter  

 pensionsloven 3. Utilsigtede konsekvenser 4. Arbejdsgruppens arbejde 5. Forslagets enkelte dele 5.1 Ensartede regler om mellemkommunal refusion for  

 udgifter efter lov om social service og lov om social pension 5.2 Mellemkommunal refusion for udgifter efter aktivloven,  

 hvis der er refusion efter serviceloven eller pensionsloven 5.3 Forslag om hjemmel til at aftale refusion for udgifter  

 efter lov om aktiv socialpolitik II.
Særligt supplerende tilskud til orlovsydelse til enlige  

 forældre III.
Forlængelse af Dagpengeudvalget Bilag 1: Eksempler der viser konsekvenser af lovforslaget, jf. afsnit  

 I I.
Regler om mellemkommunal refusion 1. Kort om forslagene Der stilles forslag om, at der i lov om retssikkerhed og  

 administration på det sociale område (retssikkerhedsloven)  

 indsættes en § 9 a, der samler alle regler om mellemkommunal  

 refusion for udgifter efter lov om social pension (pensionsloven), lov om  

 social service (serviceloven) og lov om aktiv socialpolitik (aktivloven).
 Den foreslåede affattelse af § 9 a  

 indebærer følgende ændringer i forhold til gældende  

 regler:
 Mulighederne for mellemkommunal refusion for udgifter  

 efter serviceloven (lovens § 128) bliver identiske med gældende  

 regler i pensionslovens § 53, stk. 1.
 Der bliver adgang til mellemkommunal refusion efter  

 aktivloven, under samme betingelser som efter serviceloven og  

 pensionsloven.
Kommunerne får hjemmel til at aftale refusion for  

 udgifter efter aktivloven.
Samtidig bliver praksis med hensyn til at aftale  

 handlekommune lovfæstet i retssikkerhedslovens § 9, stk. 7.
 Konsekvenserne af de foreslåede ændringer er  

 illustreret med eksempler i bilag 1.
2. Reglerne om opholdskommune og mellemkommunal refusion  

 fra 1. juli 1998 2.1 Ændringerne fra 1. juli 1998 I retssikkerhedslovens § 9 er reglerne i  

 bistandslovens § 10 om opholdskommune ført videre.
Med retssikkerhedsloven er pensionslovens  

 bopælskommunebegreb ophævet.
Pensionsloven benytter nu samme  

 opholdskommunebegreb som aktivloven og serviceloven.
Reglerne om  

 opholdskommune gælder også for sygedagpengeloven.
Med hensyn til reglerne om mellemkommunal refusion  

 er der følgende ændringer 2.2 Opholdskommune og handlekommune Det er - og det var efter bistandsloven -  

 opholdskommunen, som har pligt til at give hjælpen.
Opholdskommune er den kommune, som har pligt til at  

 give hjælpen, dvs. at opholdskommunen normalt også er  

 handlekommune.
Handlekommune er den kommune, der yder  

 hjælpen.
Begrebet handlekommune anvendes, fordi kommuner kan  

 - og efter bistandsloven kunne - aftale en anden ordning end den, som  

 lovgivningen fastsætter.
Dette kan være relevant, hvis  

 særlige forhold gør sig gældende, fx ved midlertidige  

 ophold på forsorgshjem, fordi den tidligere opholdskommune kender  

 borgeren og pågældendes handleplan.
En aftale om, at en tidligere  

 opholdskommune fortsat er handlekommune, forudsætter, at borgeren er  

 indforstået.
 I langt de fleste tilfælde er opholdskommunen den  

 kommune, hvor pågældende har sin bopæl.
Opholdskommunen har pligt til at give den  

 nødvendige hjælp, og denne kommune skal, medmindre der er regler  

 om mellemkommunal refusion eller truffet aftale om noget andet, jf. nedenfor,  

 betale for hjælpen.
Det vil sige, at opholdskommunen normalt også  

 er betalingskommune.
Ægtefæller med fælles bopæl har  

 bopælskommunen som opholdskommune.
Det gælder også,  

 når de midlertidigt opholder sig uden for den fælles  

 bopælskommune (retssikkerhedslovens § 9, stk. 2 og 5, og den  

 tidligere bistandslovs § 10, stk. 2 og 4).
Børn har normalt samme opholdskommune som deres  

 forældre.
Det vil sige, at selv om et barn bor i en anden kommune, er  

 det forældrenes opholdskommune, som er opholdskommune og dermed  

 handlekommune for barnet (retssikkerhedslovens § 9, stk. 3 og 5, og  

 den tidligere bistandslovs § 10, stk. 2 og 4).
 Den særlige regel om øjeblikkelig hjælp  

 i retssikkerhedslovens § 9, stk. 5 - tidligere bistandslovens  

 § 10, stk. 4 - er knyttet til ægtefæller med  

 fælles bopæl, samt til børn og unge.
Ophold uden for opholdskommunen Hvis en person uden for de tilfælde,  

 som er reguleret af retssikkerhedslovens § 9, stk. 5, i en periode  

 opholder sig uden for sin opholdskommune, er der i punkt 86 i vejledningen om  

 lov om retssikkerhed og administration på det sociale område  

 vejledt om, hvilken kommune der skal afholde udgifterne til  

 forsørgelse m.v.
Det fremgår af punkt 86, at ved ophold uden for  

 opholdskommunen - fx i forbindelse med ferieophold i sommerhus,  

 højskoleophold, behandlingsinstitution o.l. - overgår  

 administrationen og den økonomiske forpligtelse for mere vedvarende  

 kontantydelser som pension, kontanthjælp, sygedagpenge m.v. ikke  

 til den midlertidige opholdskommune.
Til eksemplerne i punkt 86 kan  

 tilføjes midlertidigt ophold i forsorgshjem, aflastningsophold,  

 krisecenter o.l.
 Det skal fremhæves, at de ophold, som beskrives i  

 vejledningens punkt 86, ikke nødvendigvis dækker samme  

 situationer, som når borgeren opholder sig på en midlertidig  

 boform efter serviceloven.
 Hvis fx en person bevarer sin bopæl i kommune A, og  

 pågældende midlertidigt flytter ind på fx et krisecenter  

 eller forsorgshjem i kommune B (botilbud efter servicelovens § 94), er  

 det kommune A, der fortsat skal udbetale kontanthjælp eller  

 pension.
 Men har pågældende under et midlertidigt  

 ophold ikke bevaret sin hidtidige opholdskommune, bliver kommunen, som  

 boformen ligger i, opholds- og handlekommune.
 Både efter nye og tidligere regler kan kommuner med  

 borgerens accept aftale, at den tidligere opholdskommune fortsat er  

 handlekommune.
 Dette har været praksis bl.a i forhold til  

 forsorgshjem m.v.
Tvivl i konkrete tilfælde om opholdskommune Der kan i de enkelte tilfælde  

 være tvivl, som må afgøres ud fra en konkret vurdering.  

 Kan de involverede kommuner ikke blive enige, må  

 spørgsmålet afgøres af de sociale klagemyndigheder.
I  

 punkt 83 i vejledningen om lov om retssikkerhed og administration på  

 det sociale område er det fremhævet, at uenighed mellem kommuner  

 om, hvilken kommune der er opholdskommune efter retssikkerhedslovens  

 § 9, ikke må få konsekvenser for borgerens ret til  

 hjælp.
2.3 Mellemkommunal refusion for udgifter efter  

 serviceloven Servicelovens § 128 fører reglen  

 i bistandslovens § 11 videre for udgifter efter serviceloven.
Der er  

 således refusion, hvis den tidligere opholdskommune eller anden  

 offentlig myndighed  medvirker til, at en person får ophold  

 i:
 1)	Boformer efter servicelovens §§ 91   94, hvilket bl.a. vil sige  

 midlertidige opholdssteder eller midlertidige botilbud, som fx forsorgshjem  

 efter § 94.
 2)	Anbringelsessteder for børn og unge efter servicelovens  

 §§ 49 og 51.
 3)	Hjælp til dækning af udgifter i medfør af  

 servicelovens § 77, dvs. tilskud til dækning af udgifter ved  

 ansættelse af hjælpere til pleje og overvågning og  

 ledsagelse af personer med betydelig og varigt nedsat fysisk eller psykisk  

 funktionsevne, der har et aktivitetsniveau, der gør det  

 nødvendigt at yde en ganske særlig støtte.
 4)	Boliger efter § 115, stk. 4, jf. § 105, stk. 2,  

 i lov om almene boliger samt støttede private andelsboliger m.v.,  

 såfremt boligerne er oprettet af eller efter aftale med  

 amtskommunen.
Institutionsbeskyttelsesreglen i den tidligere bistandslovs § 11,  

 stk. 1, nr. 2 Bistandslovens § 11, stk. 1, nr. 2, (den  

 såkaldte institutionsbeskyttelsesregel) er ikke ført videre.
Begrundelsen herfor er, at der ikke skønnes behov  

 for denne regel i forhold til aftjening af værnepligt, idet  

 værnepligtige typisk ikke har behov for hjælp.
Indlæggelse  

 på hospital vil typisk være midlertidigt ophold, jf. ovenfor  

 under pkt. 2.2 om ophold uden for opholdskommune.
Med hensyn til begrebet  

 »lignende behandlingsinstitution« er det skønnet, at  

 institutionskommunens behov for at få dækket udgifter fra en  

 tidligere opholdskommune er dækket af § 128, stk. 1, der  

 oplister de boformer, som kan udløse refusion.
Det kan nævnes, at forsorgshjem efter bistandsloven  

 § 105 efter praksis var omfattet af begrebet »lignende  

 behandlingsinstitution«.
Det betød, at det ikke var en betingelse, at  

 en kommune eller anden offentlig myndighed havde medvirket, for at der var  

 refusion efter bistandslovens § 11. Efter § 128 i serviceloven er  

 medvirken et krav, men denne betingelse vil være opfyldt, da optagelse  

 i boformer efter servicelovens § 94 forudsætter, at lederen  

 træffer afgørelse om optagelsen, hvad enten optagelsen sker  

 efter egen henvendelse eller ved henvisning fra offentlige myndigheder.
 Derudover er der i serviceloven hjemmel til, at kommunerne  

 kan aftale refusion for udgifter efter serviceloven.
 Hvis en beboer med medvirken af opholdskommunen eller  

 anden offentlig myndighed udsluses fra forsorgshjemmet til en af de boformer,  

 som er nævnt i § 128, er der ligeledes mellemkommunal  

 refusion.
2.4 Ikke mellemkommunal refusion for udgifter efter  

 aktivloven For udgifter til forsørgelse m.v. -  

 hjælp efter aktivloven - er der ikke som efter den tidligere  

 bistandslov adgang til, at en opholdskommune kan kræve sine udgifter  

 dækket af en tidligere opholdskommune.
Baggrunden herfor er, at Kontanthjælpsudvalget i sin  

 2. rapport fra januar 1996 stillede forslag om at ophæve adgangen til  

 refusion for forsørgelsesudgifter.
Udvalget så under ét  

 på de økonomiske virkninger af 1)	den mellemkommunal refusion for forsørgelsesudgifter i den  

 tidligere bistandslovs § 11, 2)	at forsørgelsesydelser er skattepligtige, og 3)	reglerne om kommunale udligningsordninger under Indenrigsministeriet  

 (udligning af forskelle i beskatningsgrundlag og udligning af forskelle i  

 udgiftsbehov).
 Et flertal i udvalget foreslog ud fra disse beregninger og  

 under hensyn til den administration, som kunne undgås, at reglerne om  

 mellemkommunal refusion blev ophævet for  

 forsørgelsesydelser.
 Derfor blev der ikke i aktivloven indsat en bestemmelse om  

 adgang til, at kommuner kan aftale mellemkommunal refusion.
2.5 Opholdskommune og mellemkommunal refusion efter  

 pensionsloven Opholdskommune Fra 1. juli 1998 administreres lov om social  

 pension af kommunalbestyrelsen i opholdskommunen, jf. pensionslovens  

 § 57, stk. 1, og § 9 i retssikkerhedsloven.
Dette er en ændring i forhold til reglerne  

 før 1. juli 1998, hvor pensionsloven byggede på et  

 bopælskommunebegreb, og hvor pensionssagen - medmindre andet blev  

 aftalt - blev i den oprindelige kommune, hvis en pensionist fik ophold  

 på en institution i en anden kommune.
Reglerne fra 1. juli 1998  

 betyder, at der er samme opholdskommunebegreb i aktivloven, serviceloven,  

 pensionsloven og sygedagpengeloven.
 Ændringen betyder, at hvor det tidligere var  

 sådan, at pensionssagen blev i fraflytningskommunen, hvis pensionisten  

 flyttede på visse institutioner - bl.a. plejehjem og  

 § 115-institutioner efter bistandsloven - i en anden kommune, er det nu  

 beliggenhedskommunen, som er opholdskommune.
Mellemkommunal refusion efter pensionsloven Efter reglerne fra 1. juli 1998 kan  

 opholdskommunen kræve sin del af udgifterne til pension refunderet af  

 en tidligere opholdskommune, når den tidligere opholdskommune eller  

 anden offentlig myndighed har medvirket til, at en person har ophold i en af  

 de boformer m.v., der er nævnt i pensionslovens § 53,  

 stk. 1.
 Det drejer sig om:
 1)	Amtskommunale og kommunale plejehjem m.v. efter § 140 i  

 serviceloven.
 2)	Almene boliger efter lov om almene boliger m.v., - (der er i loven  

 nævnt en række specifikke boliger efter boligministeriets  

 lovgivning).
 3)	Kommunale boformer efter servicelovens § 91.
 4)	Amtskommunale boformer efter servicelovens §§ 92- 94.
 5)	Anbringelsessteder for børn og unge efter §§ 49 og 51 i  

 serviceloven.
 6)	Alle institutioner under sygehusvæsnet.
 7)	Institutioner under Kriminalforsorgen.
 8)	Ophold i bolig, bofællesskaber m.v., der træder i stede  

 for og kan sidestilles med boformer m.v. under 1 til 7.
 Refusionsadgangen gælder, så længe  

 pensionisten har ophold i de omtalte boformer m.v., og det har ikke  

 betydning, at personen først får tilkendt pension under  

 opholdet.
Flytter pensionisten fra en af de i § 53,  

 stk. 1, nævnte boformer m.v. til privat bolig, finansierer  

 opholdskommunen uden adgang til mellemkommunal refusion den kommunale andel  

 af udgiften til pension.
Hvis flytningen sker til en boform, som er  

 nævnt i § 53, stk.1, kan den ny kommune kræve refusion efter  

 § 53.
Refusionen efter § 53 gælder for udgifter til  

 folkepension, førtidspension, bistands- og plejetillæg og  

 invaliditetsydelse.
Udgifter til personlige tillæg efter pensionslovens  

 § 17 er ikke omfattet af refusionsadgangen.
 Der er som efter serviceloven adgang til, at  

 kommunerne indbyrdes kan aftale, at en tidligere opholdskommune fortsat  

 afholder den kommunale andel af udgiften til pension efter loven.
 § 128 i serviceloven om mellemkommunal refusion er  

 udformet på en anden måde end bistandslovens § 11.
 Reglerne om mellemkommunal refusion efter pensionsloven er  

 ændret, bl.a. under hensyn til, at bopælskommunebegrebet er  

 afløst af de generelle regler om opholdskommune i retssikkerhedslovens  

 § 9.
3. Utilsigtede konsekvenser Kort før bistandslovreformen trådte i kraft  

 den 1. juli 1998 blev en række kommuner m.fl. opmærksomme  

 på, at ændringerne vedrørende mellemkommunal refusion  

 medførte nogle utilsigtede konsekvenser i forhold til den måde,  

 som kommunerne hidtil havde tilrettelagt deres administration af reglerne om  

 opholdskommune.
 I et brev af 24. juni 1998 til kommuner m fl. oplyste  

 Socialministeriet, at ministeriet var opmærksom på problemerne,  

 og at det ville være nødvendig med lovændringer, som ville  

 blive fremsat i efteråret 1998 med virkning fra 1. juli 1998.
 For at få vurderet dette, nedsatte Socialministeriet  

 en arbejdsgruppe med repræsentanter fra Kommunernes Landsforening,  

 Københavns og Frederiksberg kommuner, Amtsrådsforeningen og  

 Indenrigsministeriet.
Arbejdsgruppen fik til opgave at udarbejde et udkast til  

 forslag om ændringer.
De følgende forslag bygger på  

 arbejdsgruppens drøftelser og forslag.
4. Arbejdsgruppens arbejde Arbejdsgruppen har peget på, at problemerne navnlig  

 knytter sig til at analyserne i Kontanthjælpsudvalget - se afsnit  

 5.2 - ikke behandlede situationer, hvor en person ud over hjælp til  

 forsørgelse også fik hjælp i form af ophold i boformer  

 m.v. (tidligere institutioner m.v. efter bistandsloven), at udformningen af servicelovens § 128  

 medfører en begrænsning i adgang til mellemkommunal refusion,  

 bl.a. for kommuner, der har et fængsel beliggende, at der ikke er fuld overensstemmelse mellem reglerne om  

 mellemkommunal refusion efter pensionsloven og serviceloven, og at kommunerne ikke har hjemmel til at indgå aftaler  

 om refusion for udgifter efter aktivloven.
 Arbejdsgruppen har som en generel betragtning lagt  

 vægt på, at reglerne om opholdskommune skal fungere  

 tværgående i forhold til alle former for hjælp efter den  

 sociale lovgivning, herunder også i forhold til nye hjælpeformer,  

 som udvikles over tid.
Reglerne om opholdskommune skal fungere i forhold til alle  

 borgere, uanset hvordan eller hvorfor de flytter mellem kommuner.
Reglerne  

 skal ikke blot tage højde for almindelige flyttesituationer, men de  

 skal regulere enhver forekommende flyttesituation.
Endelig skal reglerne være enkle, og navnlig  

 må de normalt ikke give anledning til tvivl.
Dette er meget vigtigt,  

 fordi borgerne altid skal kunne være sikker på, at der er  

 én kommune, som har pligt til at give hjælp efter den sociale  

 lovgivning, således at borgeren ikke risikerer at blive henvist fra  

 myndighed til myndighed.
Alle disse krav kan indbyrdes være modstridende.  

 Derfor er det arbejdsgruppens opfattelse, at ethvert regelsystem om  

 opholdskommune vil forudsætte, at kommuner og amtskommuner supplerer  

 lovens regler med aftaler og administrative rutiner, der ud fra praktiske  

 erfaringer og behov regulerer særlige sociale flyttesituationer.
Dette  

 gælder også i forhold til de justeringer, som gruppen har peget  

 på.
I arbejdsgruppens rapport er der medtaget et afsnit med  

 eksempler på den økonomiske byrdefordeling mellem kommuner i  

 forskellige flyttesituationer, dels efter de gældende regler og dels  

 efter de ændringer, som gruppen peger på.
De foreslåede  

 ændringer vil i de flyttesituationer, som forslaget vedrører,  

 medføre, at den økonomiske byrdefordeling for udgifter efter  

 serviceloven og aktivloven kommer til at svare til situationen før 1.  

 juli 1998.
5. Forslagets  

 enkelte dele I relation til § 9 om opholdskommune i retssikkerhedsloven  

 stilles der forslag om at lovfæste praksis, hvorefter kommunerne,  

 når der foreligger særlige grunde, med hinanden kan aftale, at en  

 tidligere opholdskommune er handlekommune.
Dette aspekt har ikke været  

 behandlet af arbejdsgruppen, men i de høringssvar, som  

 Socialministeriet har modtaget til et udkast til lovforslaget, har der  

 været peget på, at det ville være ønskeligt, at den  

 gældende praksis fremgik af loven.
Der henvises til  

 bemærkningerne til de enkelte bestemmelser, hvor der er gjort rede for  

 den praksis, som foreslås lovfæstet.
Forslaget til § 9 a i retssikkerhedsloven  

 følger arbejdsgruppens forslag.
I forhold til gældende regler om  

 mellemkommunal refusion er der tale om følgende  

 ændringer:
 1)	Reglerne om mellemkommunal refusion for udgifter efter serviceloven  

 ændres, således at de bliver identiske med de gældende  

 regler i pensionslovens § 53, stk. 1.
 2)	Der bliver adgang til mellemkommunal refusion for udgifter efter  

 aktivloven under samme betingelser som udgifter efter serviceloven og  

 pensionsloven.
 3)	Kommunerne får hjemmel til at aftale refusion for udgifter  

 efter aktivloven.
Ændringerne foreslås gennemført ved, at  

 der i retssikkerhedsloven indsættes én ny bestemmelse om  

 mellemkommunal refusion, som er fælles for udgifter efter serviceloven,  

 pensionsloven og aktivloven.
Dette vil give et bedre tværgående  

 overblik, idet der samtidig indsættes bestemmelser i de tre love,  

 hvoraf det fremgår, at reglerne om mellemkommunal refusion er fastsat i  

 retssikkerhedsloven.
 Ændringerne foreslås at få virkning fra  

 1. juli 1998, idet der er tale om at genoprette ikke tilsigtede konsekvenser  

 af bistandslovreformen.
Det forventes ikke, at de foreslåede regler vil  

 medføre, at de social klagemyndigheder får et stigende antal  

 sager, hvor kommuner er uenige om opholdskommune eller mellemkommunal  

 refusion.
Socialministeriet vil bede klageinstanserne om at følge  

 udviklingen.
5.1 Ensartede regler  

 om mellemkommunal refusion for udgifter efter lov om social service og lov om  

 social pension Det foreslås, at adgangen til mellemkommunal  

 refusion for udgifter efter serviceloven bliver identisk med pensionslovens  

 § 53, stk. 1. Begrundelsen for forslaget er, at den gældende  

 affattelse af servicelovens § 128 om mellemkommunal refusion ikke  

 beskytter institutionskommuner tilstrækkeligt.
Efter bistandslovens § 11 var det ikke alene ophold i  

 institutioner efter bistandsloven (nu boformer efter serviceloven), men  

 også ophold i andre institutioner, som gav ret til mellemkommunal  

 refusion.
For eksempel udløste ophold i Kriminalforsorgens  

 institutioner også refusion.
Disse situationer er ikke dækket af  

 den sproglige udformning af servicelovens § 128.
Det kan illustreres med følgende eksempel (se  

 eksempel 5 b i bilag 1): Efter  endt fængselsophold udsluses en person  

 til en ny opholdskommune, hvor pågældende modtager  

 kontanthjælp.
Udslusningen sker til en boform, som er nævnt i  

 servicelovens § 128.
Efter reglerne fra 1. juli 1998 har den nye opholdskommune  

 ret til refusion efter servicelovens § 128 fra fængselskommunen.
Men  

 fængselskommunen har ikke ret til refusion fra den oprindelige  

 opholdskommune.
Det betyder, at fængselskommunen efter udslusningen  

 skal afholde udgifterne efter serviceloven.
Efter den tidligere bistandslovs § 11 ville  

 fængselskommunen have haft ret til refusion fra den oprindelige  

 opholdskommune.
Efter forslaget vil ophold i institutioner under  

 Kriminalforsorgen give ret til refusion.
Fængselskommunen bliver  

 således efter forslaget friholdt for udgifter efter serviceloven, som  

 skal betales endeligt af den oprindelige opholdskommune.
Med hensyn til udgifterne til kontanthjælp i dette  

 eksempel betyder de gældende regler, at den nye opholdskommune ikke kan  

 få refusion.
Efter forslaget vil den nye opholdskommune   på  

 sammen måde som efter den tidligere bistandslov   få refusion for  

 sine udgifter til kontanthjælp fra den oprindelige opholdskommune.
Efter pensionslovens § 53, stk. 1, nr. 8, er der  

 også adgang til refusion, hvis en bolig eller boform træder i  

 stedet for eller kan sammenlignes med de øvrige nævnte boliger  

 eller boformer i bestemmelsen, jf. beskrivelsen under 2.5. Denne  

 opsamlingsbestemmelse tager højde for, at der i dag er, og at der hele  

 tiden udvikles nye boformer og hjælpetilbud, der etableres ud fra  

 konkrete behov og muligheder for at finde nye måder at indrette  

 hjælp på.
Opsamlingsbestemmelsen indgår derfor også i  

 forslaget til § 9 a i retssikkerhedsloven.
Det har været overvejet, om der eventuelt også  

 burde være mellemkommunal refusion for udgifter til personlige  

 tillæg efter pensionsloven.
Udbetaling af pension er i betydelig grad  

 automatiseret på edb.
Dette gælder dog ikke personlige  

 tillæg, som typisk omfatter hjælp af begrænset omfang.
Det  

 er på den baggrund vurderet, at der fortsat ikke bør være  

 mellemkommunal refusion for udgifter til personlige tillæg efter  

 pensionsloven.
5.2 Mellemkommunal  

 refusion for udgifter efter aktivloven, hvis der er refusion efter  

 serviceloven eller pensionsloven Det foreslås, at i samme situationer, hvor der er  

 mellemkommunal refusion efter serviceloven eller pensionsloven, skal der  

 også være refusion for udgifter efter aktivloven.
Der er i dag ingen regler om  

 mellemkommunal refusion i aktivloven.
Baggrunden er, at  

Kontanthjælpsudvalget af 1994 i sin 2. rapport fra januar 1996  

 analyserede de økonomiske konsekvenser af, at personer, der modtager  

 kontanthjælp eller revalideringsydelse, flytter til en anden  

 kommune.
Kontanthjælpsudvalgets analyser viste, at de  

 daværende regler om mellemkommunal refusion for udgifter til  

 forsørgelse ikke kunne ses isoleret.
De skulle ses i sammenhæng  

 med, at kontanthjælp og revalideringsydelse er skattepligtige ydelser,  

 samt at der efter Indenrigsministeriets udligningsregler bliver taget hensyn  

 til, hvilken kommune som endeligt afholder udgifterne til  

 forsørgelse.
 Kontanthjælpsudvalgets beregninger viste, at  

 når disse økonomiske faktorer blev set under ét, var der  

 i mange tilfælde ingen særlig gevinst for den kommune, som kunne  

 få refusion for forsørgelsesudgifter fra en tidligere  

 opholdskommune.
Med henblik på en administrativ forenkling foreslog  

 et flertal i Kontanthjælpsudvalget derfor at ophæve reglerne om  

 mellemkommunal refusion for udgifter til forsørgelse.
Der er derfor  

 ingen regler om mellemkommunal refusion i aktivloven.
En væsentlig begrundelse var således  

 administrative hensyn.
Men når en kommune alligevel skal sende  

 refusionskrav for udgifter efter serviceloven, så er der stort set  

 ingen administrative lettelser.
 Efterfølgende har det også vist sig, at der i  

 visse situationer er behov for refusion efter aktivloven.
Problemerne opstår, når der samtidig ydes  

 hjælp til en boform efter serviceloven, hvor der er adgang til  

 mellemkommunal refusion, og hjælp efter aktivloven, som der ikke er  

 refusion for.
Det hænger bl.a. sammen med, at det var en  

 forudsætning for at ophæve adgangen til refusion for hjælp  

 efter aktivloven, at virkningerne heraf delvis ville blive modsvaret af, at  

 den kommune, som afholdt udgifterne efter aktivloven, fik del i  

 udligningsordningerne under Indenrigsministeriet.
Men efter Indenrigsministeriets regler om udligning bliver  

 der taget hensyn til hvilken kommune, der afholder de væsentligste  

 sociale udgifter.
Det betyder, at en del af tilskuddene tilfalder den  

 kommune, som endeligt betaler for udgifterne til botilbuddet efter  

 serviceloven.
Det betyder også, at kommunen, der betaler hjælpen  

 efter aktivloven, ikke får fuldt udbytte af tilskuddene.
Til  

 illustration heraf henvises til eksempel 2a og 2b i bilag 1.
Mulighed for at hidtidig kommune fortsætter som  

 handlekommune Ret til refusion efter aktivloven vil forbedre  

 mulighederne for at støtte de mest udsatte grupper, blandt andet  

 hjemløse, stofmisbrugere og sindslidende.
Disse grupper er dels meget  

 mobile pga. ustabile bo- og familieforhold, dels får de ofte ophold i  

 botilbud, der ligger uden for deres normale opholdskommune.
Dette er  

 beskrevet i Socialministeriets vejledning af 10. marts 1998 om den sociale  

 indsats for de mest udsatte voksne.
I denne vejledning og i de vejledende  

 retningslinier for samarbejdet mellem de sociale myndigheder og  

 Kriminalforsorgens institutioner er det anbefalet, at amter og kommuner  

 viderefører den hidtidige praksis om, at den tidligere kommune  

 fortsætter som handlekommune.
Det kan fx være relevant for hjemløse og  

 stofmisbrugere, hvor det kan være hensigtsmæssigt at opretholde  

 tilknytning til en tidligere opholdskommune, bl.a. med henblik på  

 resocialiseringen.
Specielt for hjemløse, der selv har taget ophold  

 på et tilbud efter servicelovens § 94, bør der skabes  

 kontakt med den tidligere opholdskommune om den videre hjælp, idet  

 forsorgshjemmets beliggenhedskommune i de fleste tilfælde ikke vil  

 være den mest hensigtsmæssige i rollen som handlekommune.
Særlige forhold gør sig gældende,  

 når den oprindelige opholdskommune som en del af en handleplan har  

 visiteret en person, fx en stofmisbruger til behandling på et privat  

 behandlingstilbud i en anden (amts)kommune.
I disse tilfælde er det  

 hensigtsmæssigt, at det i forbindelse med handleplanen aftales, at den  

 hidtidige kommune og amtskommune forbliver handlekommune, så  

 længe foranstaltningen er i værk.
 Der henvises til forslaget til § 9, stk. 7, i  

 retssikkerhedsloven.
5.3 Forslag om  

 hjemmel til at aftale refusion for udgifter efter lov om aktiv  

 socialpolitik Både i pensionslovens § 53 og servicelovens  

 § 128 er der hjemmel til, at kommuner indbyrdes kan aftale refusion.
Der  

 er ikke i aktivloven en tilsvarende hjemmel til at aftale refusion.
Når  

 der ikke blev stillet et sådant forslag skyldes det ikke, at man  

 ønskede at afskære kommunerne fra at indgå aftale om  

 refusion.
Men det var den almindelige opfattelse, at der ikke var behov for  

 en sådan hjemmel.
 Praksis har imidlertid vist, at kommuner, der ikke selv  

 har et relevant tilbud, køber pladser på uddannelsestilbud, der  

 ligger i andre kommuner.
 Vanskelighederne ved, at der ikke er refusion for udgifter  

 efter aktivloven, har vist sig at være knyttet til tilfælde, hvor  

 en kommune både bevilger hjælp til forsørgelse og til  

 betaling for uddannelse, som ikke er en ordinær uddannelse, men er  

 tilrettelagt i forhold til en særlig målgruppe.
Der er tale om tilbud, som er rettet mod en mindre  

 persongruppe, som ingen eller kun få kommuner selv kan etablere  

 meningsfulde tilbud til.
Tilbuddene dækker derfor ofte hele eller dele  

 af landet.
Disse tilfælde kan opdeles to hovedgrupper.
Den første gruppe omfatter situationer, hvor det er  

 en myndighed, der afgør, at en person kan deltage i et særligt  

 uddannelsesforløb.
Et eksempel på et sådant lands- eller  

 landsdelsdækkende tilbud er Blindeinstituttet i København.
Dette og lignende tilbud er revalideringstilbud, som en  

 opholds(amts)kommune har pligt til at tilbyde sine borgere med  

 begrænsninger i arbejdsevnen.
Hvis kommunen eller amtskommunen ikke  

 selv råder over et egnet tilbud, kan den indgå aftale om at  

 benytte tilbud, der ligger i en anden kommune eller amtskommune.
Der skal således i disse tilfælde indgås  

 en aftale om betaling for udgifter ved opholdet med den kommune eller  

 amtskommune, hvor tilbuddet ligger.
Hvis der ikke er en sådan aftale,  

 kan den modtagne (amts)kommune afvise at modtage revalidenden.
 Den foreslåede hjemmel til, at kommuner kan  

 indgå aftaler om refusion for udgifter efter aktivloven, vil give den  

 retlige ramme for, at kommunerne og amtskommunerne kan tilrettelægge  

 deres administration, således at ingen kommuner eller amtskommuner  

 får påført særlige sociale udgifter alene fordi de i  

 deres kommune har placeret et lands- eller landsdelsdækkende  

 tilbud.
Den anden hovedgruppe omfatter tilfælde, hvor det  

 ikke er en social myndighed, men en privat der afgør, hvem der kan  

 deltage i uddannelsesforløbet.
Kerneeksemplet er, når kommuner  

 benytter tilbud til sent udviklede, dvs. tilbud, hvor sent udviklede som led  

 i revalidering bor på uddannelsesstedet eller i tilknytning hertil.
 Med forslaget om, at kommunerne kan indgå aftale om  

 refusion for udgifter efter aktivloven, vil der ikke være retlige  

 hindringer for, at den kommune, som bevilger hjælpen, kan aftale, at  

 den friholder beliggenhedskommunen for udgifter efter aktivloven.
I lyset af de nye regler fra 1. juli 1998 har  

 Landsforeningen Ligeværd (tidligere Landsforeningen til Støtte  

 af Sent Udviklede) oplyst, at i praksis foregår optagelsen i tilbud  

 tilknyttet Landsforeningen ved, at den kommune, som ønsker at give en  

 af sine borgere mulighed for uddannelse, indgår aftale med det  

 aktuelle tilbud, fx om varighed, indholdet, opfølgning og om  

 betalingen for opholdet.
Landsforeningen har videre oplyst, at tilbuddene vil  

 følge den praksis, at de kun tager imod elever fra en anden kommune,  

 når denne påtager sig at friholde beliggenhedskommunen for  

 udgifter efter aktivloven.
 Til Landsforeningens bemærkninger kan  

 tilføjes, at private tilbud, som indgår aftaler om at optage  

 elever fra andre kommuner, alene har et juridisk krav på betaling m.v.  

 i forhold til den kommune, der er indgået aftale med.
 En kommune, der har indgået en aftale med et privat  

 tilbud, kan ikke frigøre sig fra aftalen alene ved at henvise til, at  

 der ikke længere er regler om mellemkommunal refusion i aktivloven.  

 Disse regler regulerer alene forholdet mellem myndigheder, og ikke aftaler en  

 myndighed indgår eller har indgået med en privat om at  

 udføre en opgave.
 På baggrund af den praksis, som tilbud tilknyttet  

 Landsforeningen Ligeværd følger med hensyn til at optage elever,  

 og det forhold, at kommunen, som indgår aftale med et tilbud til sent  

 udviklede, er forpligtet efter aftalen, anses det ikke at være  

 nødvendigt at indføre yderligere regler, fx om pligt til at  

 indgå aftale om refusion, når en kommune giver en af sine borgere  

 et tilbud finansieret efter aktivloven i en anden kommune.
 Kommunerne vil blive vejledt om ovennævnte, herunder  

 at Socialministeriet og de kommunale organisationer forventer, at kommunerne  

 indretter sig ud fra ovenstående med virkning fra 1. juli 1998, hvilket  

 er i overensstemmelse med den orientering, som kommuner m.fl. fik i brev af  

 24. juni 1998 inden bistandslovreformen trådte i kraft.
 Konkret kan administrationen i forbindelse med bl.a.  

 tilbud til sent udviklede ske ved, at beliggenhedskommunen godkender en  

 rammeaftale om betalings- og handlekommuneforpligtelsen, som tilbuddet  

 benytter, når tilbuddet indgår aftale om at optage en elev, der  

 kommer fra en anden kommune.
II.
Særligt supplerende tilskud til orlovsydelse til enlige  

 forældre Regeringen har i den  

 børnefamiliepolitiske redegørelse fra juni 1998 redegjort for  

 initiativer til forbedringer for forældre, der mangler en  

 pasningsmulighed til deres barn.
 Regeringen foreslår herunder, at der tages et  

 særligt økonomisk hensyn til reelt enlige forældre med  

 børn i aldersgruppen fra 24 uger til barnet fylder 5 år, der er  

 nødt til at tage børnepasningsorlov på grund af manglende  

 pasningsmuligheder.
Efter den gældende § 27 i serviceloven kan  

 kommunen vælge at give supplerende tilskud til forældre, der  

 modtager orlovsydelse til børnepasning.
Der er ikke tale om en  

 forpligtelse for kommunen.
 Formålet med indførelse af orlov til  

 børnepasning er at give forældre mulighed for at være mere  

 sammen med deres mindre børn og skal derfor ses som et led i arbejdet  

 med at fremme forældres mulighed for at få en bedre  

 sammenhæng mellem familieliv og arbejdsliv.
 Det overordnede formål med det supplerende tilskud  

 efter § 27 er at give forældrene et yderligere incitament til at  

 tage orlov til børnepasning.
Enlige forældre har ikke som ægtepar eller  

 samlevende en anden indkomst til at supplere den samlede husstandsindkomst.  

 Giver kommunen ikke det frivillige supplerende tilskud efter § 27, vil  

 orlovsydelsen på 60 pct. af dagpengemaksimum være under  

 kontanthjælpens forsørgersats.
Tilskyndelsen til at overgå  

 til kontanthjælp fremfor at benytte orlov ved manglende  

 pasningsmulighed er uhensigtsmæssig.
 Det er samtidig vigtigt at fastholde enlige forældre  

 på arbejdsmarkedet - både af samfundsmæssige og sociale  

 årsager.
Lovforslaget sigter mod at fastholde disse forældres  

 tilknytning til arbejdsmarkedet.
I tilfælde, hvor disse forældre  

 ufrivilligt er nødsaget til at tage børnepasningsorlov på  

 grund af manglende pasningsmulighed til deres barn, sikres enlige  

 således en ydelse, et særligt supplerende tilskud, der tillagt  

 orlovsydelsen svarer til kontanthjælpens forsørgersats.
Det  

 særligt supplerende tilskud er skattepligtig indkomst (A-indkomst).
Kontanthjælpsmodtagere Enlige forsørgere, der modtager  

 kontanthjælp, modtager kontanthjælpens forsørgersats.  

 Disse forældre vil, selv om de måtte modtage et  

 beskæftigelsestilbud, fortsat være berettiget til  

 kontanthjælp på forsørgersats, hvis de ikke kan få  

 anvist en dagtilbudsplads til deres barn, jf. lov om aktiv socialpolitik  

 § 13, stk. 3, nr. 3.
Disse forældre er således sikret det  

 økonomiske niveau, der ligger i forslaget til de nye regler.
For disse  

 forældre indebærer benyttelse af børnepasningsorlov  

 friholdelse af rådighedsforpligtelsen i hele orlovsperioden.  

 Lovforslaget omfatter derfor ikke denne målgruppe, idet formålet  

 netop er at sikre de enlige forsørgeres fortsatte tilknytning til  

 arbejdsmarkedet.
 Modtagere af dagpenge efter lov om  

 arbejdsløshedsforsikring m.v.
 Enlige forældre, der modtager dagpenge  

 efter lov om arbejdsløshedsforsikring m.v., vil ikke være  

 omfattet af lovændringen, jf. bemærkningerne ovenfor om  

 kontanthjælpsmodtagere.
Det bemærkes i den forbindelse, at manglende  

 pasningsmuligheder for børn betragtes som en gyldig grund til at  

 opsige et arbejde og afslå at medvirke til at udarbejde eller revidere  

 en handlingsplan eller afslå tilbud efter § 33 i lov om en aktiv  

 arbejdsmarkedspolitik.
Der henvises til § 21 i Direktoratet for  

 Arbejdsløshedsforsikringens bekendtgørelse nr. 576 af 6. august  

 1998 om selvforskyldt ledighed.
Et medlem under 25 år, der er omfattet af § 52  

 b i lov om arbejdsløshedsforsikring m.v., og som afslår et  

 tilbud efter en individuel uddannelses- og handlingsplan eller at medvirke  

 til at udarbejde eller revidere en individuel uddannelses- eller  

 handlingsplan, mister heller ikke retten til dagpenge, hvis afslaget skyldes  

 manglende pasningsmulighed for børn.
Der henvises til § 22 i  

 Direktoratet for Arbejdsløshedsforsikringens bekendtgørelse nr.  

 576 af 6. august 1998 om selvforskyldt ledighed.
III.
Forlængelse af Dagpengeudvalget Forslaget betyder, at Dagpengeudvalget, der  

 har sekretariat i Ankestyrelsen, forlænges fra den 28. februar 1999 til  

 den 31. maj 1999. Dagpengeudvalgets opgaver er med bistandslovreformen  

 overgået til de sociale nævn, således at Ankestyrelsen  

 alene tager principielle eller generelle sygedagpengesager.
Dagpengeudvalget  

 skal herefter færdiggøre sager, der er indkommet til  

 Ankestyrelsen inden den 29. juni 1998. Begrundelsen for forlængelse af  

 Dagpengeudvalget er det store antal klagesager, der er indkommet til  

 Dagpengeudvalget i første halvdel af 1998.
Økonomiske og administrative  

 konsekvenser for det offentlige og private I.
Mellemkommunal refusion Forslaget har ingen økonomiske eller administrative  

 konsekvenser i forholdet mellem staten og kommunerne.
I de flyttesituationer,  

 som forslaget omhandler, vil byrdefordelingen mellem kommunerne blive  

 påvirket, således at den kommer til at svare til situationen  

 før 1. juli 1998.
 Forslaget er forhandlet med de kommunale parter.
II.
Særligt supplerende tilskud til orlovsydelse til enlige  

 forældre De samlede offentlige merudgifter ved  

 forslaget skønnes til ca. 3,8 mill. kr. (PL 1999) i 1999, heraf  

 kommunale merudgifter på ca. 2,8 mill. kr. og en statslig merudgift  

 på ca. 1,0 mill. kr.
For år 2000 og frem skønnes  

 merudgifterne til ca. 7,6 mill. kr. årligt, heraf kommunale merudgifter  

 på ca. 5,5 mill. kr. og en statslig merudgift på ca. 2,1 mill.  

 kr.
 Statens merudgift er en følge af, at der forventes  

 en mindre stigning i målgruppens brug af børnepasningsorlov.
 Den kommunale merudgift er beregnet således, at  

 frivillige udgifter til supplerende tilskud til orlovsydelse efter  

 nugældende lovgivning er modregnet.
De økonomiske konsekvenser har været til  

 forhandling med de kommunale parter.
Der har ikke kunnet opnås enighed,  

 da de kommunale parter ikke er enige i, at frivilligt afholdte udgifter skal  

 modregnes i beregningen af merudgifter, mens staten fastholder, at det er de  

 reelle merudgifter, der skal beregnes.
 Forslaget har ikke væsentlige administrative  

 konsekvenser.
III.
Forlængelse af Dagpengeudvalget Udgifterne ved udvalgets forlængelse  

 afholdes af Ankestyrelsen.
Erhvervsmæssige og  

 miljømæssige konsekvenser Forslaget har ikke erhvervsmæssige og  

 miljømæssige konsekvenser.
Forholdet til EU-retten Forslaget indeholder ikke EU-retlige aspekter.
Vurdering af konsekvenser af lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner - Alene vedr.
II.
Mill. kr.	1999	Herefter årligt Kommuner	2,8	5,5 Stat	1,0 2,1 I alt	3,8	7,6 Administrative konsekvenser for stat, kommuner og  

 amtskommuner - - Økonomiske konsekvenser for erhvervslivet - - Administrative konsekvenser for erhvervslivet - - Miljømæssige konsekvenser - - Administrative konsekvenser for borgerne - - Forholdet til EU-retten Forslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Det følger af § 9 i retssikkerhedsloven, at  

 når en borger flytter til en anden kommune, bliver den nye  

 opholdskommune handlekommune.
Det er i praksis er antaget, at når der foreligger  

 særlige grunde, kan kommunerne indbyrdes aftale, at en tidligere  

 opholdskommune fortsat skal være handlekommune.
Med forslaget til § 9,  

 stk. 7, lovfæstes denne praksis.
Som eksempler på, at der foreligger særlige  

 grunde kan nævnes, at opholdet i den nye kommune a a a Som et yderligere eksempel kan nævnes  

 familier, der flytter tit, og hvor det derfor er mest hensigtsmæssigt,  

 at den sociale sag bliver hos den kommune, som har lagt handlingsplanen og  

 har det bedste kendskab til familien.
Der kan ikke gives en udtømmende beskrivelse af,  

 hvornår der foreligger særlige grunde, men dette vil fx  

 være tilfældet, når a a a a I praksis sker det, at kommunerne i et amt  

 indgår generelle aftaler   rammeaftaler   om handlekommune i visse  

 særlige sociale hjælpesituationer, fx i forbindelse med, at  

 personer får ophold i et forsorgshjem.
Sådanne aftaler er  

 hensigtsmæssige, idet de giver nogle praktiske administrative rammer  

 for en række typiske situationer, hvorved kommunerne undgår at  

 skulle indgå konkrete aftaler i forhold til hver enkelt sag.
En aftale   herunder en rammeaftale   om at en tidligere  

 opholdskommune fortsat er handlekommune, forudsætter, at borgeren  

 samtykker.
Hvis borgeren foretrækker, at opholdskommunen er  

 handlekommune, skal dette ønske respekteres.
Borgeren har  

 således altid ret til at kræve, at det er pågældende  

 aktuelle opholdskommune, som er handlekommune.
En aftale om, at en anden kommune  end opholdskommunen  

 skal være handlekommune, skal omfatte alle former for hjælp til  

 borgeren.
Kommunerne kan således ikke aftale, at pligten til at  

 være handlekommune kun omfatter visse former for hjælp efter den  

 sociale lovgivning.
 Hvis borgeren vil klage over en afgørelse, skal  

 klagen behandles af det sociale nævn, som kommunen hører under.  

 Hvis en kommune efter aftale er handlekommune, skal handlekommunens  

 afgørelse i givet fald behandles af det sociale nævn, som  

 handlekommunen hører under.
 Til nr. 2.
 Forslaget til § 9 a samler og viderefører med  

 en række justeringer reglerne om mellemkommunal refusion efter  

 § 128 i lov om social service og § 53 i lov om social pension.
 § 9 a regulerer opholdskommuners adgang til at  

 kræve udgifter afholdt af en tidligere opholdskommune (mellemkommunal  

 refusion) og adgang til at indgå aftaler om mellemkommunal refusion, fx  

 når en person får et tilbud i en anden kommune.
 Sigtet med forslaget til § 9 a er at harmonisere  

 opholdskommunens adgang til at få refusion for ydelser efter  

 serviceloven, pensionsloven og aktivloven.
Med § 9 a lovfæstes reglerne fra bistandsloven,  

 hvorefter også ophold i institutioner under sygehusvæsnet og  

 Kriminalforsorgen gav adgang til mellemkommunal refusion.
Dette er en  

 ændring i forhold til den gældende affattelse af servicelovens  

 § 128.
Der bliver efter forslaget adgang til refusion også  

 for ydelser efter aktivloven i forbindelse med ophold i boformer m.v., der er  

 nævnt i bestemmelsens stk. 1 og 2. Dette er en ændring i  

 forhold til, at der efter gældende regler ikke er mellemkommunal  

 refusion for udgifter efter aktivloven.
Der henvises herom til de almindelige  

 bemærkninger, afsnit, 5.2.
 Med forslaget til § 9 a, stk. 3, bliver der  

 hjemmel til at indgå aftale om refusion også for udgifter efter  

 aktivloven.
 Til stk. 1.
 Stk.1 fastsætter, at opholdskommunen har adgang til  

 refusion for ydelser efter lov om social service, lov om aktiv socialpolitik  

 og lov om social pension § 52, stk. 1, når der er tale om  

 ophold i boformer m.v., som er nævnt i nr. 1-7.
Det er ikke et krav, at kommunen har udgifter til selve  

 opholdet i boformen, for at den kan kræve refusion for udgifter efter  

 pensionsloven eller aktivloven.
En forsorgshjemskommune kan fx få  

 refusion for udgifter til kontanthjælp, selvom udgiften til ophold i  

 forsorgshjem (servicelovens § 94) betales af amtskommunen med refusion  

 fra staten.
Det er uændret en betingelse, at den tidligere  

 opholdskommune eller anden offentlig myndighed har medvirket til, at personen  

 har fået ophold i kommunen.
Medvirken foreligger bl.a., hvis en leder  

 eller forstander træffer beslutning om, at en person kan få  

 ophold i en boform, fx et forsorgshjem efter servicelovens § 94.
 Udgifter efter § 52, stk. 1, i pensionsloven  

 omfatter som hidtil udgifter til personer, der allerede er tilkendt pension,  

 og til personer, der får tilkendt pension under opholdet.
Nr. 1 til 7 viderefører med redaktionelle  

 ændringer § 53, stk. 1, i lov om social pension.
Der er i  

 forhold til pensionsloven den ændring, at det nu direkte fremgår,  

 at der er refusion ved ophold i boliger efter § 115, stk. 4, jf.  

 § 105, stk. 2, i lov om almene boliger samt støttede private  

 andelsboliger m.v., såfremt boligerne er oprettede af eller efter  

 aftale med amtskommunen.
Nr. 5 og 6 er nye i forhold til gældende affattelse  

 af servicelovens § 128, men svarer til gældende regler i  

 pensionsloven.
Udgifter i forbindelse med ophold på institutioner under  

 sygehusvæsnet og Kriminalforsorgen var tidligere omfattet af  

 bistandslovens § 11. Men det har ikke været tilsigtet, at udgifter  

 efter serviceloven til ophold i disse boformer skulle undtages fra adgang til  

 refusion.
Nr. 7 er en opsamlingsbestemmelse, som giver adgang til  

 refusion for ophold, der ikke formelt er etableret som boform efter nr. 1-6,  

 men som kan sidestilles med sådanne tilbud, idet de anvendes til at  

 opfylde samme behov.
Reglen findes i dag i pensionslovens § 53,  

 stk. 1, nr. 8. Sigtet med den er, at der herved tages højde for,  

 at der i dag allerede er måder at organisere hjælp på, der  

 kan sidestilles med de boformer, som direkte er nævnt i stk. 1, nr.  

 1-6, og at der hele tiden udvikles nye boformer og hjælpetilbud, der  

 etableres ud fra konkrete behov og muligheder for at finde nye måder at  

 indrette hjælp på.
 Opsamlingsbestemmelsen giver refusion i forhold til fx  

 private krisecentre, der fungerer på sammen måde som krisecentre  

 efter servicelovens § 94, men som konkret ikke er etableret som en  

 boform efter servicelovens § 94.
 Den gældende bestemmelse i servicelovens § 128,  

 stk. 1, nr. 3, om refusion, når der ydes hjælp efter  

 servicelovens § 77, er medtaget som hjælp, der træder i  

 stedet for en boform efter serviceloven.
 Til stk. 2.
Efter stk. 2 har opholdskommunen refusionsadgang,  

 når en person har udnyttet sin flytteret efter § 92, stk. 3,  

 i lov om social service, § 63, stk. 1, i lov om almene boliger samt  

 støttede private andelsboliger m.v.
Det bemærkes, at der  

 også er refusion, når en borger har ret til at flytte efter  

 § 17, stk. 5, i lov om boliger for ældre og personer med  

 handicap, idet denne bestemmelse er omfattet af § 63, stk. 1, som nævnt  

 ovenfor.
 Borgerens flytteret afhænger af de særlige  

 betingelser, som fremgår af de tre nævnte lovbestemmelser.
 Til stk. 3.
 Stk. 3 handler om adgang til at aftale en anden  

 udgiftsfordeling end den, der umiddelbart følger af lovgivningen.
Stk. 3 giver kommunerne adgang til indbyrdes at  

 aftale, at en tidligere opholdskommune fortsat kan afholde udgifter efter de  

 i stk. 1 nævnte love, dvs. serviceloven, aktivloven og  

 pensionsloven.
Bestemmelsen svarer til servicelovens § 128, stk. 3,  

 og pensionslovens § 53, stk. 2. Det nye er, at der nu også er  

 adgang til, at kommunerne kan aftale refusion for udgifter efter  

 aktivloven.
 Adgang til at aftale refusion efter stk. 3 giver  

 kommunerne mulighed for at aftale refusion i en situation, hvor en borger  

 flytter til en anden kommune uden at betingelserne for mellemkommunal  

 refusion efter stk. 1 og 2 er opfyldt.
Det er uændret, at det i aftalen skal  

 fastsættes, hvor længe aftalen skal gælde.
Der er derudover  

 ikke krav til aftalens indhold.
Det er således op til kommunerne selv  

 at afgøre, fx om aftalen skal omfattet udgifter efter alle de tre love  

 eller kun en eller to af lovene.
 Det skal fremhæves, at i servicelovens § 128, stk.  

 4, og i pensionslovens § 53, stk. 3, er der i dag en bestemmelse om, at  

 aftaler om refusion, som kommuner indgår med hinanden, ikke kan  

 indbringes for anden administrativ myndighed.
Disse aftaler er ikke afgørelser, og det  

 følger derfor af almindelige principper, at uenighed om aftaler ikke  

 kan indbringes for de sociale klagemyndigheder eller for andre administrative  

 myndigheder.
Det er således overflødigt at have regler herom.  

 Derfor er der ikke foreslået en regel svarende til servicelovens § 128,  

 stk. 4, eller pensionslovens § 53, stk. 3.
 Til stk. 4.
Stk. 4 svarer til servicelovens § 128,  

 stk. 5, hvorefter krav om refusion skal være rejst seneste 3  

 år efter hjælpen er ydet.
Denne forældelsesregel bevirker,  

 at man undgår de problemer, der altid vil være, hvis man flere  

 år efter at dispositioner konkret er gennemført, ud fra gamle  

 sager skal afgøre spørgsmål om mellemkommunal refusion.  

 Det forslås, at forældelsesreglen bliver generel.
Til nr. 3 Der henvises til de almindelige  

 bemærkninger under III.
Til § 2 Konsekvensændring som følge af, at reglerne  

 om mellemkommunal refusion flyttes til retssikkerhedsloven.
Til § 3 Til nr. 1 Det foreslås, at der henvises til lov om aktiv  

 socialpolitik § 25 i sin helhed fremfor alene til § 25,  

 stk. 1. Efter forslaget fastslås det, at en person under 25  

 år, der forsørger eget barn i hjemmet, har den samme  

 overgrænse for, hvilket tilskud der kan gives, som en person, der er  

 fyldt 25 år.
Til nr. 2 Det foreslås i stk. 1, at kommunen giver et  

 særligt supplerende tilskud til 1)	enlige forældre, der 2)	er beskæftigede lønmodtagere eller selvstændige  

 erhvervsdrivende, 3)	har et barn i alderen 24 uger indtil barnet fylder 5 år,  

 og 4)	ikke kan anvises dagtilbud til deres barn - og derfor vælger  

 at modtage orlovsydelse til børnepasning, jf. lov om orlov.
(1) Det forudsættes, at der er tale om enlige  

 forældre.
Ved afgørelsen af, om forælderen er enlig,  

 anvendes børnetilskudslovens afgrænsning af begrebet reelt  

 enlige.
 (2) Det forudsættes, at forælderen er  

 beskæftiget lønmodtager eller selvstændig  

 erhvervsdrivende, dog eventuelt på barselorlov.
(3) Ydelsen forudsættes forbeholdt forældre  

 til mindre børn, idet barnet skal være i alderen 24 uger og  

 indtil barnet fylder 5 år (4) Det forudsættes, at kommunen ikke kan anvise et  

 dagtilbud på det tidspunkt, hvor der er behov for det af hensyn til  

 tilbagevenden efter endt barselorlov eller fortsat forbliven i  

 beskæftigelse.
Valg af orlov til børnepasning forudsættes  

 derfor nødvendig.
Kommunen skal kunne anvise et egentligt  

 dagtilbud.
 Uanset om kommunen senere kan anvise et dagtilbud til  

 barnet, vil orlovshaveren fortsat have krav på et særligt  

 supplerende tilskud efter bestemmelsen, så længe orlovsperioden  

 løber.
Kommunen skal udlevere dokumentation for, at der ikke kan  

 anvises et dagtilbud.
Det forudsættes i den forbindelse, at kommunen 2  

 måneder forud for en eventuel tvungen orlovsperiodes påbegyndelse  

 vil kunne afgive en erklæring om manglende anvisning af dagtilbud.  

 Hermed gives der forælderen mulighed for at overholde varslet på  

 4 uger over for en arbejdsgiver, jf. lov om orlov § 11, stk. 2.
Det foreslås i stk. 2, at der alene kan  

 ydes særligt supplerende tilskud til den af forældrene, barnet  

 bor mest hos.
Hvis barnet bor lige meget hos begge forældre, vil der  

 alene kunne udbetales tilskud til den af forældrene, hvor barnet er  

 tilmeldt folkeregistret.
Afgrænsningen følger reglerne om  

 barnets opholdskommune, jf. lov om retssikkerhed og administration på  

 det sociale område, § 9, stk. 3.
 Forpligtelsen til at yde det særligt supplerende  

 tilskud påhviler barnets opholdskommune, der ligeledes har  

 forpligtelsen efter lovens § 7 om plads i et dagtilbud.
 I stk. 3 angives, at det supplerende tilskud  

 efter stk. 1 udgør forskellen mellem orlovsydelsen og  

 kontanthjælpens forsørgersats med de nærmere  

 begrænsninger.
 I stk. 4 angives, at summen af særligt  

 supplerende tilskud og orlovsydelse ikke kan overstige 80 pct. af den  

 hidtidige indtægt.
 I stk. 5 angives, at kommunerne alene skal  

 udbetale det højeste beløb af tilskuddet efter § 27 eller  

 efter § 27 a.
Af stk. 6 fremgår det, at tilskuddet  

 udbetales af kommunen mod dokumentation for modtagelse af orlovsydelse til  

 børnepasning.
Kommunen vil i forvejen ligge inde med dokumentation  

 for, at barnet ikke har kunnet anvises en plads.
 Til nr. 3.
 Konsekvensændring som følge af, at  

 reglerne om mellemkommunal refusion flyttes til retssikkerhedsloven.
Til nr. 4 Det foreslås, at kommunen endeligt afholder  

 udgifterne til det særligt supplerende tilskud.
Såvel det  

 gældende supplerende tilskud efter lovens § 27 som udgifterne til  

 dagtilbud til børn efter lovens § 7, stk.1, afholdes efter  

 gældende regler endeligt af kommunen, og der er en nøje  

 finansieringsmæssig sammenhæng mellem det særligt  

 supplerende tilskud og de to nævnte ydelser.
Til nr. 5 Det foreslås, at staten i lighed med  

 refusion af kommunale udgifter til tilskud efter § 27 yder refusion med 75  

 pct. af kommunens udgifter til særligt supplerende tilskud til  

 udlændinge, der er omfattet af servicelovens § 133, stk. 1, i 6«  

 år.
Til § 4 På linie med systematikken i pensionsloven og  

 serviceloven foreslås det, at der i aktivloven henvises til reglerne i  

 retssikkerhedslovens § 9 a om mellemkommunal refusion.
Til § 5 Ændringen er en konsekvens af, at der i samme  

 situationer som efter lov om social service og lov om social pension  

 også bliver adgang til mellemkommunal refusion efter lov om aktiv  

 socialpolitik.
Til § 6 Til stk. 1.
 Forslaget træder i kraft dagen efter  

 bekendtgørelsen og har virkning fra 1. juli 1998.
 Således som lovgivningen kom til at se ud fra 1.  

 juli 1998 indebærer det nye forslag til § 9 a i  

 retssikkerhedsloven en række ændringer i adgangen til  

 mellemkommunal refusion for udgifter efter serviceloven og efter  

 aktivloven.
 Som udgangspunkt ville man sædvanligvis  

 foreslå, at ændringerne skulle have virkning for tiden efter  

 lovforslaget.
 Som beskrevet i de almindelige bemærkninger  

 går forslaget til § 9 a i retssikkerhedsloven ud på at rette  

 op på virkninger, som ikke har været tilsigtet.
Derfor er det Socialministeriets og de kommunale  

 organisationers vurdering, at de nye regler bør få virkning fra  

 1. juli 1998. Det stemmer samlet set bedst med de forudsætninger, som  

 kommuner m.v. har arbejdet under i forbindelse med, at bistandslovreformen  

 trådte i kraft.
Der kan henvises til, at Socialministeriet den 24. juni  

 1998 overfor kommuner m.fl. har varslet, at der ville komme  

 ændringer.
 Til stk. 2.
 Det foreslås, at der sker en lovfæstelse af  

 praksis med hensyn til kommuners adgang til med hinanden at aftale, at en  

 tidligere opholdskommune er handlekommune, træder i kraft dagen efter  

 bekendtgørelsen i Lovtidende.
 Til stk. 3 og 4.
 Det foreslås, at bestemmelserne om særligt  

 supplerende tilskud træder i kraft den 1. juli 1999.
 Det foreslås samtidig, at bestemmelsen i  

 servicelovens § 27 a får virkning for de enlige forældre,  

 der påbegynder børnepasningsorlov den 1. juli 1999 eller senere,  

 og hvor kommunen ikke har kunnet anvise et dagtilbud fra dette tidspunkt.  

 Enlige forældre, der allerede har begyndt børnepasningsorlov ved  

 lovens ikrafttræden, vil ikke have krav på et særligt  

 supplerende tilskud efter § 27 a.
 Til stk. 5.
 Bestemmelsen i § 5 har virkning fra og med  

 tilskudsåret 2000.
 Bestemmelsen i § 5 vedrører opgørelsen af  

 det folketal, der indgår i beregningen af en kommunes tilskuds- og  

 udligningsbeløb i henhold til lov om kommunal udligning og generelle  

 tilskud til kommuner og amtskommuner.
Indenrigsministeriet har den 30. juni 1998 i henhold til  

 de gældende regler udmeldt et statsgaranteret udskrivningsgrundlag for  

 tilskudsåret 1999 og hertil hørende statsgaranteret tilskuds- og  

 udligningsbeløb til de enkelte kommuner.
I beregningen af de enkelte  

 kommuners tilskuds- og udligningsbeløb indgår et skøn  

 over den enkelte kommunes folketal pr. 1. januar 1999, opgjort i henhold til  

 § 5 i bekendtgørelse nr. 719 af 24. september 1998 om opgørelse  

 og afregning af tilskud og tilsvar i henhold til lov om kommunal udligningog  

 generelle tilskud til kommuner og amtskommuner.
De statsgaranterede tilskuds og udligningsbeløb for  

 tilskudsåret 1999 ligger således fast på nuværende  

 tidspunkt.
Det indgår derfor i forslaget, at de ændrede regler  

 for opgørelse af det folketal, der indgår i beregningen, har  

 virkning fra og med tilskudsåret 2000.
Bilag 1 Eksempler, der illustrerer reglerne om opholdskommune og  

 mellemkommunal refusion efter 1. juli 1998 og ændringerne, der  

 foreslås i lovforslaget.
 Tekst med fed og kursiv angiver, om der er  

 ændringer.
 Eksempel 1:
Stofmisbruger S, der modtager kontanthjælp, bor i A kommune.  

 Pågældende skal have et behandlingstilbud i B kommune.
Det  

 forudsættes, at S ikke bevarer bopæl i A kommune.
B kommune er  

 opholds- og handlekommune.
 Udgifter efter serviceloven:
Hvis behandlingstilbudet er en boform, jf. servicelovens § 128, kan B  

 kommune få refusion fra A kommune.
Dette er uændret efter  

 forslaget.
Hvis behandlingstilbudet ikke er omfattet af servicelovens § 128, kan  

 B kommune aftale refusion med A kommune.
Efter forslaget er der  

 refusion, hvis botilbudet svarer til en boform efter serviceloven.
 Udgifter efter aktivloven:
B kommune kan ikke få refusion for udgifter afholdt efter  

 aktivloven.
Efter forslaget får B kommune ret til refusion  

 også for udgifter efter aktivloven.
 Eksempel 2a:
Efter det midlertidige ophold i B kommune udsluses S med kommunens / anden  

 offentlig myndigheds hjælp til en almindelig bolig i C kommune, der  

 bliver opholdskommune og dermed handlekommune.
S modtager  

 kontanthjælp.
 Udgifter efter serviceloven:
 Når der er tale om en almindelig bolig, er der ikke refusion efter  

 servicelovens § 128. Det kan aftales, at C kommune skal have refusion.  

Dette er uændret efter forslaget.
 Udgifter efter aktivloven:
C kommune kan ikke få refusion for udgifter efter aktivloven.
Efter forslaget kan der aftales refusion.
 Eksempel 2b:
Efter det midlertidige ophold i B kommune udsluses S med kommunens / anden  

 offentlig myndigheds hjælp til en boform som nævnt i  

 servicelovens § 128 / pensionslovens § 53 i C kommune.
C kommune  

 bliver opholdskommune og dermed handlekommune.
S modtager kontanthjælp  

 / pension Udgifter efter serviceloven og pensionsloven:
C kommune har adgang til refusion efter servicelovens § 128/  

 pensionslovens § 53. C kommune kan rette krav mod B kommune, der kan  

 rette sit krav mod A kommune.
Dette er uændret efter  

 forslaget.
 Udgifter efter aktivloven:
 C kommune kan ikke få refusion for udgifter efter aktivloven.  

Efter forslaget får C kommune ret til  

 refusion.
 Eksempel 3:
Hjemløs H får ophold i et forsorgshjem, der ligger i F  

 kommune.
Det forudsættes, at H ikke bevarer sin tidligere  

 opholdskommune.
F kommune er opholdskommune og dermed handlekommune.
Det kan  

 aftales, at en tidligere kommune fortsat er handlekommune.
Udgifterne til  

 botilbud efter servicelovens § 94 er en amtskommunal udgift.  

 Amtskommunen får 50 pct. refusion fra staten.
 Udgifter efter serviceloven og pensionsloven:
Har F kommune udgifter til hjælp efter serviceloven eller  

 pensionsloven, kan F kommune kræve sine udgifter betalt af en tidligere  

 opholdskommune.
Betingelserne i servicelovens § 128 /pensionslovens  

 § 53, stk. 1, er opfyldte.
Der er medvirken af anden offentlig  

 myndighed, idet forstanderen - eller en anden ansat - har optaget H i  

 boformen, som er nævnt i §128 stk. 1. Der er dog ikke refusion for  

 udgifter til personlige tillæg.
Dette er uændret efter  

 forslaget.
 Udgifter efter aktivloven:
 F kommune kan ikke få refusion for udgifter efter aktivloven.  

Efter forslaget får kommune F refusion for udgifter efter  

 aktivloven.
 Eksempel 4a:
 Efter det midlertidige ophold på forsorgshjem i F kommune udsluses H  

 med kommunens / anden offentlig myndigheds hjælp til en almindelig  

 bolig i C kommune, der bliver opholdskommune og dermed handlekommune.
 Udgifter efter serviceloven og pensionsloven:
Da der er tale om en almindelig bolig, er der ikke refusion efter  

 servicelovens § 128/ pensionslovens § 53. Det kan aftales, at C  

 kommune skal have refusion.
Dette er uændret efter forslaget.
 Udgifter efter aktivloven:
C kommune kan ikke få refusion for udgifter efter aktivloven.  

Dette er uændret efter forslaget.
Det er nyt, at der kan  

 indgås aftale om refusion.
 Eksempel 4b:
 Efter det midlertidige ophold på forsorgshjem i F kommune udsluses H  

 med kommunens / anden offentlig myndigheds hjælp til en boform, som  

 nævnt i servicelovens § 128/ pensionslovens § 53 i kommune C,  

 der bliver opholdskommune og dermed handlekommune.
 Udgifter efter serviceloven og pensionsloven:
C kommune får adgang til refusion efter servicelovens § 128/  

 pensionslovens § 53, stk. 1. Da F kommune var opholdskommune under  

 det midlertidige ophold, kan C kommune kræve refusion fra F kommune.
F  

 kommune herefter kræve sine udgifter dækket af A kommune, jf.  

 servicelovens § 128/ pensionslovens § 53, idet H.s ophold i F  

 kommune er sket ved medvirken, og der er tale om en boform, som er  

 nævnt i § 128/ pensionslovens § 53. Dette er  

 uændret efter forslaget.
 Udgifter efter aktivloven:
 C kommune kan ikke få refusion for udgifter efter aktivloven.  

Efter forslaget får kommune F får refusion for udgifter  

 efter aktivloven.
 Eksempel 5a:
En person, der bor i kommune A, skal i fængsel i kommune B.
Efter  

 endt fængselsophold udsluses personen til kommune C, og hvor  

 pågældende modtager kontanthjælp.
Udslusningen sker til en  

 almindelig bolig.
Kommune C bliver opholdskommune og dermed  

 handlekommune.
 Udgifter efter serviceloven:
Da der er tale om en almindelig bolig, er der ikke refusion efter  

 servicelovens § 128. Det kan aftales, at C kommune skal have refusion.  

 Denne aftale skal indgås med den kommune, som har pligt til at betale  

 for S under det midlertidige ophold.
Dette er uændret efter  

 forslaget.
 Udgifter efter aktivloven:
C kommune kan ikke få refusion for udgifter efter aktivloven.
Dette  

 er uændret efter forslaget.
Det er nyt at der kan indgås  

 aftale om refusion.
 Eksempel 5b:
En person, der bor i kommune A, skal i fængsel i Kommune B.
Efter  

 endt fængselsophold udsluses personen til kommune C, og hvor  

 pågældende modtager kontanthjælp.
Udslusningen sker til en  

 boform, som nævnt i servicelovens § 128 / pensionslovens § 53  

 i kommune C, der bliver opholdskommune og dermed handlekommune.
 Udgifter efter serviceloven:
C kommune har ret til refusion efter servicelovens § 128 fra kommune  

 B, men B kommune har ikke ret til refusion fra kommune A.
Dette  

 ændres, idet ophold i institutioner under fængselsvæsenet  

 giver ret til refusion.
Fængselskommunen bliver således efter  

 forslaget friholdt for udgifter.
 Udgifter efter aktivloven:
C kommune kan ikke få refusion for udgifter efter aktivloven.  

Kommune C får refusion for udgifter efter aktivloven.
Kommunen A  

 skal afholde den kommunale andel af udgifterne.
Lovforslaget sammenholdt med gældende  

 lov Gældende formulering Lovforslaget § 1 I lov om retssikkerhed og administration på det  

 sociale område, jf. lovbekendtgørelse nr. 540 af 21. juli 1998,  

 foretages følgende ændring:
 1.
 »Stk. 7. Når der er særlige grunde hertil, kan  

 opholdskommunen med borgerens samtykke med en tidligere opholdskommune  

 aftale, at den tidligere opholdskommune er handlekommune.«.
 2.
 »§ 9 a.
 1)	Boformer efter §§ 91 - 94 i lov om social  

 service.
 2)	Anbringelsessteder for børn og unge efter §§ 49 og 51 i  

 lov om social service.
 3)	Amtskommunale og kommunale plejehjem mv. efter § 140 i lov om  

 social service.
 4)	Boliger efter § 115, stk. 4, jf. § 105, stk. 2,  

 i lov om almene boliger samt støttede private andelsboliger m.v., hvis  

 de er oprettet af eller efter aftale med amtskommunen.
 5)	Institutioner under sygehusvæsnet.
 6)	Institutioner under Kriminalforsorgen.
 7)	Boliger, boformer m.v., der træder i stedet for og kan  

 sidestilles med boformer m.v. under nr. 1-6, herunder hjælp efter  

 § 77 i lov om social service.
 Stk. 2.
 1)	§ 92, stk. 3, i lov om social service.
 2)	§ 63, stk. 1, i lov om almene boliger samt støttede  

 private andelsboliger m.v.
 Stk. 3.
 Stk. 4. Uenighed om aftaler, der er indgået efter  

 stk. 3, kan ikke indbringes for anden administrativ myndighed.
Stk. 5. Krav mod en tidligere opholdskommune efter  

 stk. 1-2, skal rejses senest 3 år efter, at hjælpen er  

 ydet.« § 89 Stk. 5. Dagpengeudvalget, jf. § 33 i lov om dagpenge ved  

 sygdom eller fødsel, nedlægges den 28. februar 1999.  

 Funktionsperioden for formanden og medlemmerne ophører samme dato.
 Stk. 6.
 3.
§ 2 § 53.
 I lov om social pension, jf.  

 lovbekendtgørelse nr. 22 af 14. januar 1998, foretages følgende  

 ændring:
 1)	Amtskommunale og kommunale plejehjem m.v., jf.  

 § 140 i lov om social service.
 2)	Almene boliger m.v., en ældrebolig efter lov om boliger for  

 ældre og personer med handicap eller en ældreegnet byfornyet  

 bolig i medfør af lov om byfornyelse og boligforbedring, når  

 optagelse e sket i medfør af § 128, stk. 3, i lov om social  

 service, § 11, stk. 2, i lov om social bistand, jf.  

 lovbekendtgørelse nr. 110 af 26. februar 1996, § 63, stk. 1,  

 i lov om almene boliger m.v. eller § 17, stk. 5, i lov om boliger  

 for ældre og personer med handicap.
 3)	Kommunale boformer til personer, som på grund af betydlig  

 nedsat fysisk eller psykisk funtionsevne eller særlige sociale  

 problemer har behov herfor, jf. § 91 i lov om social service.
 4)	Amtskommunale boformer efter §§ 92-94 i lov om social  

 service.
 5)	Anbringelsessteder for børn og unge efter §§ 49 og 51 i  

 lov om social service.
 6)	Alle institutioner under sygehusvæsenet.
 7)	Institutioner under Kriminalforsorgen.
 8)	Ophold i bolig, bofællesskaber m.v., der træder i stedet  

 for og kan sidestilles med ophold i boformer m.v. efter nr. 1-7.
 1.
»§ 53. Opholdskommunen har adgang til refusion fra en  

 tidligere opholdskommune efter § 9 a i lov om retssikkerhed og  

 administration på det sociale område.« Stk. 2.
 Stk. 3.
§ 3 § 27.
 Stk. 5. For ledige orlovshavere, hvis grundlag  

 for orlovsydelse er modtagelse af kontanthjælp, kan tilskuddet og  

 orlovsydelsen tilsammen ikke overstige et beløb svarende til den  

 kontanthjælp, som orlovshaveren ville være berettiget til efter  

 § 25, stk. 1, i lov om aktiv socialpolitik.
 I lov om social service, jf.  

 lovbekendtgørelse nr. 581 af 6. august 1998, foretages følgende  

 ændringer:
 1.
 2.
» Stk. 2.
 Stk. 3.
 Stk. 4.
 Stk. 5.
§ 128 1)	ophold i boformer efter §§ 91-94, 2)	ophold i anbringelsessteder for børn og unge efter §§ 49  

 og 51, 3)	hjælp til dækning af udgifter i medfør af  

 § 77 eller 4)	ophold i boliger efter § 115, stk. 4, jf. § 105 ,  

 stk. 2, i lov om almene boliger m.v., såfremt boligerne er  

 oprettet af eller efter aftale med amtskommunen.
 Stk. 6.
 Stk. 2.
Stk. 3. Kommuner kan indbyrdes aftale, at en tidligere  

 opholdskommune fortsat afholder udgifter til hjælp.
Det  

 fastsættes i aftalen, hvor længe den skal gælde.
 Stk. 4. Krav mod en tidligere opholdskommune efter  

 stk. 1, skal rejses senenst 3 år efter, at hjælpen er  

 ydet.
 3.
»§ 128. Opholdskommunen har adgang til refusion fra  

 en tidligere opholdskommune efter § 9 a i lov om retssikkerhed og  

 administration på det sociale område.« § 129.
 Stk. 2.
 4.
 Stk. 3.
§ 133.--- Stk. 3. Staten afholder 75 pct. af en kommunes  

 eller en amtskommunes udgifter efter §§ 26, 27, 49, 51 og 65 samt efter  

 kapitlerne 4, 5, 7 og 14-20 i 6« år.
 5.
§ 4 I lov om aktiv socialpolitik, jf.  

 lovbekendtgørelse nr. 707 af 29. september 1998, foretages  

 følgende ændring:
 1.
 »§ 108 a.
§ 5 § 25. --- Stk. 3. Ved beregningen af kommuners og amtskommuners  

 beskatningsgrundlag pr. indbygger og udgiftsbehov pr. indbygger samt ved  

 fastsættelsen af det samlede tilskud eller tilsvar henregnes til  

 folketallet i en kommune personer, for hvilke kommunen i henhold til lov om  

 social service, lov om almene boliger m.v. og lov om social pension har den  

 generelle betalingsforpligtelse.
Indenrigsministeren fastsætter  

 nærmere regler herom.
 I lov om kommunal udligning og generelle  

 tilskud til kommunerne og amtskommunerne, jf. lovbekendtgørelse nr.  

 571 af 4. juli 1997, som senest ændret ved § 1 i lov nr. 476 af 1. juli  

 1998, foretages følgende ændring:
 1.
 »lov om aktiv socialpolitik,«.
