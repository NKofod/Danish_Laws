Nr BTL 35 Betænkning over Forslag til lov om ændring af forskellige skattelove  

 (International beskatning)   

 Nr L 35 1994-95, 1. samling Afgivet af Skatteudvalget Afgivet: 19950406 Udvalget har behandlet lovforslaget i nogle møder og har herunder stillet spørgsmål til skatteministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
A/S Det Østasiatiske Kompagni, Advokatsamfundet, Assurandør-Societetet, Borealis, Carlsberg, Coopers & Lybrand, Danisco, Dansk Industri, Erhvervenes Skattesekretariat, Ernst & Young, Revision og Rådgivning, Finansrådet, Foreningen af Statsautoriserede Revisorer, Norwood A/S, Sandager, Advokatfirma, og Skov, Leif, advokat, København.
 Nogle af udvalgets spørgsmål og skatteministerens svar herpå er tillige  

 med skatteministerens kommentarer til nogle af de skriftlige henvendelser  

 optrykt som bilag til betænkningen.
 Der er af skatteministeren stillet ændringsforslag, hvorom henvises til de  

 ledsagende bemærkninger.
Skatteministeren har med hensyn til spørgsmålet om, hvor lang tid  

 Ligningsrådet kan forventes at være om at behandle ansøgninger om  

 aktieombytning efter bestemmelserne i lovforslaget meddelt, at Told- og  

 Skattestyrelsen har oplyst, at sager, der behandles af Ligningsrådet, normalt  

 vil være afgjort efter ca. 3 måneder regnet fra modtagelsen af henvendelsen i  

 Told*Skat.
Det er en forudsætning, at alle relevante oplysninger er til stede  

 fra starten, således at der ikke er behov for indhentelse af yderligere  

 oplysninger, inden sagen kan sendes til høring i kommune og told- og  

 skatteregion.
Det er Told- og Skattestyrelsens indtryk, at sager efter den gældende  

 dispensationsbestemmelse i aktieavancebeskatningslovens § 13, stk. 3, som  

 hovedregel vil være afgjort inden for den normerede svartid på ca. 3 måneder.  

 Er der tale om sager, der haster meget, vil det være muligt at få et noget  

 hurtigere svar, forudsat at alle oplysninger er til stede.
Det skal dog  

 understreges, at Ligningsrådet alene mødes hver tredje uge.
 Told- og Skattestyrelsen skønner, at aktieombytningssager efter  

 lovforslagets bestemmelser vil kunne forventes besvaret inden for de samme  

 tidsrammer, som i dag gælder for dispensationsansøgninger efter  

 aktieavancebeskatningslovens § 13, stk. 3.
 Herefter indstiller et flertal (udvalget med undtagelse af  

 Socialistisk Folkepartis, Fremskridtspartiets og Enhedslistens medlemmer)  

 lovforslaget til vedtagelse med de stillede ændringsforslag.
 Et mindretal (Socialistisk Folkepartis og Enhedslistens medlemmer  

 af udvalget) indstiller lovforslaget til vedtagelse.
Mindretallet vil hverken stemme for eller imod de stillede  

 ændringsforslag.
Mindretallet ser det samlede lovforslag som et betydeligt  

 fremskridt i retning af at fjerne en række spekulationsmuligheder.
Mindretallet vil derfor stemme for lovforslaget ved 3. behandling.  

 Mindretallet vil undlade at stemme om de af ministeren stillede  

 ændringsforslag.
Forslagene rummer en række fornuftige justeringer, men på  

 andre punkter også svækkelser af lovgivningen, som mindretallet ikke vil  

 støtte.
 Et andet mindretal (Fremskridtspartiets medlem af udvalget)  

 indstiller lovforslaget til forkastelse ved 3. behandling, men vil  

 stemme for de stillede ændringsforslag.
Mindretallet bemærker, at Fremskridtspartiet finder, at lovforslaget på en  

 række områder skaber vanskeligheder for et relativt stort antal virksomheder,  

 hvilket henvendelserne til udvalget også har givet udtryk for.
Disse områder  

 finder Fremskridtspartiet ikke bliver fundamentalt ændret med de stillede  

 ændringsforslag.
 Fremskridtspartiet vil stemme imod forslaget, da forslagets samlede effekt  

 er negativt for en række virksomheder samt medfører en øget beskatning.  

 Fremskridtspartiet vil dog stemme for de stillede ændringsforslag, da disse  

 bl.a. medfører en indskrænkning af beskatningen ved ophør af sambeskatning  

 med udenlandske datterselskaber og derved reducerer beskatningen i forhold  

 til selve lovforslaget.
 ÆndringsforslagAf skatteministeren, tiltrådt af et flertal  

 (udvalget med undtagelse af SF og EL):
 Til § 1 1) Nr. 1 affattes således:
 »1. I § 1 indsættes efter stk. 6 som nyt  

 stykke:
»Stk. 7. Selskaber og foreninger m.v. omfattet af stk. 1, nr.  

 2-6, anses for hjemmehørende her i landet, hvis ledelsen har sæde her i  

 landet.
Dette gælder, uanset hvor selskabet eller foreningen m.v. eventuelt  

 er indregistreret.
Bestemmelsen i 1. og 2. pkt. finder dog ikke anvendelse på  

 et selskab eller en forening m.v., som er omfattet af fuld skattepligt i en  

 fremmed stat efter denne stats skatteregler, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af indkomst fra et fast driftssted i den  

 pågældende stat ved at nedsætte den danske skat af denne indkomst med et  

 større beløb end det beløb, der er betalt i skat af denne indkomst i den  

 pågældende stat.«» 2) Det under nr. 3 foreslåede § 4, stk. 3, affattes  

 således:
»Stk. 3. For selskaber og foreninger m.v., der er stiftet før  

 det tidspunkt, hvor selskabet m.v. bliver hjemmehørende her i landet,  

 indtræder skattepligten på det tidspunkt, hvor selskabet m.v. bliver  

 hjemmehørende her i landet.« 3) I det under nr. 4 foreslåede § 4 A, stk. 1,  

 ændres »for anskaffet på tilflytningstidspunktet til handelsværdien på  

 dette tidspunkt« til: »for anskaffet på det faktiske  

 anskaffelsestidspunkt til handelsværdien på tilflytningstidspunktet«.
 4) I den under nr. 4 foreslåede § 4 A affattes  

stk. 2 således:
»Stk. 2. Afskrivningsberettigede aktiver anses for erhvervet  

 på det faktiske anskaffelsestidspunkt, og de anses for erhvervet til den  

 faktiske anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.« 5) I det under nr. 4 foreslåede § 4 A, stk. 3,  

 indsættes efter »som nævnt i stk. 2«: », 1. og 2. pkt.,».
 6) I den under nr. 4 foreslåede § 4 A indsættes  

 efter stk. 3 som nyt stykke:
»Stk. 4. Overstiger afståelsessummen for aktiver som nævnt i stk. 2,  

 1. og 2. pkt., den faktiske anskaffelsessum, nedsættes avancen med forskellen  

 mellem den faktiske anskaffelsessum og handelsværdien på  

 tilflytningstidspunktet.
For aktiver, der afskrives efter saldometoden,  

 nedsættes afståelsessummen med forskellen.
Nedsættelsen efter 1. og 2. pkt.  

 foretages alene, hvis handelsværdien på tilflytningstidspunktet er højere end  

 den faktiske anskaffelsessum, og nedsættelsen kan ikke overstige et beløb  

 svarende til forskellen mellem den faktiske anskaffelsessum og  

 afståelsessummen.« Stk. 4 bliver herefter stk. 5.
 7) I den under nr. 4 foreslåede § 4 A indsættes  

 efter stk. 4, som bliver stk. 5, som nyt stykke:
»Stk. 6. Stk. 1-5 finder tilsvarende anvendelse på selskaber og  

 foreninger m.v., der bliver skattepligtige efter § 2, og som ikke umiddelbart  

 forinden har været skattepligtige efter § 1.« 8) Efter nr. 6 indsættes som nye numre:
 »01. I § 9, stk. 1, indsættes efter 1. pkt. som nyt  

 punktum:
»Selskaber eller foreninger m.v. omfattet af § 1, stk. 1, der anses  

 for hjemmehørende i en fremmed stat, Færøerne eller Grønland efter  

 bestemmelserne i en dobbeltbeskatningsoverenskomst, kan kun fratrække  

 udgifter, der vedrører indtægter, som Danmark efter overenskomsten kan  

 beskatte.« 02. I § 13, stk. 1, nr. 2, indsættes efter 2. pkt. som  

nyt punktum:
»Bestemmelsen i 1. pkt. omfatter ikke udbytte vedrørende aktier som  

 nævnt i aktieavancebeskatningslovens § 2 a.« 03. I § 13, stk. 3, indsættes efter »Reglerne i stk.  

 1, nr. 2,»: »1. og 2. pkt.,».
 04. I § 13, stk. 4, ændres  

 »aktieavancebeskatningslovens § 3« til:  

 »aktieavancebeskatningslovens § 2 a eller § 3«.
 05. I § 17 indsættes efter stk. 4 som nyt stykke:
»Stk. 5. Stk. 3 og 4 finder tilsvarende anvendelse på udbytter  

 vedrørende aktier som nævnt i aktieavancebeskatningslovens § 2 a.« Stk. 5 bliver herefter stk. 6.' 9) I det under nr. 8 foreslåede § 31, stk. 5, ændres  

 »for anskaffet ved starten af det første indkomstår under  

 sambeskatningen til handelsværdien på dette tidspunkt« til: »for  

 anskaffet på det faktiske anskaffelsestidspunkt til handelsværdien ved  

 begyndelsen af det første indkomstår under sambeskatningen«.
 10) I den under nr. 8 foreslåede ændring af § 31  

 affattes stk. 6 således:
»Stk. 6. Afskrivningsberettigede aktiver anses for erhvervet  

 på det faktiske anskaffelsestidspunkt, og de anses for erhvervet til den  

 faktiske anskaffelsessum afskrevet maksimalt efter danske regler indtil  

 begyndelsen af det første indkomstår under sambeskatningen.
Ved denne  

 beregning anvendes reglerne på dette tidspunkt.
Dog skal aktiverne anses for  

 erhvervet til handelsværdien ved begyndelsen af det første indkomstår under  

 sambeskatningen, såfremt denne værdi er mindre end værdien beregnet efter 1.  

 og 2. pkt.« 11) I det under nr. 8 foreslåede § 31, stk. 7,  

 indsættes efter »som nævnt i stk. 6«: », 1. og 2. pkt.,».
 12) I den under nr. 8 foreslåede ændring af § 31  

 indsættes efter stk. 7 som nyt stykke:
»Stk. 8. Overstiger afståelsessummen for aktiver som nævnt i stk. 6,  

 1. og 2. pkt., den faktiske anskaffelsessum, nedsættes avancen med forskellen  

 mellem den faktiske anskaffelsessum og handelsværdien ved begyndelsen af det  

 første indkomstår under sambeskatningen.
For aktiver, der afskrives efter  

 saldometoden, nedsættes afståelsessummen med forskellen.
Nedsættelsen efter  

 1. og 2. pkt. foretages alene, hvis handelsværdien ved begyndelsen af det  

 første indkomstår under sambeskatningen er højere end den faktiske  

 anskaffelsessum, og nedsættelsen kan ikke overstige et beløb svarende til  

 forskellen mellem den faktiske anskaffelsessum og afståelsessummen.« Stk. 8 og 9 bliver herefter stk. 9 og 10.
 13) Det under nr. 8 foreslåede § 31, stk. 9, som  

 bliver stk. 10, affattes således:
»Stk. 10. Et selskab anses for at være udenlandsk, hvis det  

 er hjemmehørende i en fremmed stat, Færøerne eller Grønland, herunder efter  

 bestemmelserne i en dobbeltbeskatningsoverenskomst.« 14) Den under nr. 9 foreslåede § 32 affattes  

 således:
»§ 32. Såfremt et selskab eller en forening m.v. som nævnt i  

 § 1, stk. 1, nr. 1, 2, 2 a, 3 a, 4, 5 og 5 b, kontrollerer et udenlandsk  

 selskab eller en forening m.v. (datterselskabet), hvis virksomhed overvejende  

 er af finansiel karakter, og hvis afkast beskattes væsentlig lavere end efter  

 danske regler, medregnes datterselskabets indkomst opgjort efter danske  

 regler ved opgørelsen af den skattepligtige indkomst for koncernens  

 moderselskab (tvungen sambeskatning). Moderselskabet anses for at kontrollere  

 datterselskabet, hvis det direkte eller indirekte ejer mere end 50 pct. af  

 aktiekapitalen i datterselskabet eller direkte eller indirekte råder over  

 mere end 50 pct. af stemmerne i datterselskabet.
Et selskab eller en forening  

 m.v. anses for at være udenlandsk, hvis det er hjemmehørende i en fremmed  

 stat, Færøerne eller Grønland, herunder efter bestemmelserne i en  

 dobbeltbeskatningsoverenskomst.
 Stk. 2. Reglerne om tvungen sambeskatning finder tilsvarende  

 anvendelse, hvis datterselskabet har indgået aftale om skattesats eller  

 beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor det kontrollerende selskab er hjemmehørende.
Stk. 3. Ved opgørelsen af moderselskabets indkomst medregnes den  

 del af datterselskabets indkomst, der svarer til den største af  

 moderselskabet ejede andel af datterselskabets samlede aktiekapital i den  

 pågældende periode.
Der medregnes dog kun indkomst optjent af datterselskabet  

 i den del af moderselskabets indkomstår, hvor betingelserne i stk. 1 er  

 opfyldt.
Der medregnes desuden kun den del af datterselskabets indtægter og  

 udgifter, der vedrører finansiel virksomhed.
Hvis datterselskabet driver  

 anden virksomhed, kan der ved indkomstopgørelsen kun fradrages den del af de  

 samlede finansielle udgifter, som overstiger en beregnet rente af  

 handelsværdien af selskabets ikkefinansielle aktiver ved periodens  

 begyndelse.
Ved renteberegningen anvendes afkastsatsen efter  

 virksomhedsskattelovens § 9.
 Stk. 4. Ved tvungen sambeskatning kan den i stk. 3 nævnte andel af  

 underskud i datterselskabet alene fremføres til fradrag i senere års  

 indkomst, der skal medregnes i moderselskabets skattepligtige indkomst  

 optjent af samme selskab.
 Stk. 5. Medmindre andet er bestemt, finder bestemmelserne om  

 opgørelse af den skattepligtige indkomst for selskaber, der opfylder  

 betingelserne for sambeskatning efter § 31, tilsvarende anvendelse ved  

 tvungen sambeskatning.
Stk. 6. § 4 i lov nr. 486 af 30. juni 1993 om ændring af lov om  

 indkomstbeskatning af aktieselskaber m.v. (selskabsskatteloven) og lov om  

 beskatning af fonde og visse foreninger (fondsbeskatningsloven). (Ophævelse  

 af udlandslempelsen) finder ikke anvendelse.
Nedslag for udenlandske skatter  

 efter ligningslovens § 33, stk. 1, jf. stk. 6, sker med det beløb, der  

 forholdsmæssigt kan henføres til den del af datterselskabets indkomst, der  

 skal medregnes ved opgørelsen af moderselskabets skattepligtige indkomst.
Stk. 7. Bestemmelser om udfærdigelse af regnskab for udenlandske  

 selskaber, der opfylder betingelserne for sambeskatning efter § 31, finder  

 tilsvarende anvendelse ved tvungen sambeskatning.
Er betingelserne for  

 tvungen sambeskatning i stk. 1 kun opfyldt en del af moderselskabets  

 indkomstår, aflægges der perioderegnskab for datterselskabets virksomhed i  

 denne periode.
Stk. 8. Moderselskabet fører en fradragskonto.
På fradragskontoen  

 indgår den del af datterselskabets indkomst, der medregnes i moderselskabets  

 skattepligtige indkomst, med fradrag af udenlandske skatter.
På kontoen  

 fragår udbytter og avancer, der efter en dobbeltbeskatningsoverenskomst ikke  

 skal medregnes ved indkomstopgørelsen, eller hvorpå beskatningen skal lempes  

 efter eksemptionsmetoden, jf. ligningslovens § 33 D, stk. 1. Hvis saldoen  

 herefter er positiv, nedsættes indkomstårets skattepligtige udbytter og  

 aktieavancer hidrørende fra datterselskabet med et tilsvarende beløb.
En  

 eventuel resterende positiv saldo overføres til det efterfølgende indkomstår.
 Stk. 9. Stk. 8 finder tilsvarende anvendelse på udbytter og  

 aktieavancer, som modtages af et datterselskab, der er sambeskattet med  

 moderselskabet.
Stk. 10. Er de almindelige betingelser for sambeskatning efter §  

 31 opfyldt, finder disse regler efter ansøgning anvendelse i stedet for stk.  

 1-7.« Til § 2 15) Nr. 1 affattes således:
 »1. § 1, stk. 1, nr. 2, ophæves.
Nr. 3-6 bliver herefter nr. 2-5.« 16) Efter nr. 1 indsættes som nyt nummer:
»01. I § 1, nr. 4 og 5, ændres »nr.  

 1-3« til: »nr. 1 og 2«.' 17) I nr. 2 indsættes efter »I § 1, nr. 5,»:  

 »der bliver § 1, nr. 4,».
 18) Nr. 3 affattes således:
 »3. § 1, stk. 2, affattes således:
»Stk. 2. En person, der anses for hjemmehørende i en fremmed  

 stat, Grønland eller Færøerne efter bestemmelserne i en  

 dobbeltbeskatningsoverenskomst, kan kun fratrække udgifter, der vedrører  

 indtægter, som Danmark efter overenskomsten kan beskatte.«» 19) Efter nr. 4 indsættes som nye numre:
 »02. § 7, stk. 2, ophæves.
03. I § 8, stk. 1 og 2, ændres »§ 1, nr.  

 3« til: »§ 1, nr. 2«.' 20) I det under nr. 5 foreslåede § 9, stk. 1, ændres  

 »for anskaffet på tilflytningstidspunktet til handelsværdien på dette  

 tidspunkt« til: »for anskaffet på det faktiske  

 anskaffelsestidspunkt til handelsværdien på tilflytningstidspunktet«.
 21) I den under nr. 5 foreslåede § 9 affattes  

stk. 2 således:
»Stk. 2. Afskrivningsberettigede aktiver anses for erhvervet  

 på det faktiske anskaffelsestidspunkt, og de anses for erhvervet til den  

 faktiske anskaffelsessum afskrevet maksimalt efter danske regler indtil  

 tilflytningstidspunktet.
Ved denne beregning anvendes reglerne på  

 tilflytningstidspunktet.
Dog skal aktiverne anses for erhvervet til  

 handelsværdien på tilflytningstidspunktet, såfremt denne værdi er mindre end  

 værdien beregnet efter 1. og 2. pkt.« 22) I det under nr. 5 foreslåede § 9, stk. 3,  

 indsættes efter »som nævnt i stk. 2«: », 1. og 2. pkt.,».
 23) I den under nr. 5 foreslåede § 9 indsættes efter  

 stk. 4 som nyt stykke:
»Stk. 5. Stk. 1-4 finder tilsvarende anvendelse på personer, der  

 bliver skattepligtige efter § 2, og som ikke umiddelbart forinden har været  

 skattepligtige efter § 1.« 24) Nr. 6 affattes således:
»6. § 48 E, stk. 5, 2. pkt., ophæves.« Til § 3 25) Efter nr. 1 indsættes som nyt nummer:
 »01. § 33 D affattes således:
»§ 33 D.
Overskud eller underskud i et fast driftssted i en  

 fremmed stat behandles efter reglerne i stk. 2-4, hvis Danmarks  

 dobbeltbeskatningsoverenskomst med den pågældende stat medfører, at Danmark  

 skal lempe dobbeltbeskatning af overskud i det faste driftssted efter  

 eksemptionsmetoden.
Med fast driftssted i en fremmed stat sidestilles fast  

 ejendom i en fremmed stat.
Såfremt en person eller et selskab m.v. har flere  

 faste driftssteder i samme stat, anses de i denne henseende som et fast  

 driftssted.
Som underskud anses også benyttelse af henlæggelser til  

 investeringsfonde og indskud på etableringskonti til forlods afskrivning på  

 et aktiv.
Ved eksemptionsmetoden forstås, at Danmark skal nedsætte den danske  

 skat med den del deraf, som efter forholdet mellem overskuddet i det faste  

 driftssted og den samlede beskattede indkomst falder på førstnævnte del af  

 indkomsten uanset størrelsen af den skat, der er betalt til den fremmede  

 stat.
Stk. 2. Har en person eller et selskab m.v. ved opgørelsen af  

 skattepligtig indkomst foretaget fradrag for underskud i et fast driftssted i  

 en fremmed stat, skal der i efterfølgende indkomstår, hvor der er overskud  

 heraf, eller hvor det faste driftssted eller en del heraf afhændes, ophører  

 eller omdannes til et selskab, ske genbeskatning af et beløb svarende til det  

 tidligere fradragne underskud.
I efterfølgende indkomstår skal der ved  

 opgørelsen af skattepligtig indkomst medregnes et beløb svarende til det  

 fradragne underskud, indtil der er sket beskatning af et beløb svarende til  

 det fradragne underskud.
Der skal dog højst medregnes et beløb svarende til  

 overskud eller fortjeneste i det faste driftssted, som medregnes ved  

 indkomstopgørelsen eller skatteberegningen for samme indkomstår.
 Stk. 3. Har en person eller et selskab m.v. underskud i et fast  

 driftssted i en fremmed stat, kan dette underskud kun fradrages ved  

 opgørelsen af skattepligtig indkomst, i det omfang underskuddet overstiger  

 overskud eller fortjeneste i det faste driftssted for tidligere indkomstår,  

 som ikke er indgået ved beregningen efter stk. 2 eller dette stykke.
Stk. 4. Reglen i stk. 2 om genbeskatning af tidligere fradragne  

 underskud og reglen i stk. 3 om begrænsning af fradrag for underskud gælder  

 dog ikke, i det omfang overskuddet eller fortjenesten for efterfølgende  

 henholdsvis tidligere indkomstår modsvares af personens eller selskabets  

 negative indkomst ved anden virksomhed i samme indkomstår.«» 26) Nr. 2 affattes således:
 » 2. § 33 E, stk. 1 og 2, ophæves.
Stk. 3 bliver herefter stk. 1.« 27) Efter nr. 2 indsættes som nye numre:
 »02. I § 33 E, stk. 3, som bliver stk. 1, udgår 1.  

 pkt., og i stedet indsættes:
»Hvis et udenlandsk selskab, som udtræder af sambeskatning efter  

 selskabsskattelovens § 31, over hele sambeskatningsperioden har haft et  

 nettounderskud, der er fradraget i andre selskabers skattepligtige indkomst,  

 skal der i det indkomstår, hvori selskabet udtræder af sambeskatningen, ske  

 genbeskatning af et beløb svarende til det fradragne nettounderskud.  

 Genbeskatning sker ved, at et beløb svarende til underskuddet medregnes ved  

 opgørelsen af moderselskabets skattepligtige indkomst.« 03. I § 33 E indsættes efter stk. 3, som bliver stk. 1, som  

nyt stykke:
»Stk. 2. Underskud, som ikke er genbeskattet efter stk. 1, 1. og 2.  

 pkt., anses for genbeskattet, efterhånden som det udenlandske selskabs  

 indkomst, jf. selskabsskattelovens § 32, eller udbytter eller aktieavancer  

 hidrørende fra det udenlandske selskab medregnes ved opgørelsen af  

 moderselskabets skattepligtige indkomst.
Hvis moderselskabet ikke skal  

 beskattes af udbytter eller aktieavancer hidrørende fra det udenlandske  

 selskab, sker genbeskatning ved, at et beløb svarende til disse udbytter og  

 avancer medregnes ved opgørelsen af den skattepligtige indkomst.
Tilsvarende  

 gælder, hvis en dobbeltbeskatningsoverenskomst nedsætter dansk beskatning af  

 udbytter eller avancer efter eksemptionsmetoden, jf. § 33 D.
Avancer opgøres  

 efter aktieavancebeskatningslovens § 6, stk. 2 og 3.« 04. I § 33 G indsættes efter stk. 3 som nyt stykke:
»Stk. 4. Stk. 1 og 2 finder tilsvarende anvendelse på udbytter  

 vedrørende aktier som nævnt i aktieavancebeskatningslovens § 2 a.«» Til § 4 28) Paragraffen affattes således:
 »§ 4 I lov om beskatning af fortjeneste ved afståelse af  

 aktier m.v. (aktieavancebeskatningsloven), jf. lovbekendtgørelse nr. 608 af  

 30. juni 1994, foretages følgende ændringer:
 1. I § 2 a, stk. 1, udgår nr. 1.
 Nr. 2 og 3 bliver herefter nr. 1 og 2.
 2. I § 2 a indsættes efter stk. 4 som nyt stykke:
»Stk. 5. Hvis et selskab har indgået aftale om skattesats eller  

 beskatningsgrundlag med skattemyndighederne i den stat, hvor det er  

 hjemmehørende, herunder efter bestemmelserne i en  

 dobbeltbeskatningsoverenskomst, eller hvis skattereglerne i den pågældende  

 stat er indrettet efter, hvor ejerne af kapitalandele i selskabet er  

 hjemmehørende, anses betingelserne i stk. 1, nr. 2, og stk. 2, nr. 2, for  

 opfyldt.« 3. I § 6, stk. 5, indsættes efter 1. pkt. som nye  

 punktummer:
»Perioder, hvor besidderen af aktier er undergivet tvungen  

 sambeskatning med det udstedende selskab, jf. selskabsskattelovens § 32,  

 medregnes ikke ved beregningen af tillægget efter 1. pkt.
Er besidderen af  

 aktierne undergivet tvungen sambeskatning, jf. selskabsskattelovens § 32, i  

 hele ejerperioden, finder 1. pkt. ikke anvendelse.« 4. I § 13, stk. 1, indsættes efter 3. pkt. som nye  

 punktummer:
»Det er endvidere en betingelse, at der er opnået tilladelse hertil  

 fra Ligningsrådet.
Ligningsrådet kan fastsætte særlige vilkår for  

 tilladelsen.«» Til § 5 29) Paragraffen udgår.
 Til § 7 30) Paragraffen affattes således:
 »§ 7 I lov om indkomstskat og formueskat for personer m.v.  

 (personskatteloven), jf. lovbekendtgørelse nr. 850 af 30. september 1994,  

 foretages følgende ændringer:
 1. I § 13, stk. 5, indsættes efter 1. pkt. som nyt  

 punktum:
»Den personlige indkomst reduceres med fradragsberettigede udgifter,  

 der vedrører denne indkomst, uanset om disse udgifter er omfattet af § 3,  

 stk. 2.« 2. I § 15, stk. 1, ændres »kildeskattelovens § 1, nr.  

 6« til: »kildeskattelovens § 1, nr. 5«.' Nye paragraffer 31) Efter § 7 indsættes som nye paragraffer:
 »§ 01 I lov nr. 763 af 27. november 1991 om ophævelse af  

 dobbeltbeskatning i forbindelse med regulering af forbundne foretagenders  

 overskud (EF-voldgiftskonventionen) foretages følgende ændring:
 I § 1 indsættes efter stk. 2 som nyt stykke:
»Stk. 3. For uafhængige medlemmer af rådgivende udvalg finder  

 straffelovens §§ 152 og 152 e tilsvarende anvendelse.
Sagerne er undergivet  

 offentlig påtale.« Stk. 3 bliver herefter stk. 4.
 § 02 I lov nr. 1115 af 21. december 1994 om ændring af  

 ligningsloven m.v. (Beskatning af lønarbejde i udlandet m.v.) foretages  

 følgende ændringer:
 1. I § 3, stk. 2 og 3, ændres »for indkomståret  

 1995« til: »fra og med indkomståret 1995«.
 2. § 3, stk. 4, affattes således:
»Stk. 4. Lovens § 1, nr. 5 og 7, har virkning fra og med  

 indkomståret 1995. 1. pkt. finder dog ikke anvendelse for lønindkomst  

 oppebåret fra den danske stat eller anden offentlig myndighed, hvis lønnen er  

 fastsat i henhold til en kollektiv aftale og det ikke udtrykkeligt fremgår af  

 denne aftale, at lønnen er fastsat under hensyn til, at den er skattefri.
I  

 så fald finder ligningslovens § 33 A ikke anvendelse.« § 03 I lov om kommunal indkomstskat, jf. lovbekendtgørelse nr. 620  

 af 25. september 1987, som senest ændret ved § 6 i lov nr. 180 af 23. marts  

 1995, foretages følgende ændring:
I § 2, stk. 4, ændres »§ 1, nr. 2 eller 5, i loven om  

 opkrævning af indkomst- og formueskat for personer m.v.« til: »§ 1,  

 nr. 4, i lov om opkrævning af indkomst- og formueskat for personer m.v.  

 (kildeskat).« § 04 I lov om beskatning af fonde og visse foreninger  

 (fondsbeskatningsloven), jf. lovbekendtgørelse nr. 726 af 5. august 1994, som  

 ændret ved § 1 i lov nr. 180 af 23. marts 1995, foretages følgende ændringer:
 1. I § 1, stk. 1, indsættes efter nr. 3 som nyt  

 nummer:
»4) Fonde og andre selvejende institutioner, der er oprettet i  

 udlandet, Færøerne eller Grønland, hvis ledelsen har sæde her i landet.
Dette  

 gælder, uanset hvor fonden eller den selvejende institution eventuelt er  

 indregistreret.« 2. I § 2 indsættes efter stk. 4 som nyt stykke:
»Stk. 5. Ved indtræden eller ophør af skattepligt som følge  

 af, at ledelsens sæde flyttes, finder de for selskaber og foreninger m.v.  

 gældende bestemmelser om indgangsværdier og ophørsbeskatning tilsvarende  

 anvendelse.« 3. I § 3, stk. 1 og 3, og § 4, stk. 1, 2 og  

3, ændres »§ 1, nr. 1 og 2« til: »§ 1, nr. 1, 2 og  

 4«.
 4. I § 4, stk. 7, § 5, stk. 1 og 2, og § 15, stk.  

 3, ændres »§ 1, nr. 1« til: »§ 1, nr. 1 og 4«.
 5. I § 14 indsættes efter stk. 1 som nyt stykke:
»Stk. 2. Fonde og andre selvejende institutioner omfattet af § 1, nr.  

 4, sættes i skat i den kommune, hvor ledelsen har sæde.«» Til § 8 32) I stk. 2 ændres »jf. dog stk. 3« til:  

 »jf. dog stk. 3-5«.
 33) I stk. 3 indsættes efter »samt § 4«: »,  

 nr. 4,».
 34) Efter stk. 4 indsættes som nye stykker:
 »Stk. 5. Selskabsskattelovens § 4 A, stk. 6, som affattet ved denne  

 lovs § 1, nr. 4, og kildeskatteloven § 9, stk. 5, som affattet ved denne lovs  

 § 2, nr. 5, har virkning fra den 6. april 1995.
 Stk. 6. Selskabsskattelovens § 4, stk. 3, som affattet ved denne  

 lovs § 1, nr. 3, og selskabsskattelovens § 4 A, som affattet ved denne lovs §  

 1, nr. 4, finder tilsvarende anvendelse på selskaber og foreninger m.v., der  

 som følge af denne lov bliver skattepligtige, jf. selskabsskattelovens § 1,  

 stk. 7, som affattet ved denne lovs § 1, nr. 1, jf. dog stk. 7.
 Stk. 7. Stk. 6 finder ikke anvendelse på selskaber og foreninger  

 m.v., der i indkomståret 1994 er omfattet af sambeskatning med et dansk  

 selskab, jf. selskabsskattelovens § 31.
 Stk. 8. Ligningslovens § 33 A finder anvendelse på personer, som  

 ved udløbet af indkomståret 1994 havde påbegyndt personligt arbejde i  

 tjenesteforhold under ophold uden for riget, og som på dette tidspunkt var  

 omfattet af kildeskattelovens § 1, stk. 1, nr. 2, som affattet inden  

 ophævelsen af denne bestemmelse ved denne lovs § 2, nr. 1.
 Stk. 9. Ligningslovens § 33 D, stk. 3, som affattet ved denne lovs  

 § 3, nr. 01, har virkning fra indkomståret 1996. For indkomståret 1995  

 anvendes bestemmelsen endvidere for den forholdsmæssige del af et underskud i  

 et fast driftssted, som svarer til den del af indkomståret 1995, som falder  

 efter den 6. april 1995. Bestemmelsen anvendes kun, i det omfang underskud i  

 et fast driftssted overstiger tidligere overskud eller fortjeneste i det  

 faste driftssted fra indkomståret 1992 eller senere indkomstår.
 Stk. 10. Ligningslovens § 33 E, stk. 2, som affattet ved denne  

 lovs § 3, nr. 03, har virkning ved et udenlandsk datterselskabs udtræden af  

 sambeskatning, hvor det sidste år under sambeskatning er indkomståret 1995  

 eller senere indkomstår.
Stk. 11. Skattepligtige, som skal medregne fortjeneste ved  

 opgørelse af den skattepligtige indkomst efter aktieavancebeskatningslovens §  

 2 a, som ændret ved denne lovs § 4, nr. 1 og 2, kan vælge at anvende  

 aktiernes handelsværdi den 6. april 1995 i stedet for den faktiske  

 anskaffelsessum, hvis en eventuel fortjeneste ved afståelse den 5. april 1995  

 ikke skulle medregnes ved opgørelsen af den skattepligtige indkomst.
Aktier  

 omfattet af 1. pkt. anses ved beregningen af forhøjelsen efter  

 aktieavancebeskatningslovens § 6, stk. 5, som ændret ved denne lovs § 4, nr.  

 3, for anskaffet den 6. april 1995.
Stk. 12. For selskaber, som den 2. november 1994 opfyldte  

 betingelserne i selskabsskattelovens § 32 som affattet ved denne lovs § 1,  

 nr. 9, har bestemmelsen først virkning fra indkomståret 1998. Er indkomståret  

 1995 for et selskab eller en forening m.v. påbegyndt før 2. november 1994,  

 har bestemmelsen dog først virkning fra indkomståret 1999.« Bemærkninger Til nr. 1-34Ændringsforslagenes provenumæssige konsekvenser:
Den foreslåede indskrænkning af beskatningen ved ophør af sambeskatning  

 med udenlandske datterselskaber vil reducere lovforslagets merprovenu.
De  

 øvrige ændringsforslag har især karakter af supplerende værnsregler.
Lovforslaget med tilhørende ændringsforslag skønnes alt i alt at medføre  

 et beskedent merprovenu, men det potentielle provenutab, som lovforslaget  

 forhindrer, vil være af betragtelig størrelse, idet regelsættene dæmmer op  

 for udhuling af det danske beskatningsgrundlag.
I øvrigt henvises til svaret  

 på spørgsmål 7, jf. bilag 54.
Ad nr. 1 Den foreslåede bestemmelse i selskabsskattelovens § 1, stk. 7, præciserer,  

 at fuld skattepligt også omfatter et selskab, som ikke er indregistreret her  

 i landet, men som har sin ledelse her i landet.
 Den foreslåede ændring præciserer også, at Danmark udnytter  

 beskatningsretten ifølge dobbeltbeskatningsoverenskomsterne for selskaber med  

 virkelig ledelse her i landet.
 I visse tilfælde kan Danmark imidlertid alligevel ikke fuldt ud gennemføre  

 beskatning af indkomsten i et selskab med virkelig ledelse her i landet.
 Hvis et udenlandsk selskab, som flytter sin ledelse her til landet,  

 forbliver omfattet af fuld skattepligt i et andet land, opstår der en  

 dobbeltdomicilsituation.
Når selskabet er fuldt skattepligtigt i to lande, afgøres det efter  

 dobbeltbeskatningsoverenskomsten mellem de to lande, hvor det anses for  

 hjemmehørende i overenskomstens forstand.
Efter overenskomsten anses et  

 selskab med dobbeltdomicil for at være hjemmehørende i det land, hvor det har  

 sin virkelige ledelse, og for eventuelt at have fast driftssted i det andet  

 land.
Enkelte af Danmarks dobbeltbeskatningsoverenskomster med andre lande  

 medfører, at Danmark skal lempe dobbeltbeskatning af indkomst fra et fast  

 driftssted i det andet land efter den såkaldte eksemptionsmetode.
Dette  

 medfører, at Danmark skal nedsætte den danske skat med den del heraf, som  

 efter forholdet mellem indkomsten fra det faste driftssted og den samlede  

 beskattede indkomst falder på førstnævnte del af indkomsten, uanset  

 størrelsen af det beløb, der er betalt i udenlandsk skat af indkomsten.
Andre af Danmarks dobbeltbeskatningsoverenskomster medfører, at Danmark  

 skal give såkaldt matching credit for indkomst fra et fast driftssted i det  

 andet land.
Dette medfører, at Danmark skal nedsætte den danske skat med den  

 skat, som skulle være betalt i det andet land af indkomsten i det faste  

 driftssted, hvis det andet land ikke havde regler om nedsættelse eller  

 bortfald af beskatningen for at tiltrække investeringer.
I disse tilfælde  

 skal Danmark altså nedsætte den danske skat med den almindelige skat i det  

 pågældende land, selv om den er nedsat eller helt bortfaldet.
Nedsættelsen af  

 den danske skat er dog begrænset til den del deraf, som forholdsmæssigt  

 falder på indkomsten fra det faste driftssted.
Den foreslåede bestemmelse om fuld skattepligt for et selskab med ledelse  

 her i landet kan således give uheldige virkninger i samspillet med en anden  

 del af lovforslaget, som går ud på tvungen sambeskatning af et dansk selskab  

 og dets udenlandske datterselskab.
Efter dette forslag skal der være tvungen  

 sambeskatning, hvis datterselskabets virksomhed overvejende er af finansiel  

 art, og hvis datterselskabets afkast beskattes væsentligt lavere end efter  

 danske skatteregler.
 Den tvungne sambeskatning vil altså ikke omfatte et datterselskab, der er  

 indregistreret i udlandet, hvis det flytter sin ledelse til Danmark, idet  

 datterselskabet så bliver fuldt skattepligtigt og dermed ikke længere er et  

 udenlandsk selskab.
 For at modvirke, at flytning af ledelsens sæde kan anvendes til at omgå  

 tvungen sambeskatning, går ændringsforslaget derfor ud på, at den foreslåede  

 bestemmelse om fuld skattepligt for udenlandske selskaber med ledelse her i  

 landet ikke skal gælde, for så vidt angår et udenlandsk datterselskab, som er  

 fuldt skattepligtig i et andet land, hvis dette lands  

 dobbeltbeskatningsoverenskomst med Danmark bestemmer, at Danmark skal lempe  

 dobbeltbeskatning af indkomst fra et fast driftssted i det pågældende land  

 efter eksemptionsmetoden eller ved at give matching credit.
 Den foreslåede bestemmelse i selskabsskattelovens § 1, stk. 8, jf.  

 lovforslagets § 1, nr. 1, er af redaktionelle grunde flyttet til  

 selskabsskattelovens § 9, stk. 1, jf. ændringsforslag nr. 8 (01).
Ad nr. 2 Der er tale om en redaktionel ændring.
Ad nr. 3 Det foreslås, at aktiver og passiver i et selskab m.v., som bliver fuldt  

 skattepligtigt, fordi ledelsens sæde flyttes her til landet, eller som efter  

 bestemmelserne i en dobbeltbeskatningsoverenskomst bliver hjemmehørende her i  

 landet, anses for erhvervet på det faktiske erhvervelsestidspunkt.
Dette ændringsforslag skal ses på baggrund af bestemmelser i  

 skattelovgivningen som f.eks. treårsreglen i aktieavancebeskatningslovens §  

 2. Uden ændringsforslaget vil et selskab, der bliver fuldt skattepligtigt som  

 følge af, at ledelsens sæde flytter til Danmark, være skattepligtigt af  

 avancer i forbindelse med alle aktiesalg i de første 3 år efter  

 tilflytningen.
Dette vil også være tilfældet, selv om selskabet før  

 tilflytningen har ejet aktierne i mere end 3 år.
 Efter den foreslåede ændring vil ejertiden forud for den fulde  

 skattepligts indtræden skulle medregnes i f.eks. ejertiden i treårsreglen i  

 aktieavancebeskatningslovens § 2.
Ad nr. 4 Der foretages en justering af bestemmelsen vedrørende indgangsværdier for  

 afskrivningsberettigede aktiver i forbindelse med indtræden af fuld  

 skattepligt for selskaber m.v. Ændringsforslaget er nærmere beskrevet i  

 forbindelse med ændringsforslag nr. 10.
Ad nr. 5 Ændringen er en konsekvensændring af ændringsforslag nr. 4.
Ad nr. 6 Der foreslås indsat et nyt stk. 4, der vedrører situationen, hvor et  

 afskrivningsberettiget aktiv afhændes til et beløb, der overstiger den  

 faktiske anskaffelsessum.
Hvis dette er tilfældet, foreslås det, at avancen  

 reduceres med forskellen mellem den faktiske anskaffelsessum og  

 handelsværdien på tilflytningstidspunktet.
Hvis aktivet indgår på en  

 afskrivningsberettiget driftsmiddelsaldo, er det afståelsessummen, der  

 reduceres med forskellen.
 Nedslaget, der er betinget af, at handelsværdien på  

 tilflytningstidspunktet er højere end den faktiske anskaffelsessum, kan ikke  

 overstige forskellen mellem afståelsessummen og den faktiske anskaffelsessum.  

 Denne begrænsning er aktuel i situationen, hvor der har været en  

 værdistigning på aktivet indtil tilflytningstidspunktet og derefter et  

 værdifald.
 Samlet medfører de foreslåede bestemmelser i selskabsskattelovens § 4 A,  

 stk. 3 og 4, at afskrivninger foretaget efter tilflytningstidspunktet  

 genbeskattes, samt at der foretages en beskatning af avancer, der relaterer  

 sig til perioden, hvor den fulde skattepligt har bestået.
Ad nr. 7 Det præciseres, at reglerne om værdiansættelse af aktiver og passiver  

 tilsvarende finder anvendelse på selskaber, der bliver begrænset  

 skattepligtige.
Undtaget er dog selskaber, der umiddelbart forud for den  

 begrænsede skattepligts indtræden har været fuldt skattepligtige og derved i  

 forvejen har en skattemæssig værdiansættelse af aktiver og passiver.
Ad nr. 8 Nr. 01 Ændringsforslaget er begrundet i hensynet til symmetri, således at  

 bestemmelsen har samme indhold som den tilsvarende bestemmelse for personer,  

 jf. ændringsforslag nr. 18.
 Den foreslåede bestemmelse erstatter den i det oprindelige lovforslag  

 foreslåede bestemmelse til selskabsskattelovens § 1, stk. 8, jf.  

 lovforslagets § 1, nr. 1. Bestemmelsen er af redaktionelle grunde flyttet,  

 jf. ændringsforslag nr. 1.
Nr. 02, 03, 04 og 05 Efter aktieavancebeskatningslovens § 2 a beskattes fortjeneste ved  

 afståelse af aktier i et finansieringsselskab, der er eller har været  

 hjemmehørende i et andet land, hvis selskabets afkast er beskattet væsentligt  

 lavere end efter danske skatteregler.
Det samme gælder fortjeneste ved  

 afståelse af aktier i danske eller udenlandske selskaber, som i væsentligt  

 omfang direkte eller indirekte ejer eller har ejet aktier i lavt beskattede  

 finansieringsselskaber.
Efter selskabsskattelovens § 13, stk. 1, nr. 2, skal danske aktieselskaber  

 m.v. ikke beskattes af udbytter fra danske datterselskaber.
På tilsvarende  

 måde er der skattefrihed for udbytter fra et udenlandsk datterselskab, hvis  

 den selskabsindkomst, der ligger til grund for udbyttet, er beskattet efter  

 regler, der ikke i væsentlig grad afviger fra de danske skatteregler, jf. §  

 13, stk. 3.
Efter selskabsskattelovens § 13, stk. 4, skal udbytte, som et selskab  

 modtager fra et andet dansk selskab uden for moder-/datterselskabsforhold,  

 kun medregnes ved indkomstopgørelsen med 66 pct. af udbyttebeløbet.
Det samme  

 gælder for udbytte fra et udenlandsk selskab uden for  

 moder-/datterselskabsforhold, hvis den selskabsindkomst, der ligger til grund  

 for udbyttet, er beskattet efter regler, der ikke i væsentlig grad afviger  

 fra de danske skatteregler, jf. § 13, stk. 5.
Den foreslåede bestemmelse i selskabsskattelovens § 1, stk. 7, medfører,  

 at et selskab, der er indregistreret i udlandet, og som flytter sin ledelse  

 til Danmark, bliver fuldt skattepligtigt.
Dermed kan selskabet ikke anses for  

 et udenlandsk selskab.
Ændringsforslaget går ud på, at reglen i selskabsskattelovens § 13, stk.  

 1, nr. 2, om skattefrihed for udbytter af aktier i et dansk datterselskab og  

 reglen i selskabsskattelovens § 13, stk. 4, om nedsat beskatning af udbytter  

 af aktier i et andet dansk selskab ikke skal gælde for udbytter af aktier i  

 et dansk selskab omfattet af aktieavancebeskatningslovens § 2 a.
I modsat  

 fald kan den ubeskattede indkomst optjent i udlandet efter flytning af  

 ledelsens sæde her til landet udloddes skattefrit til danske selskaber.
 På samme måde bestemmer personskattelovens § 4 a, stk. 1, allerede, at  

 udbytte af aktier i et selskab omfattet af aktieavancebeskatningslovens § 2 a  

 ikke er omfattet af den lempeligere beskatning som udbytteindkomst.
 Selskaber og personer, der modtager udbytte fra et selskab omfattet af  

 aktieavancebeskatningslovens § 2 a, som tidligere var hjemmehørende i  

 udlandet, men som nu er hjemmehørende her i landet, skal til gengæld have  

 mulighed for at få eftergivet en del af skatten af udbyttet efter  

 bestemmelserne i selskabsskattelovens § 17, stk. 3, og ligningslovens § 33 G.  

 Efter disse bestemmelser kan der højst eftergives et beløb, så den samlede  

 skat for det udbyttegivende selskab og udbyttemodtager svarer til det beløb,  

 som de to samlet skulle have betalt i skat, såfremt det udbyttegivende  

 selskab hele tiden var beskattet her i landet af den indkomst, der ligger til  

 grund for udbyttet.
Ad nr. 9 Der henvises til bemærkningerne til ændringsforslag nr. 3.
Ad nr. 10 Efter lovforslaget anses afskrivningsberettigede aktiver for afskrevet  

 maksimalt efter danske regler indtil begyndelsen af det første år under  

 sambeskatning.
For visse leasingaktiver gælder en særlig bestemmelse i afskrivningslovens  

 § 2, stk. 8, hvorefter afskrivningsadgangen udskydes.
Denne bestemmelse vil  

 kunne udnyttes til at skabe kunstigt store afskrivninger, efter at en  

 sambeskatning er etableret.
 Med henblik på at undgå dette foreslås det, at det som supplement til den  

 foreslåede bestemmelse tilføjes, at hvis handelsværdien ved begyndelsen af  

 det første år under sambeskatning er mindre end anskaffelsessummen med  

 fradrag af maksimale afskrivninger, så anvendes handelsværdien i stedet som  

 indgangsværdi.
Ad nr. 11 Ændringen er en konsekvensændring af ændringsforslag nr. 10.
Ad nr. 12 Der henvises til bemærkningerne til ændringsforslag nr. 6.
Ad nr. 13 Efter ændringsforslaget ophæves den foreslåede bestemmelse til  

 selskabsskattelovens § 31, stk. 9, hvorefter der i forbindelse med, at et  

 udenlandsk selskab udtræder af dansk sambeskatning, gennemføres en  

 ophørsbeskatning.
 Ændringsforslaget skal ses i sammenhæng med ændringsforslagene vedrørende  

 ligningslovens § 33 E, jf. ændringsforslag nr. 26 og 27 (02 og 03).
 Der indsættes i stedet en bestemmelse, som definerer udtrykket  

 »udenlandsk selskab«.
Ad nr. 14 Stk. 1, 4-7 og 10 Der er tale om redaktionelle ændringer.
Stk. 2 I nogle skattelylande har man med henblik på at tilpasse sig de  

 værnsregler, der opstilles i forskellige lande, indrettet reglerne for  

 udenlandsk ejede selskaber således, at selskaberne selv kan bestemme, hvor  

 meget de vil betale i skat - dvs. de fastsætter selv skatteprocent,  

 beregningsgrundlag m.m. - mens andre skattelylande er gået den vej, at de  

 fastsætter interne skatteregler efter, hvor selskabets ejer er hjemmehørende,  

 således at man lige præcis undgår værnsreglerne i det pågældende land.
 Skattesystemer af denne type, hvor man alene sigter på at erodere  

 skattegrundlaget i andre lande, og hvor man er villig til at foretage  

 individuelle tilpasninger for at tiltrække udenlandsk kapital, bør ikke  

 anerkendes i relation til de danske værnsregler.
Det foreslås derfor, at reglerne om tvungen sambeskatning finder  

 tilsvarende anvendelse på disse skattesystemer.
Efter forslaget er det i  

 forhold til datterselskaber hjemmehørende i lande med nævnte type  

 skattesystem uden betydning, om afkastet anses for væsentlig lavere beskattet  

 end efter danske regler.
Stk. 3 Det foreslåede stk. 3 vedrører, hvilken del af indkomsten i  

 datterselskabet der skal medregnes ved opgørelsen af moderselskabets  

 skattepligtige indkomst. 1. og 2. pkt. er af redaktionelle grunde flyttet fra  

 det oprindeligt foreslåede stk. 1.
 3.-5. pkt. indeholder en ændring i forhold til det oprindelige forslag.  

 Visse udenlandske datterselskaber, der opfylder betingelserne for tvungen  

 sambeskatning, driver ud over finansiel virksomhed tillige  

 produktionsvirksomhed m.v.
 Hvis datterselskabet tillige driver virksomhed, der har ikkefinansiel  

 karakter, foreslås der en opdeling, således at det alene er indtægter og  

 udgifter, der har finansiel karakter, der indgår i den tvungne sambeskatning.
Ved blandet virksomhed vedrører en del af de samlede finansieringsudgifter  

 de ikkefinansielle aktiviteter.
Derfor foreslås en beregningsregel for,  

 hvilken del af finansieringsudgifterne der skal henføres til de  

 ikkefinansielle aktiviteter.
Den del af de samlede finansieringsudgifter, der  

 overstiger en beregnet forrentning af handelsværdien af datterselskabets  

 ikkefinansielle aktiver ved periodens begyndelse, anses for at vedrøre de  

 finansielle indtægter.
Periodens begyndelse er enten starten af det pågældende indkomstår, eller,  

 hvis ikke datterselskabet har været tvungent sambeskattet fra indkomstårets  

 start, den tvungne sambeskatnings begyndelse.
Gennemføres den tvungne  

 sambeskatning kun en del af indkomståret, nedsættes den beregnede forrentning  

 forholdsmæssigt.
 Procentsatsen, der skal anvendes, følger afkastsatsen i  

 virksomhedsskattelovens § 9. Det beregnede kapitalafkast efter  

 virksomhedsskatteloven angiver den del af de samlede renteudgifter, der  

 vedrører den erhvervsmæssige indkomst, og som derfor kan fradrages i den  

 personlige indkomst.
 Begrænsningen i creditlempelsen efter stk. 6 medfører, at det alene er den  

 del af de udenlandske skatter, der kan henføres til den finansielle  

 virksomhed, der kan danne grundlag for lempelse.
Stk. 8 og 9 Ændringsforslaget går ud på en nedsættelse af beskatningen af et  

 moderselskab, som oppebærer udbytter eller aktieavancer fra dets  

 lavtbeskattede udenlandske datterselskab, i det omfang disse indtægter  

 vedrører overskud, der tidligere har været medregnet ved dansk beskatning af  

 moderselskabet.
 Der skal således føres regnskab over datterselskabsindkomst, som bliver  

 medregnet i den tvungne sambeskatning, og som derfor kan udloddes som udbytte  

 til moderselskabet uden yderligere beskatning.
Moderselskabet skal for hvert år føre en fradragskonto for hvert  

 datterselskab, der er omfattet af den tvungne sambeskatning.  

 Datterselskabsindkomst, der medregnes ved den tvungne sambeskatning, indgår  

 på kontoen med fradrag af den udenlandske skat af denne indkomst.
Dette beløb  

 angiver muligheden for udbytteudlodninger eller fortjeneste vedrørende  

 overskud, som allerede er beskattet efter niveauet for dansk  

 selskabsbeskatning.
Fradragskontoen kan derfor ikke have en negativ saldo.  

 Kontoen reduceres i takt med, at moderselskabet modtager udbytte fra  

 datterselskabet eller moderselskabet opnår fortjeneste ved afståelse af  

 aktier i datterselskabet.
Inden for det enkelte år reduceres kontoen først  

 med udbytte eller fortjeneste, som Danmark efter en  

 dobbeltbeskatningsoverenskomst enten slet ikke kan beskatte eller skal give  

 eksemption for.
Herefter beskattes moderselskabet kun af udbytte eller  

 fortjeneste fra datterselskabet i det omfang, udbyttet eller fortjenesten  

 overstiger den resterende saldo på fradragskontoen.
Det beløb, der fritages  

 for beskatning, fragår på saldoen.
En eventuel resterende positiv saldo på  

 fradragskontoen overføres til næste indkomstår.
 Den tvungne sambeskatning efter § 32 sker hos koncernens moderselskab,  

 også i de tilfælde, hvor et dansk moderselskab ejer et datterselskab, som  

 igen ejer et udenlandsk lavtbeskattet finansielt datterselskab.
Udbytter og avancer, som datterselskabet har modtaget fra det udenlandske  

 datterdatterselskab, er også omfattet af moderselskabets fradragskonto, hvis  

 koncernmoderselskabet er sambeskattet med datterselskabet.
I så fald skal der  

 altså, også for så vidt angår datterselskabet, kun ske beskatning af udbytter  

 og avancer i det omfang, disse indtægter overstiger saldoen på  

 fradragskontoen.
Ad nr. 15 I det oprindelige forslag blev det foreslået, at 2., 3. og 4. pkt. i  

 kildeskattelovens § 1, stk. 1, nr. 2, blev ophævet.
Dette forslag medfører,  

 at fuld skattepligt for fraflyttede personer ophører samtidig med, at  

 indkomstbeskatning til en fremmed stat, Grønland eller Færøerne dokumenteres.  

 Skatteniveauet i de pågældende lande vil ikke længere være af betydning for  

 ophør af skattepligt.
 Det er hensigten med forslaget, at der ikke skal være forskel på, hvilket  

 land man flytter til.
 I visse lande - heriblandt de arabiske - betales der ikke indkomstskat.  

 Derfor medfører forslaget en forskelsbehandling mellem personer, der flytter  

 til lande uden indkomstbeskatning, og personer, der flytter til andre lande.
 På denne baggrund foreslås det, at kildeskattelovens § 1, stk. 1, nr. 2  

 (4-års-reglen), ophæves i sin helhed, således at personer, medmindre de på  

 anden måde er omfattet af kildeskattelovens § 1, ophører med at være fuldt  

 skattepligtige, når bopæl i Danmark opgives.
Ad nr. 16, 17, 19 og 24 Ændringsforslagene er konsekvensændringer af ændringsforslag nr. 15.
Ad nr. 18 Den foreslåede bestemmelse til kildeskattelovens § 1, stk. 2, jf.  

 lovforslagets § 2, nr. 3, angår personer, som er fuldt skattepligtige, men  

 som anses for at være hjemmehørende i et andet land efter Danmarks  

 dobbeltbeskatningsoverenskomst med dette land.
Efter den oprindeligt foreslåede bestemmelse ville en person med  

 dobbeltdomicil, og hvis hoveddomicil var i udlandet, blive anset for  

 skattepligtig efter reglerne i kildeskattelovens § 2 - dvs. som begrænset  

 skattepligtig.
Dette medfører, at personen alene kan få fradrag for udgifter,  

 der vedrører indtægter, som Danmark har beskatningsretten til.
 Den efter lovforslaget foreslåede bestemmelse medfører imidlertid, at  

 visse skatteordninger, der er betinget af skattepligt i henhold til  

 kildeskattelovens § 1 - herunder særligt ordningen for forskere og  

 nøglemedarbejdere i kildeskattelovens § 48 E - vil blive påvirket utilsigtet.
Formålet med den foreslåede bestemmelse er at sikre skattemæssig symmetri  

 og modvirke spekulation ved optagelse af lån, som placeres som indlån,  

 således at der er fradrag for renteudgifterne ved dansk indkomstopgørelse,  

 hvorimod Danmark ikke kan beskatte den modsvarende renteindtægt.
Derfor  

 foreslås i stedet en bestemmelse, hvorefter fuldt skattepligtige personer,  

 som efter en dobbeltbeskatningsoverenskomst er hjemmehørende i et andet land,  

 Færøerne eller Grønland, kun får fradrag for udgifter, der vedrører  

 indtægter, som Danmark kan beskatte.
 Den tilsvarende ændring, for så vidt angår selskaber m.v., skyldes  

 hensynet til symmetri, ændringsforslag nr. 1 og 8 (01).
Ad nr. 20 Der henvises til bemærkningerne vedrørende ændringsforslag nr. 3.
Ad nr. 21 Der henvises til bemærkningerne vedrørende ændringsforslag nr. 10.
Ad nr. 22 Ændringen er en konsekvensændring af ændringsforslag nr. 21.
Ad nr. 23 I lighed med selskaber m.v. præciseres det, at de foreslåede bestemmelser  

 om fastsættelse af indgangsværdier for aktiver og passiver finder anvendelse  

 på personer, der bliver begrænset skattepligtige.
Der henvises i øvrigt til  

 bemærkningerne vedrørende ændringsforslag nr. 7.
Ad nr. 25 Ændringsforslaget går ud på en ændring og forenkling af den gældende regel  

 i ligningslovens § 33 D om den skattemæssige behandling af underskud ved  

 virksomhed i et fast driftssted i bestemte fremmede lande.
Reglen gælder kun  

 for en person eller et selskab her i landet, som driver virksomhed gennem et  

 fast driftssted i et andet land, hvis dette lands dobbeltbeskatningsaftale  

 med Danmark medfører, at Danmark skal lempe for dobbeltbeskatning af overskud  

 i det faste driftssted ved anvendelse af eksemptionsmetoden (gammel eller ny  

 metode). Dette medfører, at den danske skat af det udenlandske overskud  

 bortfalder.
 Reglen i ligningslovens § 33 D blev indført i 1992 for at imødegå  

 utilsigtede skattemæssige fordele i tilfælde, hvor virksomheden i det faste  

 driftssted i et indkomstår giver et underskud, som kan fratrækkes ved  

 opgørelsen af den danske skattepligtige indkomst, og i senere indkomstår et  

 overskud, som Danmark ikke kan beskatte på grund af  

 dobbeltbeskatningsaftalen.
I disse tilfælde er der mulighed for så at sige at anvende det udenlandske  

 underskud to gange.
Ved dansk beskatning kan underskuddet fratrækkes i det  

 år, hvor det opstår.
I det land, hvor virksomheden drives, kan underskuddet  

 fremføres til fradrag i senere års overskud.
Samtidig kan Danmark ikke  

 gennemføre en effektiv beskatning af de senere års overskud, selv om den  

 udenlandske beskatning nedsættes som følge af fremførslen af underskuddet.
 I 1992 blev det derfor bestemt, at i de efterfølgende år, hvor der er  

 overskud, skal der ske dansk beskatning af beløb, svarende til det underskud,  

 der tidligere er fratrukket.
 Efterfølgende er spekulationsarrangementerne blevet spejlvendt, således at  

 personer og selskaber her i landet har virksomhed i et fast driftssted i  

 udlandet, som først giver et overskud, som Danmark på grund af  

 dobbeltbeskatningsaftalen ikke kan beskatte, og derefter et underskud, som  

 kan fratrækkes fuldt ud ved opgørelsen af dansk skattepligtig indkomst.
Dette kan f.eks. ske ved, at de pågældende i det første år undlader  

 afskrivninger ved opgørelsen af overskuddet af det faste driftssted til brug  

 ved det danske skatteregnskab.
I det første år fremkommer der et overskud,  

 som Danmark på grund af dobbeltbeskatningsaftalen ikke kan beskatte, og som i  

 senere år modsvares af et konstateret fradragsberettiget tab, der kan  

 fratrækkes fuldt ud ved opgørelsen af dansk skattepligtig indkomst.
 Det foreslås derfor, at også den spejlvendte situation omfattes, således  

 at der ikke gives fradrag for underskud ved virksomhed i udlandet, i det  

 omfang virksomheden tidligere har givet et overskud, som Danmark på grund af  

 en dobbeltbeskatningsaftale ikke kunne beskatte.
Opstart af virksomhed i udlandet giver typisk et underskud.
I disse  

 tilfælde er der ingen begrænsninger i fradragsmulighederne, idet  

 begrænsningerne netop kun anvendes, hvis virksomheden tidligere har givet  

 overskud.
 I de tilfælde, hvor virksomheden har givet et overskud, som Danmark ikke  

 kan beskatte, er det kun rimeligt, at senere underskud ved virksomheden ikke  

 kan fratrækkes med virkning for dansk beskatning.
Samtidig foreslås den ændring, at hvis en person eller et selskab her i  

 landet har flere faste driftssteder i samme fremmede land, skal de anses som  

 et fast driftssted, således at deres resultat bliver puljet.
Det underskud  

 ved virksomhed i udenlandsk fast driftssted, som kan fradrages ved  

 indkomstopgørelsen her i landet, er altså nettounderskud fra det eller de  

 faste driftssteder i samme fremmede land.
Det overskud, som udløser  

 genbeskatning af tidligere fradragne underskud, er omvendt nettooverskuddet i  

 det eller de faste driftssteder i samme fremmede land.
Endelig er der søgt en forenkling af ligningslovens § 33 D, således at  

 stk. 1 afgrænser, hvilke udenlandske faste driftssteder der er omfattet af §  

 33 D, nemlig faste driftssteder, hvis overskud er omfattet af en  

 dobbeltbeskatningsoverenskomst, der lemper dobbeltbeskatning efter  

 eksemptionsmetoden (ny eller gammel metode). Stk. 2 angår genbeskatning af  

 tidligere fratrukne underskud i det år, hvor det faste driftssted giver  

 overskud eller afhændes, ophører eller omdannes til et selskab.
Som ophør af  

 det faste driftssted anses enhver form for ophør af virksomhed i det faste  

 driftssted, herunder også det forhold, at ejeren her i landet blot holder op  

 med at drive virksomhed i det faste driftssted.
Stk. 3 angår begrænsning for  

 fradrag for underskud, såfremt det faste driftssted tidligere har givet  

 overskud.
Stk. 4 bestemmer endelig, at reglerne om genbeskatning af  

 underskud, henholdsvis begrænsning af fradragsret for underskud, ikke gælder  

 i de tilfælde, hvor overskud fra det faste driftssted modsvares af underskud  

 af anden virksomhed i samme indkomstår.
Det faste driftssteds overskud  

 nedsætter i disse tilfælde det underskud, som ellers kunne overføres til  

 ægtefællen eller et sambeskattet selskab, eller som kunne fremføres til  

 senere indkomstår.
Ad nr. 26 og 27 (02 og 03) Ændringsforslagene skal ses i sammenhæng med ændringsforslag nr. 13,  

 hvorefter der ikke - som efter lovforslagets § 1, nr. 8 - skal ske  

 ophørsbeskatning af moderselskabet, som om datterselskabets aktiver og  

 passiver var solgt til handelsværdi, når et udenlandsk datterselskab udtræder  

 af sambeskatning efter selskabsskattelovens § 31.
 Til gengæld foreslås det, at det udenlandske datterselskabs udtræden af  

 sambeskatning skal udløse genbeskatning, hvis det over hele  

 sambeskatningsperioden har haft et nettounderskud, som er fradraget ved  

 opgørelsen af andre selskabers skattepligtige overskud.
 Hvis der allerede efter reglerne i § 33 E, stk. 1 og 2, i den hidtidige  

 formulering er sket genbeskatning vedrørende et sambeskattet selskabs  

 underskud, fordi datterselskabet har givet overskud i andre år, indgår dette  

 overskud ved opgørelsen af det nettounderskud, der i fremtiden skal  

 genbeskattes efter den ny formulering.
 I det omfang de tidligere fratrukne underskud ikke bliver genbeskattet i  

 forbindelse med ophøret af sambeskatningen, skal den resterende del af  

 underskuddene genbeskattes i takt med, at moderselskabet oppebærer udbytter  

 eller aktieavancer fra det udenlandske datterselskab, eller at  

 datterselskabets indkomst medregnes ved opgørelsen af moderselskabets  

 skattepligtige indkomst, jf. den foreslåede bestemmelse i  

 selskabsskattelovens § 32.
 Hvis disse udbytter eller avancer er skattefri efter skattelovgivningens  

 almindelige regler eller efter en dobbeltbeskatningsoverenskomst, sker  

 genbeskatningen af de tidligere fratrukne underskud ved, at moderselskabet  

 ved opgørelsen af dets skattepligtige indkomst skal medregne et beløb, som  

 svarer til modtagne udbytter eller aktieavancer.
 For så vidt angår skattepligtige udbytter og avancer, anses  

 genbeskatningen for foretaget i forbindelse med den almindelige beskatning.
 Genbeskatningen ophører, når der på denne måde er sket beskatning af et  

 beløb, svarende til de underskud, der blev fradraget, mens det udenlandske  

 datterselskab var omfattet af sambeskatningen.
 For så vidt angår ændringsforslag nr. 27 (04), henvises til bemærkningerne  

 til ændringsforslag nr. 8 (04).
Ad nr. 28 Nr. 1 Ændringsforslaget går ud på at ophæve betingelsen i  

 aktieavancebeskatningslovens § 2 a om, at formålet med erhvervelsen eller  

 besiddelsen af aktierne i det udenlandske lavtbeskattede finansielle selskab  

 er at opnå værdistigning på disse aktier.
I fremtiden skal selskabets  

 udbyttepolitik altså ikke tillægges betydning.
 Herved sikres, at al kapitalakkumulation i finansielle lavt beskattede  

 selskaber bliver beskattet - også i de tilfælde, hvor en væsentlig del af  

 selskabets indkomst bliver udloddet som udbytte.
 Afgrænsningen af, hvilke udenlandske selskaber der bliver omfattet af  

 bestemmelsen i aktieavancebeskatningslovens § 2 a, kommer altså til at svare  

 til afgrænsningen i realrenteafgiftslovens § 3 a og den foreslåede § 32 i  

 selskabsskatteloven.
Den foreslåede ændring skal ses i sammenhæng med den foreslåede tvungne  

 sambeskatning i selskabsskattelovens § 32. Med ændringen sikres det, at  

 tvungent sambeskattede datterselskaber er omfattet af § 2 a.
Når et dansk  

 moderselskab har været omfattet af tvungen sambeskatning med et udenlandsk  

 datterselskab, vil fortjeneste ved afståelse af aktierne i datterselskabet  

 altid være omfattet af aktieavancebeskatningslovens § 2 a.
Ændringen vil medføre, at § 2 a vil omfatte personer, som ejer aktier i  

 udbytteudloddende finansielle selskaber i lavskattelande.
Betydningen heraf  

 vil dog være begrænset, idet udlodningen af udbytte nedsætter den  

 fortjeneste, som i fremtiden vil blive omfattet af § 2 a.
Nr. 2 Ændringsforslaget skal ses på baggrund af ændringsforslag nr. 14 (§ 32,  

 stk. 2), hvorefter et datterselskab under tilsvarende betingelser anses for  

 at være beskattet væsentligt lavere end efter danske regler i relation til  

 den foreslåede tvungne sambeskatning.
 Ved ændringsforslaget sikres det, at aktier i selskaber, der er omfattet  

 af tvungen sambeskatning, også omfattes af aktieavancebeskatningslovens § 2  

 a.
Nr. 3 Hvis der gennemføres tvungen sambeskatning efter selskabsskattelovens §  

 32, beskattes indkomsten i datterselskabet løbende.
I disse tilfælde er  

 begrundelsen for procenttillæget i aktieavancebeskatningslovens § 6, stk. 5,  

 ikke længere til stede.
 Det foreslås derfor, at de perioder, hvor der er gennemført tvungen  

 sambeskatning, ikke skal udløse procenttillæg.
Fortjeneste på aktier omfattet af aktieavancebeskatningslovens § 2 a  

 forhøjes altid med mindst 10 pct. uanset ejerperiodens længde.
Det foreslås,  

 at i de tilfælde, hvor besidderen har været undergivet tvungen sambeskatning  

 i hele ejerperioden, udløses dette 10 pct.-tillæg ikke.
Nr. 4 Der er tale om en redaktionel ændring.
Ad nr. 29 Forslaget er en konsekvens af ændringsforslag nr. 13.
Ad nr. 30 Ændringen er dels en redaktionel ændring og dels en konsekvens af  

 ændringsforslag nr. 15.
Ad nr. 31 § 01 EF's voldgiftskonvention blev inkorporeret i dansk ret ved lov nr. 763 af  

 27. november 1991. Den foreslåede bestemmelse har til formål at supplere  

 inkorporeringsloven fra 1991.
I medfør af voldgiftskonventionens artikel 9, stk. 6, påhviler der  

 medlemmerne af rådgivende udvalg tavshedspligt vedrørende alle forhold, som  

 de bliver bekendt med under proceduren.
Efter samme bestemmelse er de  

 kontraherende stater undergivet en forpligtelse til at retsforfølge ethvert  

 brud på tavshedspligten.
Hensigten med den foreslåede regel er at opfylde den  

 forpligtelse, der påhviler Danmark efter den pågældende bestemmelse i  

 konventionen.
 Den foreslåede bestemmelse gør straffelovens § 152 om videregivelse eller  

 udnyttelse af fortrolige oplysninger tilsvarende anvendelig på medlemmer af  

 rådgivende udvalg.
 Den foreslåede bestemmelse kriminaliserer brud på tavshedspligten uden  

 hensyn til gerningsmandens nationalitet.
 Det følger i øvrigt af straffelovens § 2, jf. § 8, stk. 1, nr. 5, at brud  

 på tavshedspligten - i det omfang Danmark er forpligtet hertil efter  

 voldgiftskonventionen - vil kunne forfølges efter den foreslåede bestemmelse,  

 uanset hvor handlingen er begået.
 Hvor et udvalgsmedlem er forpligtet til at videregive en oplysning eller  

 handler i berettiget varetagelse af åbenbar almeninteresse eller af eget  

 eller andres tarv, vil forholdet ikke være strafbart, jf. henvisningen til  

 straffelovens § 152 e.
 Påtale efter den foreslåede bestemmelse er offentlig.
§ 02, nr. 1 Ændringen er en teknisk korrektion.
§ 02, nr. 2 Ændringen i 1. pkt. er en teknisk korrektion.
Som det fremgår af de generelle bemærkninger til lov nr. 1115 af 21.  

 december 1994, er størrelsen af lønnen for offentligt ansatte normalt fastsat  

 i kollektive aftaler.
Det fremgår endvidere, at de gældende kollektive  

 aftaler er indgået under forudsætning af, at lønnen undergives beskatning, og  

 at den nødvendige sammenhæng mellem skattefrihed og løn sikres.
 Efter ordlyden i § 3, stk. 4, i lov nr. 1115 af 21. december 1994 gives  

 der derfor ikke skattefritagelse efter § 33 A, såfremt lønnen er fastsat i  

 henhold til en kollektiv aftale indgået inden 1. januar 1995.
 Der har vist sig at være tvivl om, hvornår der kan siges at være tale om  

 en ny eller gammel overenskomst, når enkelte dele genforhandles og andre dele  

 videreføres.
 På den baggrund foreslås det derfor, at det vil være en betingelse for  

 skattefritagelse, at det udtrykkeligt af den kollektive aftale fremgår, at  

 lønnen er fastsat under hensyn til, at den er skattefri.
§ 03 Ændringen er en konsekvensændring som følge af ændringsforslag nr. 15.
§ 04, nr. 1 Efter lovforslagets § 1, nr. 1, som ændret ved ændringsforslag nr. 1,  

 indføres ledelsens sæde som grundlag for fuld skattepligt for selskaber og  

 andre selvejende institutioner.
Denne ændring omfatter tillige fonde og andre  

 selvejende institutioner, der er oprettet i udlandet.
 Ved nærværende ændringsforslag sikres det, at fonde og andre selvejende  

 institutioner, der er oprettet i udlandet, og hvis ledelse har sæde her i  

 landet, omfattes af fondsbeskatningslovens regler i stedet for reglerne i  

 selskabsskatteloven.
 Det sikres således, at fonde og andre selvejende institutioner, der er  

 oprettet i udlandet, og som ledes fra Danmark, i skattemæssig henseende  

 sidestilles med fonde, der er registreret efter dansk lovgivning.
 For så vidt angår begrebet ledelsens sæde, henvises der til bemærkningerne  

 til lovforslagets § 1, nr. 1.
§ 04, nr. 2 Ved ændringsforslaget præciseres det, at de for selskaber og foreninger  

 m.v. foreslåede bestemmelser om indgangsværdier og ophørsbeskatning, herunder  

 også den foreslåede bestemmelse til ligningslovens § 33, stk. 5, finder  

 tilsvarende anvendelse på fonde m.v. i forbindelse med indtræden og ophør af  

 skattepligt efter fondsbeskatningslovens § 1 som følge af, at ledelsens sæde  

 flyttes, eller i forbindelse med, at Danmark efter bestemmelserne i en  

 dobbeltbeskatningsoverenskomst får beskatningsretten henholdsvis må opgive  

 beskatningsretten som domicilstat til en fond m.v. som følge af, at ledelsens  

 sæde flyttes.
 Den foreslåede overgangsbestemmelse, jf. ændringsforslag nr. 34 (stk. 6),  

 hvorefter de foreslåede bestemmelser om indgangsværdier finder anvendelse på  

 selskaber og foreninger m.v., der bliver fuldt skattepligtige som følge af  

 indførelsen af ledelsens sæde som grundlag for fuld skattepligt, finder  

 tilsvarende anvendelse på fonde og andre selvejende institutioner, der bliver  

 skattepligtige som følge af indførelsen af ledelsens sæde som grundlag for  

 skattepligt efter fondsbeskatningsloven.
§ 04, nr. 3, 4 og 5 Ændringerne er konsekvensændringer som følge af § 04, nr. 1.
Ad nr. 32 Ændringsforslaget er en teknisk korrektion.
Ad nr. 33 Ændringsforslaget er en konsekvensændring af den redaktionelle ændring af  

 § 4, jf. ændringsforslag nr. 28. Det følger af nærværende ændringsforslag, at  

 de foreslåede bestemmelser til § 4, nr. 1-3, har virkning i overensstemmelse  

 med lovforslagets § 8, stk. 2.
Ad nr. 34 Stk. 5 Det foreslås, at de foreslåede bestemmelser, hvorefter reglerne om  

 indgangsværdier finder tilsvarende anvendelse på personer og selskaber m.v.,  

 der bliver begrænset skattepligtige, har virkning fra betænkningens  

 afgivelse.
Stk. 6 og 7 Der foreslås en overgangsregel, hvorefter de foreslåede regler om  

 værdifastsættelse af aktiver og passiver også finder anvendelse på selskaber,  

 der bliver fuldt skattepligtige som følge af den foreslåede bestemmelse til  

 selskabsskattelovens § 1, stk. 7, jf. ændringsforslag nr. 1, hvorefter  

 selskaber m.v., hvis ledelse har sæde i Danmark, som udgangspunkt anses for  

 at være fuldt skattepligtige.
Der foreslås en særlig regel for sambeskattede selskaber, da aktiver og  

 passiver for disse selskaber i forvejen er værdiansat efter danske  

 skatteregler.
Det foreslås, at sambeskattede selskaber fortsætter med de  

 hidtidige værdiansættelser.
Stk. 8 Lovforslaget medfører bl.a. en ophævelse af kildeskattelovens § 1, stk. 1,  

 nr. 2, jf. ændringsforslag nr. 15. Efter denne regel blev den fulde  

 skattepligt til Danmark fastholdt i 4 år efter opgivelse af bopæl ved  

 fraflytning til et land, hvor beskatningen sker efter åbenbart lempeligere  

 regler i forhold til de danske skatteregler.
Ophævelsen af denne bestemmelse kan få utilsigtede virkninger for  

 personer, der er omfattet af ligningslovens § 33 A.
Efter denne bestemmelse  

 nedsættes den danske beskatning af løn ved arbejde i udlandet i mere end 6  

 måneder, såfremt visse betingelser er opfyldt.
Reglen gælder kun for  

 personer, der er fuldt skattepligtige til Danmark.
 Ophævelsen af kildeskattelovens § 1, stk. 1, nr. 2, kan medføre ophør af  

 den fulde skattepligt for personer, som har påbegyndt arbejde i udlandet.  

 Disse personer ville ikke blive omfattet af ligningslovens § 33 A, såfremt  

 reglen i kildeskattelovens § 1, stk. 1, nr. 2, bliver ophævet.
 Der foreslås derfor en overgangsregel i lovens ikrafttrædelsesbestemmelse,  

 således at disse personer forbliver omfattet af ligningslovens § 33 A, uanset  

 at de ikke opfylder betingelsen om fuld skattepligt.
Stk. 9 Det foreslås, at ændringen af § 33 D får virkning fra og med indkomståret  

 1995. Den foreslåede bestemmelse i § 33 D, stk. 3, om begrænsning af  

 fradragsretten for underskud af et fast driftssted skal dog have virkning for  

 underskud i indkomståret 1996 og senere indkomstår.
Bestemmelsen skal  

 endvidere have virkning for den del af underskud i indkomståret 1995, som  

 vedrører perioden efter datoen for betænkningens afgivelse.
Denne del af  

 underskuddet opgøres forholdsmæssigt efter den del af indkomståret 1995, som  

 resterer ved betænkningens afgivelse.
Begrænsning af fradrag for underskud af  

 fast driftssted skal kun have virkning i det omfang, der var overskud fra  

 fast driftssted i samme land fra og med indkomståret 1992, hvor § 33 D fik  

 virkning.
Stk. 10 Ligningslovens § 33 E omfatter et sambeskattet udenlandsk datterselskabs  

 underskud, der er fradraget ved indkomstopgørelsen her i landet for  

 indkomståret 1992 og senere, jf. § 9, stk. 4, i lov nr. 219 af 3. april 1992,  

 hvor § 33 E blev indført.
Dette skal fortsat gælde efter ændringen af § 33 E.  

 Efter den ny formulering af § 33 E skal der ske genbeskatning af tidligere  

 fratrukne underskud, efterhånden som moderselskabet oppebærer udbytter eller  

 aktieavancer fra datterselskabet.
Dette skal dog kun ske, når datterselskabet  

 udtræder af sambeskatningen, således at det sidste år under sambeskatning er  

 indkomståret 1995 eller senere indkomstår.
Stk. 11 Ændringerne af aktieavancebeskatningslovens § 2 a medfører en mindre  

 udvidelse af bestemmelsen.
Dels har formålet med erhvervelsen af aktierne  

 ikke længere betydning i relation til aktieavancebeskatningslovens § 2 a,  

 stk. 1, og dels udvides bestemmelserne i stk. 1, nr. 2, og stk. 2, nr. 2,  

 hvorefter det er en betingelse, at det udenlandske selskab er lavt beskattet,  

 til at omfatte tilfælde, hvor det udenlandske selskab har mulighed for selv  

 at aftale skatten, og tilfælde, hvor skattereglerne i udlandet er indrettet  

 efter, hvor ejerne af aktierne er hjemmehørende.
 Hvis aktierne før disse ændringsforslags fremsættelse kunne være afstået  

 uden beskatning, kan aktiernes handelsværdi på tidspunktet for  

 ændringsforslagenes fremsættelse anvendes som grundlag for beregningen af den  

 skattepligtige fortjeneste ved senere afståelse i stedet for  

 anskaffelsessummen.
 For disse aktiers vedkommende medregnes alene den del af ejertiden, der  

 ligger efter ændringsforslagenes fremsættelse ved opgørelsen af  

 procenttillægget efter aktieavancebeskatningslovens § 6, stk. 5.
Stk. 12 Selskabsskattelovens § 32 går ud på tvungen sambeskatning af et dansk  

 moderselskab og dets udenlandske datterselskab, hvis datterselskabet  

 overvejende driver finansiel virksomhed og dets afkast i det pågældende land  

 beskattes væsentligt lempeligere end efter danske regler.
 Det foreslås at udskyde ikrafttrædelsen af § 32 med tre år i de tilfælde,  

 hvor et dansk selskab allerede ved lovforslagets fremsættelse den 2. november  

 1994 havde et udenlandsk lavtbeskattet finansielt datterselskab.
 § 32 skal derimod have virkning fra indkomståret 1995 - som oprindeligt  

 foreslået - i de tilfælde, hvor betingelserne for bestemmelsen først opfyldes  

 efter lovforslagets fremsættelse den 2. november 1994, f.eks. fordi det  

 danske selskab erhverver et udenlandsk finansielt datterselskab eller et  

 dansk selskabs eksisterende udenlandske datterselskab overgår til finansiel  

 virksomhed efter denne dato.
Jacob Buksti (S) nfmd.
Pia Gjellerup (S) Klaus Hækkerup (S) Lis Greibe  

 (S) Per Kaalund (S) Jes Lunde (SF) Elisabeth Arnold (RV) Frank Aaen (EL)  

 Sonja Albrink (CD) Peter Brixtofte (V) Svend Aage Jensby (V) Charlotte  

 Antonsen (V) Jens Løgstrup Madsen (V) Flemming Hansen (KF) fmd.
Gitte  

 Seeberg (KF) Brian Mikkelsen (KF) Kristian Thulesen Dahl (FP) Bilag Spørgsmål 1:
 Ministerens bemærkninger udbedes til vedlagte kommentarer om forslaget til  

 ændring af aktieavancebeskatningslovens § 13, herunder om ministeren vil  

 fremsætte et ændringsforslag, således at Ligningsrådets tilladelser kun skal  

 indhentes i de tilfælde, der er nævnt i sidste afsnit af kommentarerne.
 Svar:
 I skrivelsen argumenteres der for, at der kun bør indhentes tilladelse fra  

 Ligningsrådet til skattefri aktieombytning, når der foreligger mulighed for  

 omgåelse af aktieavancebeskatningslovens § 2, stk. 1, jf. personskattelovens  

 § 4, stk. 1, nr. 5, eller aktieavancebeskatningslovens § 2 a.
Jeg skal hertil bemærke, at hensigten med den foreslåede regel er at sikre  

 mod, at aktieombytningsreglerne anvendes til at omgå eller udskyde dansk  

 aktieavancebeskatning.
På den baggrund finder jeg det ikke hensigtsmæssigt at  

 begrænse bestemmelsen således, at tilladelse kun skal indhentes i visse  

 situationer.
Formålet med den foreslåede regel er netop, at Ligningsrådet  

 skal kunne opfange alle omgåelsestilfælde, mens de forretningsmæssigt  

 begrundede dispositioner opnår tilladelse.
Dette formål vil ikke kunne  

 tilgodeses, hvis man på forhånd begrænsede reglen til kun at gælde i visse  

 tilfælde.
 I skrivelsen opstilles enkelte punkter, hvor lovforslaget angives at få  

 uheldige konsekvenser.
 I skrivelsen anføres først, at det er uheldigt, at man i forbindelse med  

 koncernomstruktureringer skal ansøge om tilladelse til aktieombytning, når  

 aktier kan afstås skattefrit.
Hvis selskaber kan sælge aktier - herunder aktier i datterselskaber -  

 skattefrit, vil det ikke have relevans at anmode om tilladelse til en  

 skattefri aktieombytning.
Reglerne om skattefri aktieombytning indrømmer  

 aktionærer udskydelse af aktieavancebeskatning mod skattemæssig succession.  

 Hvis det er muligt at sælge aktier uden beskatning, vil det være meningsløst  

 at anmode om tilladelse til aktieombytning, da aktierne netop kan afhændes  

 skattefrit.
Som følge heraf vil koncernomdannelser, hvor aktier kan afstås  

 skattefrit, fordi de har været ejet i mere end tre år, ikke blive berørt af  

 den foreslåede regel.
 I skrivelsen nævnes dernæst, at det vil virke aldeles generende at skulle  

 indhente tilladelse hos Ligningsrådet, når omstruktureringen alene har til  

 formål at opnå en moder-/datterselskabssituation.
Hertil skal jeg anføre, at det følger af definitionen på skattefri  

 aktieombytning i aktieavancebeskatningslovens § 13, stk. 2, at der i  

 forbindelse med skattefri aktieombytninger skal etableres et  

 moder-/datterselskabsforhold.
Man kan nemlig kun opnå skattemæssig  

 succession, når et selskab (det erhvervende selskab) opnår hovedparten af  

 stemmerne i et andet selskab (det erhvervede selskab).
 Endelig fremhæves det, at den foreslåede bestemmelse kan få uheldige  

 konsekvenser, når en sælger af en virksomhed som vederlag modtager en  

 fordring på køber i stedet for kontante midler, idet sælger da ikke vil have  

 midler, hvoraf aktieavanceskatten kan betales.
Hertil bemærkes, at det ikke gør nogen forskel, om sælger modtager en  

 fordring på køber eller kontante midler.
Sælger kan afhænde sin fordring og  

 vil derved realisere et kontant provenu af afståelsen af virksomheden.
 Spørgsmål 2:
Hvor mange virksomheder har efter indgåelsen af dobbeltbeskatningsaftalen  

 den 26. marts 1993 mellem Irland og Danmark opnået tilladelse til, at  

 udbytter fra finansielle virksomheder i Irland kan hjemtages skattefrit til  

 Danmark indtil år 2000, og hvad er baggrunden for, at regeringen så kort tid  

 herefter med lovforslaget vil gribe ind i disse tilladelser? Svar:
Efter den dansk-irske dobbeltbeskatningsoverenskomst skal udbytte, som et  

 irsk datterselskab udlodder til dets danske moderselskab, som hovedregel være  

 fritaget for dansk beskatning.
Baggrunden er, at det overskud i  

 datterselskabet, som ligger til grund for udbyttet, allerede er beskattet med  

 irsk selskabsskat på 40 pct.
Imidlertid nedsætter Irland selskabsskatten til 10 pct. i nogle tilfælde  

 for at tiltrække udenlandske investeringer.
Der er aftalt den begrænsning af  

 hovedreglen om skattefrihed, at Danmark kun skal undlade beskatning af  

 udbytte fra et irsk datterselskab, der er omfattet af skattenedsættelsen,  

 hvis dets overskud stammer fra fremstilling eller salg af varer eller  

 tjenesteydelser, bortset fra finansielle tjenesteydelser.
 Som en undtagelse til begrænsningen er det aftalt, at Danmark alligevel  

 indrømmer skattefrihed for udbytter fra et irsk datterselskab i den  

 finansielle sektor, hvis de to landes kompetente myndigheder er enige herom.  

 De to landes myndigheder skal således aftale, om et irsk datterselskab kan  

 godkendes med den virkning, at Danmark ikke beskatter dets udbytteudlodninger  

 til dets danske moderselskab.
Told- og Skattestyrelsen har godkendt, at danske moderselskaber kan  

 modtage udbytter fra 9 irske datterselskaber, som er omfattet af irsk 10  

 pct.-beskatning, uden dansk beskatning af udbytterne.
Godkendelsen omfatter 5  

 danske pengeinstitutter med datterselskaber i Irland.
De tilladelser, som er nævnt i spørgsmålet, angår altså reglerne i den  

 dansk-irske dobbeltbeskatningsoverenskomst om skattefrihed for udbytter, som  

 et irsk datterselskab udlodder til dets danske moderselskab.
Lovforslaget  

 griber ikke ind i disse tilladelser.
 Lovforslaget har derimod regler om tvungen sambeskatning mellem et dansk  

 moderselskab og dets datterselskab med finansiel virksomhed i et  

 lavskatteområde.
 Spørgsmål 3:
 Kan ministeren bekræfte, at en vedtagelse af lovforslaget kan indebære, at  

 overskud vil blive beskattet med mere end 34 pct., nemlig således:
og vil ministeren fremsætte et ændringsforslag, der sikrer, at  

 moderselskabet i de tilfælde, hvor dette ikke skal betale skat på grund af  

 negativ indkomst, kan »gemme« den i udlandet betalte skat til  

 modregning i den skat, moderselskabet i det eller de kommende 5 år skal  

 betale i skat af et positivt retultat? Svar:
 Jeg kan bekræfte, at overskud, som er indtjent i Danmark og i et fremmed  

 land over flere år, kan blive beskattet således i Danmark og i det pågældende  

 land, at den samlede skat af overskuddet kan overstige den danske skattesats.
 Dette skyldes imidlertid ikke vedtagelsen af lovforslaget.
 Der er derimod tale om en virkning af den gældende bestemmelse i  

 ligningslovens § 33 om lempelse for udenlandske skatter (creditreglen).
 Som nævnt i mine bemærkninger til henvendelsen af 24. november 1994 fra  

 Foreningen af Statsautoriserede Revisorer, punkt 2, er jeg indstillet på at  

 overveje, om en revision af den gældende bestemmelse i § 33 er påkrævet.  

 Departementet har igangsat en undersøgelse af, hvorledes lempelsesberegningen  

 kan ændres, uden at det medfører nye vanskeligheder.
 Jeg vil afvente resultatet af denne undersøgelse, inden jeg tager stilling  

 til ændring af de danske lempelsesregler.
 Spørgsmål 4:
 Der udbedes teknisk bistand til udformningen af en overgangsregel, der  

 sikrer de virksomheder, som har opnået den i spørgsmål 2 nævnte tilladelse,  

 en retstilstand som efter de hidtil gældende regler.
 Svar:
 Som der er redegjort for i besvarelsen af spørgsmål 2, vedrører de  

 tilladelser, der er nævnt i spørgsmål 2, dansk skattefrihed for udbytter fra  

 et irsk datterselskab, hvorimod lovforslagets regler om tvungen sambeskatning  

 angår den skattemæssige behandling af indkomst i et datterselskab med  

 finansiel virksomhed i et lavskatteland.
 Jeg kan derfor ikke anbefale et ændringsforslag.
 Såfremt det alligevel ønskes, at danske moderselskaber med lavbeskattede  

 irske datterselskaber, som har opnået godkendelse efter  

 dobbeltbeskatningsoverenskomstens artikel 23, stk. 6, litra a, skal fritages  

 for den tvungne sambeskatning, kan det opnås ved, at der indsættes følgende  

 overgangsregel i lovforslagets § 8:
»Stk. 5. Ligningslovens § 32, som affattet ved lovens § 1, nr. 9,  

 omfatter ikke indkomst i et datteerselskab, som inden 31. december 1994 var  

 etableret i The International Financial Services Centre i Dublin, hvis  

 datterselskabet har opnået godkendelse efter artikel 23, stk. 6, litra a, i  

 Danmarks dobbeltbeskatningsoverenskomst af 26. marts 1993 med Irland på  

 grundlag af en ansøgning, som var indsendt inden 31. december 1994.« Når skæringsdatoen er sat til 31. december 1994, hænger det sammen med, at  

 efter Europa-Kommissionens godkendelse, som den forelå ved forhandlingerne om  

 den dansk-irske overenskomst, må der ikke etableres lavbeskattede selskaber i  

 The International Financial Services Centre efter 31. december 1994.
 Spørgsmål 8:
Hvilken betydning vil en vedtagelse af lovforslagets § 2, nr. 5  

 (indsættelse af §§ 9 og 10) have for en person, der ejer en  

 erhvervsvirksomhed i Danmark, og som ophører med at være skattepligtig her i  

 landet, og vil de foreslåede bestemmelser være i overensstemmelse med  

 EU-lovgivningen eller indgåede dobbeltbeskatningsoverenskomster? Svar:
 Såfremt ejeren af en virksomhed her i landet ophører med at være fuldt  

 skattepligtig i Danmark, men virksomheden bibeholdes her i landet, vil der  

 ikke blive udløst nogen beskatning som følge af den foreslåede regel i § 2,  

 nr. 5 (kildeskattelovens § 10). Det hænger sammen med, at de aktiver og  

 passiver, der er knyttet til en sådan virksomhed, vil være undergivet dansk  

 beskatningsret efter bestemmelsen i kildeskattelvoens § 2, stk. 2, litra d)  

 om begrænset skattepligt af erhvervsudøvelse gennem et fast driftssted i  

 Danmark.
I relation til de dobbeltbeskatningsoverenskomster, Danmark har indgået  

 med fremmede stater, vil den foreslåede regel ikke få nogen betydning.
I den  

 foreslåede nye regel fastlægges det alene, hvornår en person, der er fuldt  

 skattepligtig i Danmark, skal anses at have afstået af- og  

 nedskrivningsberettigede aktiver.
Landenes adgang til at fastlægge, hvornår  

 der i skattemæssig henseende foreligger en afståelse, berøres ikke af  

 dobbeltbeskatningsoverenskomsterne.
Der foreligger derfor ingen  

 uoverensstemmelser mellem den foreslåede regel og  

 dobbeltbeskatningsoverenskomsterne.
Der foreligger heller ikke nogen uoverensstemmelse mellem EU-retten og den  

 foreslåede bestemmelse.
Udgangspunktet efter EU-retten er, at medlemslandene  

 ikke må opstille hindringer for personers fri bevægelighed inden for  

 EU-området.
Medlemslandene er dog berettigede til at opstille de regler, der er  

 nødvendige for at sikre sammenhæng i skattesystemerne, jf. således  

 EF-Domstolens afgørelse i sag C-204/90, Hans Martin Bachmann mod Belgien og  

 sag C-300/90, Kommissionen mod Belgien.
Endvidere fremgår det af  

 EF-Domstolens afgørelse i sag 81/87, Daily Mail, at medlemsstaterne kan  

 opstille regler, der beskytter deres beskatningsmæssige interesser, når  

 personer træder ud af fuld skattepligt.
Hensigten med den foreslåede regel i kildeskattelovens § 10 er at sikre  

 beskatning af genvundne afskrivninger m.m.
Som retstilstanden er i  

 øjeblikket, vil en person, der er fuldt skattepligtig i Danmark, kunne  

 foretage maksimale afskrivninger på eksempelvis udenlandske ejendomme inden  

 en flytning fra Danmark.
Efter fraflytningen - og ophør af fuld skattepligt -  

 vil den pågældende kunne afhænde ejendommene uden dansk genbeskatning af de  

 foretagne afskrivninger.
Resultatet bliver således, at der opnås en vilkårlig  

 reduktion af den skattepligtige indkomst i Danmark i tiden forud for  

 fraflytningen.
Efter lovforslaget vil selve fraflytningen blive anset for en afståelse.  

 Det indebærer, at der vil blive foretaget en beskatning af genvundne  

 afskrivninger på aktiver, som Danmark ikke efter ophøret af den fulde  

 skattepligt har beskatningsretten til.
I det omfang foretagne afskrivninger  

 ikke er modsvaret af en reel værdinedgang, vil det således blive sikret, at  

 afskrivningerne alene får karakter af en skatteudskydelse og ikke en egentlig  

 reduktion af skatten.
Beskatningen af de genvundne afskrivninger vil blive  

 foretaget på præcis samme måde, som hvis de pågældende aktiver rent faktisk  

 var afstået og beskattet efter de almindelige regler herom.
 Med den foreslåede regel sikres der således alene imod, at  

 afskrivningsreglerne ikke udnyttes til at opnå endelige fradrag, som ikke  

 modsvares af reelle værdinedgange på de afskrivningsberettigede aktiver.
 Spørgsmål 9:
Vil ministeren med henvisning til besvarelse af spørgsmål 3, jf. bilag 34,  

 ændre ligningslovens § 33, således at den i besvarelsen beskrevne skærpede  

 beskatning undgås? Svar:
Indledningsvis må jeg præcisere, at den i eksemplet i spørgsmål 3 viste  

 beskatning, ikke er en konsekvens af de foreslåede ændringer af  

 sambeskatningsreglerne i L 35. Beskatningen i eksemplet følger derimod af den  

 eksisterende bestemmelse om creditlempelse i ligningslovens § 33 og vedrører  

 den situation, at der ikke betales dansk skat, således at der ikke kan opnås  

 et nedslag for udenlandsk skat.
Tilsvarende problem vil der også være hvis  

 der foretages lempelse efter eksemptionsmetoden.
Som det fremgår af min besvarelse af spm. 3 (bilag 34) og af mine  

 kommentarer til henvendelsen af 24. november 1994 fra Foreningen af  

 Statsautoriserede Revisorer (bilag 17, pkt. 2), er jeg indstillet på at  

 overveje, om en revision af den gældende bestemmelse i ligningslovens § 33 er  

 påkrævet.
Jeg har derfor i departementets regi iværksat en undersøgelse af,  

 hvordan lempelsesbergningen kan justeres, uden at nettoprincippet sættes over  

 styr.
Jeg er indstillet på at afvente resultatet af disse undersøgelser, inden  

 jeg tager stilling til en ændring af lempelsesberegningen i ligningslovens §  

 33. 
  

 I skrivelse af 21. december 1994 har Finansrådet rettet henvendelse til  

 Folketingets Skatteudvalg vedrørende lovforslag nr.
L 35 (international  

 beskatning) (bilag 14).
Finansrådet rejser flere spørgsmål om lovforslagets indhold.
For det  

 første mener Finansrådet, at lovforslaget er udtryk for en forskelsbehandling  

 af den finansielle sektor, idet kun selskaber, der driver finansiel  

 virksomhed, inddrages under tvungen sambeskatning.
Dernæst mener Finansrådet,  

 at lovforslaget på urimelig måde griber ind i dobbeltbeskatningsaftalen  

 mellem Danmark og Irland.
For det tredje har Finansrådet nogle bemærkninger  

 til den nærmere udformning af reglerne om tvungen sambeskatning.
Endelig  

 fremkommer Finansrådet med kommentarer til enkelte andre bestemmelser i  

 lovforslaget, herunder dettes § 1, nr. 2, og § 2, nr. 4, om begrænset  

 skattepligt af udbytter samt § 1, nr. 4, og § 2, nr. 5, om indgangsværdier  

 for afskrivningsberettigede aktiver.
 Kommentar:
De foreslåede regler om tvungen sambeskatning er begrænset til udenlandske  

 selskaber, der driver finansiel virksomhed.
Baggrunden herfor er, at  

 finansielle aktiver er langt mere mobile end andre aktiver, og at finansielle  

 virksomheder derfor i langt højere grad end andre virksomheder kan henlægge  

 aktiviteter til lavskattelande.
Inden for andre sektorer end den finansielle  

 vil andet end skattemæssige forhold som eksempelvis lønniveau,  

 tilstedeværelsen af kvalificeret arbejdskraft, råstoffer og lokale  

 afsætningsmuligheder, anden erhvervslovgivning m.m. ofte spille en større  

 rolle for etablering end gunstige skatteregler.
Det er derfor min opfattelse, at henlæggelse af finansielle aktiviteter  

 til lavskattelande frembyder særlige problemer i relation til nedbringelse af  

 det danske skattegrundlag, hvorfor bestemmelserne om tvungen sambeskatning er  

 begrænset hertil.
Jeg ser ingen umiddelbar grund til at udvide reglerne om  

 tvungen sambeskatning til andet end finansielle virksomheder.
 Finansrådet nævner, at man ved bestemmelserne om tvungen sambeskatning  

 rammer finansielle datterselskaber, som har til formål at drive finansiel  

 virksomhed i det land, hvori de er hjemmehørende.
Finansiel virksomhed er karakteriseret ved at kunne udøves på tværs af  

 grænserne og ved at være meget mobil på grund af kapitalens fri bevægelighed.  

 Finansiel virksomhed udøvet i Danmark kan derfor flyttes til et lavskatteland  

 med tab af dansk skatteprovenu og arbejdspladser til følge.
Det gælder, hvad  

 enten kunderne er danske eller udenlandske.
På den baggrund mener jeg ikke,  

 at den tvungne sambeskatning kun skal rette sig mod indtægt af danske kunder.
Endvidere bemærkes, at den overvejende del af lavskattelandene forbyder  

 udenlandske banker m.m. at yde lån m.v. til personer, der er hjemmehørende i  

 de pågældende lande.
Som et eksempel kan nævnes, at selskaber, der driver  

 virksomhed i The International Financial Service Centre (IFSC) i Dublin,  

 Irland, kun må udøve aktivitet ud af Irland.
Det vil blandt andet sige, at  

 banker etableret i den særlige finanszone ikke må udlåne midler til personer  

 hjemmehørende i Irland.
 Finansrådet nævner, at lovforslaget får uheldige konsekvenser for  

 dobbeltbeskatningsaftalen mellem Danmark og Irland.
Jeg skal hertil bemærke, at lovforslaget kun angår dansk beskatning af  

 danske selskaber.
Jeg mener derfor ikke, at det er i strid med Danmarks  

 dobbeltbeskatningsaftaler, at Danmark gennemfører en regel om, at et dansk  

 moderselskab i særlige tilfælde skal medregne overskud i datterselskaber i  

 andre lande.
I øvrigt kan jeg henvise til det svar, som jeg d.d. har afgivet  

 angående en henvendelse fra Danisco til Folketingets Skatteudvalg (L 35 -  

 bilag 8 og 13).
 Videre anfører Finansrådet, at der bør foretages samme afgrænsning af, om  

 selskaber driver finansiel virksomhed efter aktieavancebeskatningslovens § 2  

 a og den foreslåede bestemmelse i selskabsskattelovens § 32. I bemærkningerne  

 til lovforslaget udtales: »Hvorvidt datterselskabet driver finansiel  

 virksomhed, afgøres efter samme retningslinjer, som gælder i  

 aktieavancebeskatningslovens § 2 a.« Hermed er det tilkendegivet, at  

 afgrænsningen af finansiel virksomhed skal foretages på samme måde efter de  

 to bestemmelser, og at selskaber, der ikke anses for at drive finansiel  

 virksomhed efter § 2 a, følgeligt heller ikke vil blive anset for at drive  

 finansiel virksomhed i medfør af den foreslåede regel i selskabsskattelovens  

 § 32.
 Finansrådet mener yderligere, at der ved vurderingen af, om det  

 udenlandske beskatningsniveau er væsentlig lavere end efter danske regler,  

 bør opereres med en grænse omkring 25 pct.
 Det fremgår af bemærkningerne til lovforslaget, at der i bedømmelsen af,  

 om der »beskattes væsentlig lavere end efter danske regler«, tages  

 udgangspunkt i den praksis, der har udviklet sig i henhold til  

 selskabsskattelovens § 13, stk. 3. Efter denne bestemmelse er udbytte fra  

 udenlandske datterselskaber skattefrit ligesom udbytte fra danske  

 datterselskaber, hvis det udenlandske datterselskab beskattes efter regler,  

 der ikke i væsentlig grad afviger fra reglerne her i landet.
 De nærmere regler om, hvad der skal forstås ved en væsentlig afvigelse fra  

 danske regler, er fastsat i Skatteministeriets bekendtgørelse nr. 983 af 1.  

 december 1994 og cirkulære nr. 136 af 7. november 1988 om indkomstbeskatning  

 af aktieselskaber m.v. pkt. 48. Der kan i øvrigt henvises til besvarelsen af  

 spørgsmål 5 (L 147 - bilag 7) i forbindelse med Folketingets behandling af  

 forslag til lov om ændring af forskellige skattelove (udbytte fra udlandet),  

 som blev vedtaget den 5. maj 1994, jf. lov nr. 377 af 18. maj 1994.
 Som det fremgår af det nævnte svar til Skatteudvalget (L 147 - bilag 7),  

 er der i sidste ende tale om en konkret ligningsmæssig afgørelse.
For at lette ligningsmyndighedernes arbejde har Skatteministeriet for  

 visse landes vedkommende foretaget en overordnet vurdering af, om  

 selskabsskattesystemerne »afviger væsentligt« fra det danske.
Det  

 kan dog ikke tages for givet, at alle detailregler i de pågældende  

 udenlandske selskabsskattesystemer er inddraget i de overordnede vurderinger.  

 Dette gælder også, selv om der på godkendelsestidspunktet er taget forbehold  

 for, at datterselskabet ikke må være omfattet af nogle særligt fremhævede  

 lempelige skatteregler.
 Ved afgørelsen af, om den selskabsskatteindkomst, der ligger til grund for  

 det modtagne udbytte, beskattes efter regler, der ikke i væsentlig grad  

 afviger fra de danske, tages der udgangspunkt i bestemmelsen i § 7, stk. 1, i  

 ovennævnte bekendtgørelse, hvorefter der skal foretages en samlet  

 vurdering af det pågældende udenlandske selskabsskattesystem.
 Det bemærkes, at jeg i forbindelse med en henvendelse om det finske  

 selskabsskattesystem lige har genovervejet spørgsmålet om den nedre grænse  

 for det beskatningsniveau, der kan godkendes i relation til  

 selskabsskattelovens § 13, stk. 3. Med virkning fra og med 1993 er den finske  

 enhedssats blevet nedsat til 25 pct.
 I den forbindelse er det tilkendegivet, at man som udgangspunkt fortsat  

 kan godkende det finske selskabsskattesystem i forhold til  

 selskabsskattelovens § 13, stk. 3.
I bemærkningerne til lovforslag nr.
L 35 er det nævnt, at et  

 beskatningsniveau på omkring 30 pct. som udgangspunkt vil blive godkendt,  

 forudsat at beskatningsgrundlaget også opgøres på en sammenlignelig måde.  

 Denne udtalelse skal nu ses i sammenhæng med det ovenfor anførte.
Herefter  

 vil et beskatningsniveau i udlandet på ikke under 25 pct. normalt blive  

 godkendt i relation til § 13, stk. 3, og dermed også i henseende til den  

 foreslåede bestemmelse i selskabsskattelovens § 32, såfremt skattegrundlaget  

 opgøres på en måde, der kan sammenlignes med den danske.
I denne sammenhæng skal opmærksomheden henledes på, at  

 selskabsskattesystemet i Taiwan ikke er godkendt.
I Taiwan opereres med en  

 progressiv selskabsskattesats.
Maksimumssatsen er 25 pct., og der er en  

 skattefri bundgrænse.
Desuden er der forhold, som gør, at Taiwans nominelle  

 maksimumssats på 25 pct. ikke illustrerer den reelle afvigelse fra den danske  

 sats på 34 pct.
 Finansrådet nævner dernæst, at bestemmelsen om tvungen sambeskatning bør  

 formuleres således, at det sikres, at samme indkomst i koncernforhold ikke  

 beskattes flere gange.
 Med henblik på at hindre dobbeltbeskatning er der i den foreslåede  

 bestemmelse i selskabsskattelovens § 32, stk. 4, indsat en regel, som  

 indrømmer det danske moderselskab kredit for den skat, det udenlandske  

 datterselskab har betalt af den indkomst, der undergives tvungen  

 sambeskatning.
 Endelig anfører Finansrådet vedrørende tvungen sambeskatning, at danske  

 pengeinstitutter kan blive pålagt forøgede omkostninger i de tilfælde, hvor  

 det udenlandske datterselskab er underlagt skatte- og regnskabsregler, der er  

 væsentligt forskellige fra de danske regler.
I den foreslåede bestemmelse i selskabsskattelovens § 32, stk. 5,  

 foreskrives, at der skal udfærdiges et regnskab for det udenlandske selskab  

 efter danske regler.
Det kan ikke udelukkes, at dette kan resultere i en  

 forøgelse af udgifterne til revisor eller lignende.
På dette punkt medfører  

 reglerne om tvungen sambeskatning imidlertid ikke en ændring i forhold til,  

 at man driver virksomhed i udlandet gennem en filial eller et datterselskab,  

 med hvilket der er gennemført sambeskatning efter almindelige regler.
Derfor  

 vil kravet i den foreslåede § 32, stk. 5, i selskabsskatteloven vel som  

 hovedregel næppe medføre større meromkostninger for danske banker.
Ud over bestemmelserne om tvungen sambeskatning rejser Finansrådet også  

 spørgsmål om lovforslagets § 1, nr. 2, og § 2, nr. 4, om begrænset  

 skattepligt af udbytte.
Finansrådet mener, bestemmelserne bør præciseres  

 således, at det direkte heraf fremgår, at der kun er begrænset skattepligt af  

 udbytter fra danske selskaber.
De foreslåede regler adskiller sig på dette punkt ikke fra de gældende  

 bestemmelser i selskabsskattelovens § 2, stk. 1, litra c) samt  

 kildeskattelovens § 2, stk. 1, litra f). Det er hverken med de gældende eller  

 de foreslåede nye regler meningen at foreskrive begrænset skattepligt af  

 udbytter fra andet end danske selskaber.
Jeg ser derfor ingen grund til at  

 ændre bestemmelsen på dette punkt.
Finansrådet fremhæver yderligere, at de foreslåede regler i § 1, nr. 4, og  

 § 2, nr. 5, kan give problemer, da det kan være forbundet med vanskeligheder  

 at fremskaffe oplysninger om udenlandske selskabers købstidspunkter og  

 købspriser af aktiver.
De nævnte regler foreskriver, at personer, der bliver  

 fuldt skattepligtige i Danmark, i relation til den danske indkomstopgørelse  

 skal anses at have erhvervet afskrivningsberettigede aktiver på det faktiske  

 anskaffelsestidspunkt og at have foretaget maksimal afskrivning på aktiverne  

 efter danske regler.
Efter de gældende afskrivningsregler vil driftsmidler, der indgår på en  

 driftsmiddelsaldo, være nedskrevet til 17 pct. af købsprisen efter fem år.  

 Det må antages at være muligt for selskaber og personer omfattet af reglerne  

 at fremskaffe oplysning om dispositioner foretaget inden for nævnte  

 tidshorisont.
Oplysninger om købspris og tidspunkt for køb af fast ejendom  

 fremgår af handelsdokumentet (skødet).
 Hvis det for personer, der omfattes af reglerne, ikke er muligt at oplyse  

 købsprisen og købstidspunktet, kan værdierne blive ansat skønsmæssigt.
 I forhold til at skulle skønne over handelsværdien af samtlige aktiver på  

 det tidspunkt, hvor f.eks. en sambeskatning indtræder, vil der med de  

 foreslåede regler om afskrivningsberettigede aktiver være langt færre  

 tilfælde, hvor der skal ske en skønsmæssig værdiansættelse.
 Endelig mener Finansrådet, at det bør fastslås, på hvilken dato omregning  

 skal ske fra fremmed valuta til danske kroner i forbindelse med indtræden af  

 fuld skattepligt.
Efter de gældende regler om sambeskatning (jf. ligningsvejledningen for  

 aktionærer og selskaber 1993 side 291) kan man vælge enten at anvende kursen  

 på statustidspunktet eller en gennemsnitskurs.
Samme principper kan anvendes  

 i forbindelse med indtræden af fuld skattepligt til Danmark.
Dvs. at man  

 enten kan anvende valutakursen ved udløbet af det indkomstår, hvori det  

 udenlandske selskab har erhvervet det pågældende aktiv, eller en  

 gennemsnitskurs for dette år.
Såfremt der skal fastsættes indgangsværdier i  

 forbindelse med påbegyndelse af sambeskatning, skal den en gang valgte metode  

 følges fremover. 
  

 Hermed fremsendes kommentarer til henvendelse fra revisionsfirmaet Ernst  

 & Young af 13. februar 1995 (bilag 31).
 Spørgsmål 23:
 På baggrund af ministerens artikel i Børsen den 8. februar 1995, ifølge  

 hvilken L 35 efter ministerens opfattelse ikke indebærer dobbeltbeskatning af  

 indkomst indtjent i et CFC-selskab, anmodes ministeren om at oplyse, om han  

 overvejer at fremsætte ændringsforslag til den foreslåede bestemmelse i  

 selskabsskattelovens § 32 om CFC-beskatning eller ændre sit svar på spørgsmål  

 1 og 2, bilag 24, således at det undgås, at den samme indkomst indtjent i et  

 udenlandsk CFC-selskab bliver beskattet to gange i Danmark.
 Spørgsmål 24:
 På baggrund af ministerens artikel i Børsen den 8. februar 1994 anmodes  

 ministeren om at oplyse, om han overvejer at fremsætte ændringsforslag til  

 den foreslåede bestemmelse i selskabsskattelovens § 32 om CFC-beskatning,  

 således at det undgås, at den samme indkomst ved ophør af sambeskatning  

 beskattes både i Danmark og i udlandet.
 Kommentar:
Jeg vil i et ændringsforslag til det foreliggende lovforslag foreslå en  

 ændret skattemæssig behandling af udbytter og aktieavancer, der hidrører fra  

 selskaber omfattet af tvungen sambeskatning.
Endvidere vil der ikke blive  

 gennemført ophørsbeskatning af danske moderselskaber, når datterselskaber  

 udtræder af tvungen sambeskatning.
Efter ændringsforslaget vil avancer vedrørende aktier i lavtbeskattede  

 finansielle selskaber altid være skattepligtige, jf.  

 aktieavancebeskatningslovens § 2 a.
Der vil imidlertid være mulighed for at  

 fradrage de beløb, som tidligere er blevet undergivet tvungen sambeskatning i  

 det danske moderselskab, i såvel aktieavancer som udbytter fra  

 datterselskabet.
 Spørgsmål 25:
 Ministeren anmodes om at oplyse, hvilke andre europæiske lande der har en  

 CFC-lovgivning, der medfører, at indkomst i et udenlandsk lavtbeskattet  

 holdingselskab, der i væsentligt omfang ejer aktier i datterselskaber, der  

 ikke driver finansiel virksomhed, inddrages i en CFC-beskatning.
 Kommentar:
Mange europæiske og oversøiske lande har CFC-regler i deres  

 skattelovgivning.
Selv om grundprincipperne i disse regler er ens - nemlig  

 beskatning af aktionærer af et beløb optjent af det udenlandske  

 lavskatteselskab - består der betydelige forskelle blandt regelsættene.
På  

 nogle punkter vil de fleste udenlandske CFC-regler være mere lempelige end  

 dem, som foreslås i Danmark, mens de danske regler på andre punkter vil være  

 de lempeligste.
De enkelte landes CFC-regelsæt skal ses under et og må også betragtes i  

 sammenhæng med landenes øvrige antiudnyttelseslovgivning.
Det, der kan udgøre  

 et skatteudnyttelsesproblem i det ene land, har måske ingen betydning i det  

 andet land.
De foreslåede danske CFC-regler er udformet således, at der tages  

 hensyn til de krav, der i Danmark må stilles til regler af denne type.
I  

 andre lande har man tilsvarende indrettet CFC-reglerne efter egne behov.
I Danmark er det foreslået, at danske moderselskaber med udenlandske  

 datterselskaber, der er hjemmehørende i et lavskatteland, og som udøver  

 finansiel virksomhed, skal undergives tvungen sambeskatning.
Som finansielle  

 datterselskaber betragtes blandt andet selskaber hvis væsentligste  

 aktivitet (jf. min kommentar til en henvendelse fra Det Østasiatiske Kompagni  

 til Folketingets Skatteudvalg - L 35, bilag 12) er at besidde aktier i andre  

 selskaber.
Baggrunden for denne regel er, at danske selskaber ellers kunne  

 etablere holdingselskaber i lavskatteområder og derefter akkumulere udbytter  

 og forrentningen heraf skattefrit eller til lav beskatning i  

 holdingselskabet.
Tilsvarende kan et holdingselskab også foretage udlån til  

 forbundne selskaber og derved fungere som koncernintern bank.
Revisionsfirmaet påpeger særligt, at man i andre lande skelner mellem  

 aktiv og passiv virksomhed i de lavtbeskattede udenlandske selskaber.
Jeg  

 skal hertil bemærke, at man i flere andre lande ikke begrænser  

 CFC-regelsættene til kun at angå finansiel virksomhed, men at man i stedet  

 inddrager samtlige lavtbeskattede selskaber under CFC-reglerne.
Sondringen  

 mellem aktiv og passiv får en helt anden betydning, når også  

 produktionsvirksomheder m.m. undergives CFC-reglerne.
I Norge eksempelvis omfatter CFC-reglerne alle lavtbeskattede selskaber.  

 Dog inddrages selskaber i lande, hvormed Norge har indgået en  

 dobeltbeskatningsoverenskomst, kun under CFC-beskatning, såfremt de driver  

 passiv virksomhed.
Hvad der anses for passiv virksomhed afhænger af en  

 konkret vurdering.
Selskaber i lande uden overenskomst med Norge vil derimod  

 altid blive inddraget under CFC-reglerne, hvis de er lavtbeskattede.
Der kan nævnes adskillige andre eksempler på, at CFC-reglerne i andre  

 lande - heriblandt dem, der nævnes af revisionsfirmaet - er mere byrdefulde  

 end de danske.
Samlet set er der således ikke tale om, at de danske regler er  

 mere indgribende end i andre lande, og set på baggrund heraf kan man med  

 rette sige, at Danmark med det foreslåede regelsæt alene indfører et værn,  

 som er kendt i talrige andre industrialiserede lande.
 Spørgsmål 26:
Ministeren anmodes om at oplyse om, hvor meget beskatningen i et  

 udenlandsk holdingselskab kan afvige fra en tilsvarende dansk beskatning,  

 uden at holdingselskabet anses at være beskattet væsentligt lavere end efter  

 danske beskatningsregler i relation til den foreslåede bestemmelse i  

 selskabsskattelovens § 32 om tvungen sambeskatning, og om det er beskatningen  

 af de faktisk modtagne udbytter i det enkelte år eller over en årrække, eller  

 om det er selve beskatningssystemet i holdingselskabet, der er afgørende for,  

 om holdingselskabet anses at være lavere beskattet end efter danske  

 beskatningsregler.
Ministeren anmodes endvidere om at oplyse, om et hollandsk  

 holdingselskab normalt vil blive accepteret som værende underlagt en  

 beskatning, der ikke i væsentlig grad afviger fra de regler, der er gældende  

 her i landet.
 Kommentar:
 Så vidt ses er de væsentligste dele af dette spørgsmål besvaret førhen i  

 forbindelse med mine kommentarer til revisionsfirmates tidligere spørgsmål  

 15-20 (L 35 - bilag 11). Jeg kan gentage, at det er beskatning af selve  

 holdingselskabet, der er afgørende for, om indkomsten heri undergives tvungen  

 sambeskatning i Danmark.
Normalt vil et udenlandsk selskab blive anset for at være undergivet en  

 beskatning, der ikke i væsentlig grad afviger fra reglerne her i landet, hvis  

 det beskattes med en procentsats på 25 eller derover.
Det er samtidig en  

 betingelse, at reglerne for opgørelsen af den skattepligtige indkomst ikke  

 adskiller sig væsentligt fra de danske.
Om indkomsten i udenlandske selskaber  

 skal inddrages under tvungen sambeskatning, vil altid bero på en konkret  

 ligningsvæssig vurdering.
Disse kriterier finder også anvendelse på  

 holdingselskaber, der er hjemmehørende i Holland.
 Spørgsmål 27:
Hvad er baggrunden for, at ministeren foreslår de gældende  

 genbeskatningsregler, jf. ligningslovens § 33 E, ophævet og erstattet af en  

 egentlig likvidationsbeskatning, jf. den foreslåede bestemmelse i  

 selskabsskattelovens § 31, stk. 9, set i lyset af, at de  

 genbeskatningsregler, der foreslås indført i henhold til det foreliggende  

 EU-direktivudkast om modregning af underskud i driftssteder og  

 datterselskaber, stort set svarer til de i dag gældende regler i  

 ligningslovens § 33 E? Kommentar:
Grunden til, at der foreslås indført regler om ophørsbeskatning af  

 selskaber, der udtræder af sambeskatning, er, at det skal sikres, at  

 selskaber, der er inddraget under sambeskatning med et dansk moderselskab,  

 skattemæssigt behandles som et dansk selskab.
Herved opnås, at genvundne  

 afskrivninger beskattes i Danmark, ligesom de værdistigninger, der opstår på  

 datterselskabets aktiver i sambeskatningsperioden, beskattes.
Den foreslåede  

 regel sikrer derved symmetri, idet såvel gevinster som tab medregnes i det  

 danske moderselskab.
Ved lovforslaget gøres sambeskatningsreglerne mere afbalancerede, og de  

 vil fortsat være blandt de mest gunstige inden for hele EU, når det gælder  

 sambeskatning med udenlandske datterselskaber.
Selv om der ved lovforslaget  

 sker en vis opstramning af regelsættet, er de danske regler stadig yderst  

 konkurrencedygtige.
For så vidt angår direktivforslaget, bemærkes, at andre EU-lande har  

 udvist betydelig modvilje mod at give moderselskaber adgang til at fradrage  

 tab i udenlandske datterselskaber.
I den foreliggende version af  

 direktivforslaget - som ikke har været diskuteret siden efteråret 1992 - er  

 reglerne om medregning af underskud fra datterselskaber således gledet helt  

 ud.
 Spørgsmål 28:
 Kan ministeren bekræfte, at Danmark vil respektere de af landet indgåede  

 dobbeltbeskatningsoverenskomster med andre stater i lighed med, hvad for  

 eksempel Tyskland gør, således at indkomst indtjent af et selskab  

 hjemmehørende i et overenskomstland ikke inddrages under dansk  

 CFC-beskatning? Såfremt spørgsmålet besvares benægtende, anmodes ministeren  

 om at oplyse, om han overvejer, i lighed med hvad der er gældende i flere  

 andre europæiske lande, at foreslå særligt lempelige CFC-regler for selskaber  

 hjemmehørende i overenskomstlande.
 Kommentar:
De foreslåede regler om tvungen sambeskatning er ikke i strid med de  

 dobbeltbeskatningsoverenskomster, Danmark har indgået med andre lande.  

 Lovforslaget angår kun dansk beskatning af et dansk selskab, idet det  

 bestemmes, at overskud i et udenlandsk selskab skal medregnes ved opgørelsen  

 af den skattepligtige indkomst i det udenlandske selskabs danske  

 moderselskab.
OECD har drøftet spørgsmålet om CFC-reglers forenelighed med  

 dobbeltbeskatningsoverenskomsterne, og langt de fleste lande mener ikke, der  

 er nogen konflikt mellem dobbeltbeskatningsoverenskomsterne og CFC-regler,  

 der omfatter lavtbeskattede selskaber, som driver finansiel virksomhed,  

 hvilket også fremgår af pkt. 22 og 23 i kommentaren til artikel 1 i OECD's  

 modeloverenskomst.
I visse andre lande har man fastsat lempeligere CFC-regler, når det  

 lavtbeskattede udenlandske selskab er hjemmehørende i et overenskomstland.  

 Det er imidlertid et overvejende kendetegn for de lande, som fastsætter  

 sådanne undtagelser, at deres CFC-lovgivning omfatter alle selskaber i  

 lavskattelande, uanset hvilken form for virksomhed der udøves deri.
I sådanne  

 tilfælde vil der være et langt større behov for at tilgodese interesserne i  

 det andet land.
Eksempelvis omfatter de norske CFC-regler som udgangspunkt alle  

 lavtbeskattede selskaber, uanset om de udøver produktionsvirksomhed el.lign.  

 Hertil er der fastsat en undtagelse for selskaber hjemmehørende i  

 overenskomstlande, således at indkomst herfra kun omfattes af de norske  

 CFC-regler, såfremt selskabets aktiviteter er af passiv karakter.
I de fleste  

 tilfælde vil de danske regler og de norske regler vedrørende  

 overenskomstlande derfor give det samme resultat, mens de norske regler vil  

 gå langt videre i relation til lande, hvormed Norge ikke har indgået en  

 dobbeltbeskatningsoverenskomst.
De tyske CFC-regler finder - som de norske - anvendelse på alle  

 lavtbeskattede selskaber.
Såfremt datterselskaber udøver finansiel  

 virksomhed, vil bestemmelserne i en dobbeltbeskatningsoverenskomst som  

 absolut hovedregel ikke have betydning for CFC-beskatningens gennemførelse.  

 Derfor kan man ikke sige, at de tyske regler på dette punkt er mere lempelige  

 end de danske.
 Spørgsmål 29:
 Ministeren anmodes om at oplyse, hvilke betingelser de andre EU-lande har  

 indført for at give tilladelse til en skattefri aktieombytning, jf.  

 moder-/datterselskabsdirektivet, og om ministeren på baggrund heraf igen vil  

 overveje at konkretisere, efter hvilke retningslinjer Ligningsrådet skal  

 administrere den foreslåede bestemmelse i aktieavancebeskatningslovens § 13,  

 stk. 1.
 Kommentar:
 Indledningsvis bemærkes, at reglerne om skattefri aktieombytning findes i  

 fusionsbeskatningsdirektivet og ikke i moder-/datterselskabsdirktivet, der  

 vedrører udbyttebetalinger fra datter- til moderselskaber inden for EU.
 I artikel 11, stk. 1, litra a) i fusionsbeskatningsdirektivet bestemmes,  

 at medlemsstaterne kan afvige fra reglerne i direktivet, når det sker med  

 henblik på at hindre skattesvig eller skatteunddragelse (se om betydningen af  

 disse udtryk mine bemærkninger til spørgsmål 12 fra revisionsfirmaet Ernst  

 & Young - L 35, bilag 2). I et rådsprotokollat til artikel 11 er det  

 nævnt, at medlemslandene blandt andet kan anvende denne regel til at  

 fastlægge en tilladelsesordning.
Med baggrund i direktivets artikel 11 er det tidligere bestemt, at  

 Ligningsrådets tilladelse skal indhentes i forbindelse med spaltning,  

 tilførsel af aktiver og grænseoverskridende fusioner.
Med lovforslagets § 4  

 foreslås det nu, at der på tilsvarende måde også skal indhentes tilladelse  

 til skattefri aktieombytning.
Formålet med den nye regel er at forhindre de  

 skattebetingede aktieombytninger, som i et vist omfang fandt sted førhen.
 Det er min opfattelse, at den ordning, der herved fatslægges i Danmark, er  

 den mest fleksible og den, der er i bedst overensstemmelse med direktivet.  

 Med den danske regel kan det således sikres, at kun de transaktioner, der er  

 motiveret af skattemæssige forhold, og som derfor tager sigte på at omgå  

 danske skatteregler, forhindres.
Om en aktieombytning er skattemæssigt betinget, eller om den er motiveret  

 af et reelt ønske om omorganisering, vil bero på en konkret bedømmelse i det  

 enkelte tilfælde.
Det er derfor ikke muligt at angive præcise kriterier for,  

 hvornår en aktieombytning skal betinges af vilkår eller eventuelt helt  

 nægtes.
Dette ville også frarøve ordningen den fleksibilitet, den besidder i  

 øjeblikket.
Ligningsrådet skal fra sag til sag vurdere, om aktieombytningen  

 er bestemt af skattemæssige årsager eller almindelige civilretlige hensyn.  

 Såfremt det førstnævnte er tilfældet, skal Ligningsrådet opstille de vilkår,  

 der er nødvendige for at neutralisere de ikke tilsigtede skattefordele eller  

 eventuelt nægte tilladelse.
Ligningsrådets vurdering i disse sager adskiller  

 sig i øvrigt ikke fra de overvejelser, man skal foretage i forbindelse med  

 meddelelse af tilladelse til spaltning, tilførsel af aktiver samt  

 grænseoverskridende fusion.
I andre lande har man under påberåbelse af direktivets artikel 11 fastlagt  

 nogle faste regler for, hvornår en skattefri aktieombytning kan finde sted.  

 Eksempelvis kræves det som hovedregel i Tyskland, at aktionærerne i det  

 erhvervede selskab beholder de modtagne aktier fra det erhvervede selskab i  

 syv år efter aktieombytningen.
Hvis de afstås forinden, gennemføres der en  

 almindelig afståelsesbeskatning.
I forhold til regler som de tyske er de, der  

 foreslås i Danmark, således betydelig mere fleksible.
 Jeg kan i øvrigt oplyse, at bestemmelser om tilladelse til aktieombytning  

 også findes i blandt andet Frankrig samt tillige i realiteten i  

 Storbritannien.
 Spørgsmål 30:
 Ministeren anmodes om at bekræfte, at begrebet »finansiel  

 leasing« i relation til den foreslåede bestemmelse i  

 selskabsskattelvoens § 32 og de gældende bestemmelser i  

 aktieavancebeskatningslovens § 2 a, stk. 1 og 2, defineres på samme måde som  

 i International Regnskabsstandard nr. 17, og i benægtende fald, hvorledes  

 begrebet i så fald defineres.
 Kommentar:
Om der udøves finansiel virksomhed i form af finansiel leasing, vil i  

 relation til aktieavancebeskatningslovens § 2 a og den foreslåede regel i  

 selskabsskattelovens § 32 bero på en konkret ligningsmæssig bedømmelse.
De  

 eksempler, som revisionsfirmaet gengiver fra International Regnskabsstandard  

 nr. 17, vil i hvert fald have karakter af finansiel virksomhed i relation til  

 aktieavancebeskatningslovens § 2 a og den foreslåede regel i  

 selskabsskattelovens § 32.
 Spørgsmål 31:
 Ministeren anmodes om at bekræfte, at indgangsværdien for immaterielle  

 aktiver ejet af udenlandske selskaber, der allerede er sambeskattede med et  

 dansk moderselskab for indkomståret 1994, udgør handelsværdien på tidspunktet  

 for indtræden af sambeskatningen.
 Kommentar:
Hvis et selskab, der ikke tidligere var skattepligtigt i Danmark, men som  

 føgle af indførelsen af ledelsens sæde som grundlag for fuld skattepligt  

 bliver fuldt skattepligtig i Danmark ved gennemførelsen af lovforslaget, så  

 finder de foreslåede regler om indgangsværdier tilsvarende anvendelse.
Dette  

 fremgår ikke eksplicit af lovforslaget, men jeg agter at fremsætte et forslag  

 til en overgangsregel, således at dette vil fremgå direkte af lovteksten.
I tilfælde, hvor et selskab af nævnte gruppe i forvejen er omfattet af  

 dansk sambeskatning, mener jeg dog ikke, at der er behov for på ny at  

 værdiansætte aktiver og passiver.
I stedet anvendes de værdier, der er  

 anvendt i forbindelse med sambeskatningen.
Dette vil ligeledes fremgå af en  

 overgangsregel, som jeg agter at fremsætte som ændringsforslag.
Hvis sambeskatning med et udenlandsk selskab, der ikke som følge af  

 lovforslaget bliver fuldt skattepligtigt i Danmark, fortsættes, så sker der  

 ingen ny værdiansættelse.
Det udenlandske datterselskab fortsætter i de  

 tidligere ansatte værdier.
I de tilfælde, hvor der ikke sker en værdiansættelse efter de foreslåede  

 regler, anvendes de gældende regler i forbindelse med ansættelse af  

 indgangsværdier.
Hvis afskrivningsberettigede aktiver ikke er blevet  

 værdiansat efter den foreslåede bestemmelse i selskabsskattelovens § 31, stk.  

 6, så finder den foreslåede bestemmelse i selskabsskattelovens § 31, stk. 7,  

 hvorefter genvundne afskrivninger kan nedsættes ved en senere afhændelse af  

 et afskrivningsberettiget aktiv eller udtræden af sambeskatning, heller ikke  

 anvendelse.
 Spørgsmål 32:
 Ministeren anmodes om at bekræfte, at det det normalt kan forventes, at  

 der gives tilladelse til frivillig sambeskatning med et selskab, der  

 tidligere i et eller flere år har været omfattet af en tvungen sambeskatning  

 efter den foreslåede bestemmelse i selskabsskattelovens § 32.
 Kommentar:
Det kan bekræftes, at det efter den foreslåede bestemmelse i  

 selskabsskattelovens § 32, stk. 6, er muligt at overgå fra tvungen til  

 frivillig sambeskatning.
Dette gælder også, selv om der går et tidsrum mellem  

 den tvungne sambeskatnings ophør og indledning af frivillig sambeskatning.
 Spørgsmål 33:
 Ministeren anmodes om at oplyse, om den foreslåede bestemmelse i  

 selskabsskattelovens § 31, stk. 9, om likvidationsbeskatning ved ophør af  

 sambeskatning også skal finde anvendelse i tilfælde af, at et selskab overgår  

 fra at være frivillig sambeskattet til at være tvunget sambeskattet eller  

 vice versa, og i bekræftende fald, hvad begrundelsen herfor i så fald er.
 Kommentar:
 Der vil ikke blive gennemført ophørsbeskatning ved overgang fra frivillig  

 til tvungen sambeskatning.
For så vidt angår overgang fra tvungen til frivillig sambeskatning,  

 henledes opmærksomheden på, at ophørsbeskatning efter det ændringsforslag,  

 jeg vil fremsætte til lovforslaget, ikke længere skal finde sted ved ophør af  

 tvungen sambeskatning.
I stedet vil avancer ved afståelse af aktier i  

 lavtbeskattede finansielle selskaber altid være skattepligtige, jf.  

 aktieavancebeskatningslovens § 2 a.
Hermed fremsendes kommentarer til  

 henvendelse af 3. marts d.å. fra advokat Leif Skov (L 35 - bilag 40).
 Spørgsmål 1:
Kan skatteministeren bekræfte, at lovforslagets § 1, nr. 1, hvorefter der  

 indsættes en ny bestemmelse i selskabsskattelovens § 1, stk. 7, om i udlandet  

 registrerede selskabers hjemsted i Danmark, hvis ledelsen har sæde her i  

 landet, ikke gælder for fonde? Spørgsmål 2:
 Såfremt skatteministeren anser den foreslåede bestemmelse i § 1, stk. 7,  

 for at gælde for udenlandsk registrerede fonde, bedes det nærmere oplyst,  

 hvad der forstås ved ledelsens sæde i relation til fonde.
 Kommentar:
I lovforslag nr.
L 35 foreslås indført en ny bestemmelse som  

 selskabsskattelovens § 1, stk. 7, hvorefter »Selskaber og foreninger m.v. omfattet af stk. 1, nr. 2-6, anses for  

 hjemmehørende her i landet, hvis ledelsen har sæde her i landet.
Dette gælder  

 uanset, hvor selskabet eller foreningen m.v. eventuelt er  

 indregistreret.« Med denne bestemmelse indføres ledelsens sæde som grundlag for fuld  

 skattepligt for selskaber og foreninger m.v.
 Efter selskabsskattelovens § 1, stk. 1, nr. 6, sammenholdt med den  

 foreslåede bestemmelse til § 1, stk. 7, er fonde registreret i udlandet, men  

 som ledes fra Danmark, fuldt skattepligtige efter selskabsskatteloven.
 Det er min opfattelse, at fonde og andre selvejende institutioner, der er  

 oprettet i udlandet, på Færøerne eller i Grønland, og hvis ledelse har sæde  

 her i landet, bør behandles efter reglerne i fondsbeskatningsloven i stedet  

 for reglerne i selskabsskatteloven, således at de behandles skattemæssigt som  

 fonde, der er oprettet i henhold til dansk lovgivning.
 Jeg agter derfor at fremsætte et ændringsforslag, der fastlægger denne  

 retstilstand.
Af bemærkningerne til lovforslaget fremgår det videre, at »Afgørelsen af, om et selskabs ledelse har sæde her i landet, beror  

 på en konkret vurdering af de faktiske forhold i forbindelse med  

 beslutningstagningen i selskabet.
Ved denne vurdering lægges først og  

 fremmest vægt på beslutninger forbundet med den daglige ledelse af selskabet.  

 Selskabet vil derfor ofte blive anset for hjemmehørende i Danmark, når  

 direktionen har sæde eller hovedsædet er beliggende her i landet.
 I det omfang bestyrelsen forestår den reelle ledelse af selskabet, vil  

 bestyrelsens sæde være af væsentlig betydning for vurderingen af, om  

 selskabet er hjemmehørende i Danmark.
Det er stedet, hvor bestyrelsens beslutninger reelt træffes, der i disse  

 tilfælde er afgørende for ledelsens sædes placereing.
Dette kan være aktuelt  

 i tilfælde, hvor f.eks. bestyrelsesformanden reelt forestår ledelsen af  

 selskabet.
Beslutninger, der almindeligvis træffes på generalforsamlingsniveau, er  

 som udgangspunkt ikke afgørende for, om selskabet kan anses for hjemmehørende  

 her i landet.
Aktiebesiddelse vil derfor som udgangspunkt ikke være afgørende  

 for vurderingen.
I det omfang en aktionær faktisk udøver ledelsen af  

 selskabet, kan aktionærens hjemsted indgå i vurderingen af, om selskabets  

 ledelse har sæde her i landet.« I relation til fonde lægges der ligeledes afgørende vægt på, hvor  

 beslutningsprocessen vedrørende den daglige ledelse foregår.
I en række  

 tilfælde vil fondens administrations beliggenhed derfor være afgørende for,  

 om en fond anses for hjemmehørende i Danmark.
I øvrigt er bedømmelsen af, om  

 ledelsens sæde er beliggende i Danmark konkret fra sag til sag.
