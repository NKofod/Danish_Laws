Nr BRB 19 Beretning over Forslag til folketingsbeslutning om en aktiv dansk freds-  

 og afspændingspolitik   

 Nr L 19 1988-89, 1. samling Afgivet af Udvalget vedrørende Dansk Sikkerhedspolitik Afgivet: 19890609 Folketinget foretog den 17. november 1988 en forespørgsel til udenrigsministeren med følgende ordlyd: »Hvilke oplysninger kan ministeren give om den udenrigspolitiske situation?» Forespørgslen var stillet af samtlige partier.
I forbindelse med forespørgselsdebatten blev der vedtaget nedenstående forslag om motiveret dagsorden (D 9) fremsat af Ritt Bjerregaard (S), Connie Hedegaard (KF), Bjørn Elmquist (V), Jørgen Estrup (RV) og Glønborg (KRF):
 »Folketinget opfordrer regeringen til at bidrage aktivt til, at det  

 forbedrede klima på våbenkontrol- og nedrustningsområdet udnyttes til at opnå  

 konkrete resultater til fremme af international stabilitet og sikkerhed på et  

 lavere rustningsniveau.
Samtidig opfordrer Folketinget det særlige sikkerhedspolitiske udvalg til  

 sammen med regeringen at forstærke sit arbejde med henblik på at afgive  

 beretninger til Folketinget om udvalgte sikkerhedspolitiske emner.
De første  

 beretninger skal afgives inden den 1 juli 1989. Til brug for sit arbejde kan  

 udvalget inddrage redegørelser udarbejdet af SNU.
Herefter går Tinget over til næste sag på dagsordenen.« Dagsordensforslaget blev vedtaget med 96 stemmer (S, KF, V, FP, RV, CD,  

 KRF og Steenholdt (Grønl.)); 14 (SF) stemte hverken for eller imod.
Efter  

 vedtagelsen af D 9 bortfaldt 2 øvrige dagsordensforslag stillet af  

 henholdsvis Socialistisk Folkeparti og Fremskridtspartiet.
Udvalget har i sit arbejde taget udgangspunkt i den ovennævnte dagsorden  

 og har herudover bl.a. behandlet forslag til folketingsbeslutning om en aktiv  

 dansk freds- og afspændingspolitik (B 19) fremsat den 9. november 1988 af  

 Ritt Bjerregaard (S) m.fl.
Udvalget har besluttet at afgive en beretning over  

 dette forslag.
Beslutningsforslaget har været behandlet i en række møder, og udvalget har  

 herunder stillet spørgsmål til udenrigsministeren, som denne har besvaret  

 skriftligt.
I tilknytning til behandlingen af beslutningsforslaget har  

 udvalget endvidere drøftet en række emner vedrørende dansk sikkerhedspolitik  

 og har herunder afholdt samråd med udenrigsministeren.
 Som bilag til denne beretning er optrykt 2 notater fra SNU's formandskab,  

 dels et om spørgsmålet om sammenhængen mellem konventionelle styrker og  

 kortrækkende a-våben generelt samt spørgsmålet om en begrænsning af de  

 konventionelle våben i Europa set i sammenhæng med spørgsmålet om en eventuel  

 modernisering af de kortrækkende a-våben, dels et om den europæiske søjle i  

 NATO-samarbejdet set i sammenhæng med Det Europæiske Politiske Samarbejde  

 (EPS) og Den Vesteuropæiske Union (WEU). Endvidere er optrykt  

 pressekommunikeet fra stats- og regeringschefernes NATO-topmøde i Bruxelles  

 29.-30. maj 1989 og et pressekommunike vedrørende den omfattende plan  

 (comprehensive concept) for våbenkontrol og nedrustning, der blev godkendt på  

 det førnævnte NATO-topmøde.
 Udvalget har med baggrund i de opfordringer, der er indeholdt i  

 beslutningsforslaget, besluttet at drage konklusioner vedrørende indgåelse af  

 en START-aftale, et totalt forbud mod kemiske våben, et fuldstændigt stop for  

 atomprøvesprængninger og vedrørende de kortrækkende taktiske atomvåben i  

 Europa.
 På dette grundlag ønsker et flertal (udvalget med undtagelse af  

 Socialistisk Folkepartis medlemmer) at udtale følgende:
1. Indgåelse af en START-aftale De bilaterale forhandlinger mellem USA og Sovjetunionen om en begrænsning  

 af de strategiske atomvåben (START) har været i gang siden 1985. Fra oktober  

 1986 har der været enighed om en halvering af de strategiske atomvåben til  

 lige lofter på 1.600 fremføringsmidler og 6.000 sprænghoveder med passende  

 undergrænser.
I det sidste års tid er der opnået enighed om væsentlige  

 detaljer, og der er håb om yderligere fremskridt, når forhandlingerne  

 genoptages efter pausen i forbindelse med præsidentskiftet i USA.
Det er flertallets opfattelse, at en aftale om de strategiske atomvåben  

 vil være en væsentlig tillidsskabende foranstaltning, som kan fastholde og  

 forstærke det positive klima mellem Øst og Vest.
En START-aftale vil begrænse  

 atomvåbenkapløbet, den vil stabilisere den allerede indgåede INF-aftale om  

 landbaserede mellemdistanceatomvåben, og den vil være befordrende for andre  

 bilaterale og multilaterale forhandlinger om våbenkontrol og nedrustning.
Det er endvidere flertallets opfattelse, at en START-aftale vil skabe de  

 bedste forudsætninger for opnåelse af strategisk stabilitet på et  

 styrkeniveau, der er betydeligt lavere end det nuværende.
Det er således af  

 stor betydning, at det er de mest usikkerhedsskabende og destabiliserende  

 våbentyper, som først og fremmest bliver fjernet som led i en aftale.
Flertallet finder det vigtigt, at der i en aftale om de strategiske  

 atomvåben tages hul på de problemer, der knytter sig til de sø- og  

 flybaserede atommissiler, idet der her er tale om problemer, der direkte  

 berører det nordiske område.
Flertallet har i den forbindelse noteret sig, at  

 en skærpelse af det strategiske konkurrenceforhold mellem USA og  

 Sovjetunionen kan føre til, at den strategiske betydning af nordområderne  

 øges, hvis der lægges forøget vægt på de søbaserede atommissiler.
En  

 nedbringelse af antallet af strategiske atomvåben vil derfor efter  

 flertallets opfattelse kunne medvirke til at sikre en lavspændingsstatus i  

 Norden.
 Flertallet finder på baggrund af ovenstående, at Danmark fortsat aktivt  

 bør virke for, at der snarest muligt indgås en START-aftale mellem USA og  

 Sovjetunionen.
2. Et totalt forbud mod kemiske våben Det er flertallets opfattelse, at en international konvention om et totalt  

 forbud mod kemiske våben vil være et betydningsfuldt nedrustningsskridt,  

 fordi den vil indebære fjernelse af en hel klasse af våben, der rummer  

 risikoen for uoverskuelig masseødelæggelse.
En aftale bør omfatte forbud mod  

 udvikling, produktion, erhvervelse, oplagring, overførelse og anvendelse af  

 kemiske våben, og den bør indeholde en plan for destruktion af oplagrede  

 kemiske våben og for nedlæggelse af produktionsfaciliteter.
Forhandlingerne om et totalt forbud mod kemiske våben har i de seneste år  

 bevæget sig ind i en mere konstruktiv fase.
Tidligere uenighed mellem Øst og  

 Vest om verifikation af en aftale er på vej mod en løsning, idet Østlandene  

 nu kan acceptere kontrol på stedet og kontrol ved formodning om overtrædelse  

 uden ret til afvisning.
Til gengæld har en mere aktiv - men nødvendig -  

 deltagelse i forhandlingerne fra flere alliancefrie lande rejst nye problemer  

 for indgåelse af en aftale.
De fremhæver, at deres sikkerhedsbehov betyder,  

 at de ikke kan give afkald på retten til at anvende kemiske våben.
Den  

 betydeligste uenighed går derfor nu mellem Nord og Syd.
 Flertallet vil i det fortsatte arbejde drøfte, hvordan Danmark kan bidrage  

 til at løse uenigheden, således at der kan indgås en global aftale om et  

 totalt forbud mod kemiske våben.
 Resultatet af den internationale konference om forbud mod kemiske våben,  

 der fandt sted i Paris i januar måned, øger muligheden for en aftale.  

 Konferencen bekræftede Geneve-protokollen fra 1925 om forbud mod anvendelse  

 af kemiske våben og styrkede den internationale politiske og moralske  

 barriere mod brug af disse våben, og den bekræftede støtten til FN og FN's  

 generalsekretær i forbindelse med at opretholde forbudet.
Der må ydes en beslutsom indsats ved nedrustningskonferencen i Geneve (CD)  

 for at fastholde og udbygge den fornyede politiske fremdrift i forhold til et  

 totalt forbud mod kemiske våben.
I den forbindelse vil det være et lille -  

 men betydningsfuldt - skridt, hvis alle lande åbent vedstår deres politik mod  

 kemiske våben og oplyser, om de er i besiddelse af sådanne våben.
 Flertallet tillægger det således stor vægt, at Danmark aktivt støtter  

 bestræbelserne for snarest at tilvejebringe en global aftale om et totalt  

 forbud mod kemiske våben, som kan supplere og forstærke Geneve-protokollen  

 fra 1925.
Flertallet finder endvidere, at Danmark fortsat aktivt bør deltage i  

 eksportkontrolsamarbejdet mellem en række vestlige lande med henblik på at  

 sikre, at kemiske substanser, der kan anvendes i krigsøjemed, ikke  

 eksporteres til lande, der kan tænkes at misbruge disse.
Flertallet finder  

 det samtidig væsentligt at understrege, at eksportkontrolforanstaltninger er  

 en midlertidig forholdsregel, og at disse på ingen måde kan træde i stedet  

 for en konvention.
 Flertallet finder endelig, at Danmark fortsat må fordømme enhver brug af  

 kemiske våben, og at det internationale samfunds reaktioner i tilfælde af  

 brug af kemiske våben må støttes og styrkes.
3. Et fuldstændigt stop for atomprøvesprængninger Flertallet finder, at indgåelse af en aftale om et fuldstændigt prøvestop  

 vil være et væsentligt skridt i nedrustningsprocessen.
En verificerbar aftale  

 vil være en effektiv foranstaltning til at hæmme fortsat udvikling af nye  

 generationer af atomvåben, og den vil være et væsentligt bidrag til at  

 hindre, at atomvåben spredes til flere lande.
Danmark bør derfor aktivt  

 støtte bestræbelserne ved nedrustningskonferencen i Geneve (CD) for en  

 snarlig aftale om et omfattende stop for atomprøvesprængninger (CTBT).
Forhandlingerne i forbindelse med CD i Geneve har i det sidste år bevæget  

 sig i en mere konstruktiv retning.
Senest er der fremlagt et mandatforslag,  

 som taler om at indlede substantielt arbejde med konkrete spørgsmål knyttet  

 til et prøvestop, herunder struktur, omfang, verifikation og efterlevelse,  

 som et første skridt mod at opnå en prøvestoptraktat.
Dette forslag er blevet  

 positivt modtaget af de fleste lande.
Fremskridt i de bilaterale drøftelser mellem USA og Sovjetunionen om en  

 START-aftale og om verifikation i forbindelse med tillægsprotokoller til  

 prøveloftaftalerne fra 1974 og 1976 har en positiv virkning på mulighederne  

 for et omfattende atomprøvestop.
Der hviler derfor et stort ansvar på  

 supermagterne for at afslutte disse forhandlinger.
Flertallet finder udviklingen i de bilaterale forhandlinger positiv, men  

 det er vigtigt at understrege, at målet er et fuldstændigt og verificerbart  

 forbud mod alle former for atomprøvesprængninger, i alle omgivelser og for  

 altid.
Multilateralt forhandlede løsninger vil derfor være nødvendige til  

 supplering af de aftaler, de to parter bilateralt måtte opnå enighed om.
Tilfredsstillende verifikation - og dermed også udviklingen af det  

 detektions-seismologiske samarbejde - er et afgørende led i en  

 prøvestopaftale.
Flertallet opfordrer derfor til fortsat dansk aktiv  

 deltagelse i den seismiske arbejdsgruppe under CD.
Desuden bør Danmark stå  

 til rådighed for placering af en seismisk station som led i et internationalt  

 seismologisk net - eventuelt i Grønland.
Flertallet konstaterer i den forbindelse med tilfredshed, at de seneste  

 års teknologiske udviklinger og ikke mindst den politiske udvikling i  

 holdningen til verifikation har gjort det sandsynligt, at også små  

 kernevåbensprængninger vil kunne registreres.
Der er endnu et stykke vej til  

 den praktiske udformning af verifikationsregimet, men de væsentligste skridt  

 i retning af et verificerbart stop for atomprøvesprængninger er taget.
Uden for CD-regiet er der også multilaterale initiativer for et omfattende  

 prøvestop.
Flere lande har således gennem længere tid forsøgt at indkalde til  

 en ændringskonference i forhold til 1963-traktaten om begrænset atomprøvestop  

 - et initiativ, som blev støttet i Folketingets dagsorden af 24. april 1986.  

 I dag er det formelle grundlag til stede.
Flertallet finder det af stor betydning, at Danmark deltager i konferencen  

 og aktivt bidrager til, at den får et så konstruktivt forløb som muligt.
På  

 tilsvarende måde som konferencen om kemiske våben i Paris vil den kunne blive  

 en værdifuld opbakning til den eksisterende traktattekst, og den vil være en  

 lejlighed til at øge det internationale politiske pres for at opnå et  

 fuldstændigt prøvestop.
4. De kortrækkende taktiske atomvåben i Europa Udvalget har i overensstemmelse med den procedure, der blev fastlagt i  

 Folketingets dagsorden af 17. november 1988, gennem udenrigsministeren  

 modtaget en redegørelse fra Det Sikkerheds- og Nedrustningspolitiske Udvalg  

 (SNU) vedrørende spørgsmålet om sammenhængen mellem konventionelle styrker og  

 kortrækkende a-våben generelt samt spørgsmålet om en begrænsning af de  

 konventionelle våben i Europa set i sammenhæng med spørgsmålet om en eventuel  

 modernisering af de kortrækkende taktiske a-våben.
 Flertallet har under et samråd i udvalget med udenrigsministeren den 19.  

 april 1989 med tilfredshed modtaget udenrigsministerens bekræftelse på, at  

 der ikke vil blive taget dansk stilling til modernisering af NATO's  

 kortrækkende atomvåben, før regeringen har drøftet sagen med Folketinget.
Flertallet konstaterer med tilfredshed, at det på NATO-topmødet i  

 Bruxelles den 29.-30. maj 1989 var muligt at indgå et kompromis, som fører i  

 den rigtige retning.
Beslutningen om den såkaldte moderniering af de taktiske  

 kortrækkende atomvåben er udsat, og USA har givet tilslutning til at indlede  

 forhandlinger om reduktioner af de landbaserede atomvåben i Europa.
Der er  

 endvidere fra USA's og NATO's side udtrykt vilje til at opnå hurtige  

 resultater i CFE-forhandlingerne.
 Det er flertallets opfattelse, at en beslutning om en modernisering ville  

 have været et forkert politisk signal at udsende i forhold til de  

 igangværende nedrustningsforhandlinger - især de lovende forhandlinger om  

 konventionelle våben, der er indledt i Wien (CFE). En senere stillingtagen  

 kan ikke alene tages på grundlag af militære hensyn, men den skal tillige ses  

 i en bredere politisk sammenhæng, hvori også må indgå, hvordan man kommer  

 videre med nedrustningen.
Det er flertallets håb, at der kan opnås hurtige resultater i de  

 konventionelle nedrustningsforhandlinger (CFE), så muligheden for  

 overraskelsesangreb og offensive militære operationer reduceres, og således  

 at der kan indledes forhandlinger om de kortrækkende taktiske atomvåben med  

 det formål at styrke sikkerheden og stabiliteten i Europa.
Der hviler et  

 stort ansvar på alle parter for at skabe resultater i disse forhandlinger.
Flertallet noterer sig i den forbindelse, at erklæringen fra NATO-topmødet  

 ikke udtrykkeligt udelukker »et tredje nul« på lang sigt.  

 Flertallet anerkender, at målet for forhandlingerne i første række er at nå  

 frem til reduktioner af de landbaserede atomvåben.
Det er flertallets  

 opfattelse, at vi derefter skal gå videre i arbejdet for at reducere  

 atomvåbnenes rolle i Europa.
 Udvalget bør fortsætte sit arbejde med at analysere problemerne omkring de  

 kortrækkende taktiske atomvåben i Europa.
Et mindretal (Socialistisk Folkepartis medlemmer af udvalget)  

 beklager, at denne beretning ikke har kunnet underkastes en normal behandling  

 i udvalget, idet et flertal i forvejen har bundet sig ved fremlæggelse af en  

 fælles tekst på et pressemøde.
Dermed har flertallet afskåret udvalget fra en  

 seriøs debat, hvorved adskillige mangler kunne være udbedret.
Mindretallet vedstår, at vi i arbejdet med nærværende beslutningsforslag  

 var enige om at starte der, hvor der var størst udsigt til at opnå enighed.  

 Mindretallet er imidlertid ikke sikker på, at Socialdemokratiet vil insistere  

 på, at de øvrige punkter i forslaget skal behandles inden for en overskuelig  

 fremtid.
Dette tvinger mindretallet til at understrege, at følgende punkter,  

 som er anført i forslaget, stadig henstår som ubehandlede i udvalget: NATO's  

 reduktion af afhængigheden af atomvåben og overgang til en ikke-førstebrug  

 strategi, arbejdet for etablering af atomvåbenfri zoner bl.a. i Norden,  

 hindring af yderligere militarisering af det ydre rum og overholdelse af den  

 strenge fortolkning af ABM-traktaten.
 SF vil fastholde, at også disse punkter i forslaget skal behandles af  

 udvalget.
 Hvad angår de punkter, der er inddraget i beretningen, har mindretallet  

 følgende bemærkninger:
Indgåelse af en START-aftale Mindretallet kan tilslutte sig flertallets bemærkninger om START, men må  

 dog tilføje følgende:
Det er beklageligt, at præsidentskiftet i USA har ført til en langvarig  

 pause i forhandlingerne, og foruroligende, såfremt det - hvad meget tyder på  

 - skyldes en intern strid i USA's ledelse om forhandlingsmandatet.
Det, der i  

 denne sammenhæng burde være dansk politik, er udtrykt i en enstemmig  

 vedtagelse i North Atlantic Assembly (november 1988), hvori alle regeringer  

 og parlamenter i NATO blev opfordret til »at yde fuld og ubetinget  

 støtte til, at USA uden tøven . . . fortsætter med at færdiggøre, ratificere  

 og gennemføre en START-traktat baseret på de rammer, Reagan-regeringen  

 forhandlede sig frem til.« Dette er desværre ikke sket.
Også mindretallet finder det vigtigt, at man i sammenhæng med START  

 beskæftiger sig med de sø- og flybaserede atommissiler.
I den forbindelse  

 henledes opmærksomheden på forslaget fra USA's tidligere chefforhandler, Paul  

 Nitze, om, at atomvåben simpelt hen forbydes på overfladeskibe og fjernes fra  

 dem.
Mindretallet finder, at Danmark bør støtte dette forslag.
Et sådant  

 forbud vil være nemt at kontrollere og have en meget stabiliserende virkning.  

 En anden konsekvens vil være, at problemerne omkring atombevæbnede skibes  

 besøg i danske havne helt vil bortfalde.
Spørgsmålet om de sø- og flybaserede atommissiler berører ikke alene  

 nordområderne, som flertallet påpeger, men har global betydning, men det er  

 rigtigt, at bl.a. nordområderne berøres stærkt heraf.
Derfor må  

 atomnedrustningen til søs efter mindretallets opfattelse ses i sammenhæng med  

 Norden som atomvåbenfri zone.
Begge tiltag vil gensidigt styrke hinanden.
Endelig ønsker mindretallet, at Danmark presser på, for at visse  

 udestående problemer, der uundgåeligt berører en START-aftale, også bliver  

 løst.
Her tænkes især på forhindring af atomstrategiske forsvarssystemer og  

 sikring af en nøje overholdelse af ABM-aftalen.
Et totalt forbud mod kemiske våben Mindretallet ønsker at gøre følgende tilføjelser til flertallets  

 bemærkninger:
Vi finder det helt utilstrækkeligt, at flertallet blot henviser til  

 Danmarks hidtidige praksis og foreslår den fortsat, når det gælder at hindre  

 spredningen af kemiske våben.
Det virker useriøst på baggrund af den danske  

 eksport af støberimaskiner til den libyske giftgasfabrik ved Rabat, en  

 eksport, som skete i overensstemmelse med hidtidig praksis og med godkendelse  

 fra Udenrigsministeriet, der oven i købet ikke engang havde gjort sig den  

 ulejlighed at undersøge, hvor støberianlægget lå.
Dette gjorde det muligt for  

 ministeriet den 12. januar 1988 i en pressemeddelelse - i strid med  

 kendsgerningerne - at fastslå at støberianlægget ikke hang sammen med  

 giftgasfabrikken.
Den danske forsømmelighed understreges af den vesttyske  

 forbundsregerings beretning til den vesttyske forbundsdag om Libyen-affæren  

 (tryksag 11/3995), hvori det om støberianlægget direkte siges, at  

 »byggeplanerne for metalforarbejdningsanlægget lod forstå, at det drejer  

 sig om produktionsanlæg til fremstilling af bl.a. hylstre (Hohlkørpern),  

 formentlig granater og bomber.« Vi finder det afgørende nødvendigt, at eksportkontrollen også kommer til  

 at omfatte elementer, som så direkte kan ses at være fremføringsmidler for  

 kemiske våben, og at en fortsættelse af den hidtidige danske politik på dette  

 område ikke er en troværdig løsning på problemerne omkring dansk bidrag til  

 at forhindre spredning og fremstilling af kemiske våben.
 Vor tilslutning til et eksportkontrolsamarbejde, der kan hindre eksport af  

 bestemte kemiske substanser til visse lande, gælder udtrykkeligt kun dette  

 snævre felt og må ikke tolkes som accept af COCOM-kontrollen, som vi anser  

 for yderst skadelig.
Et fuldstændigt stop for atomprøvesprængninger Mindretallet kan tilslutte sig flertallets bemærkninger, dog med det  

 forbehold, at mindretallet finder, at alle tekniske verifikationsproblemer  

 reelt er løst, og at en fortsat henvisning til disse har rent politiske  

 årsager.
Endvidere beklager mindretallet, at USA af principielle grunde har  

 afvist et totalt prøvestop.
Mindretallet er tilfreds med, at flertallet stiller sig positivt til  

 indkaldelsen af ændringskonferencen.
Mindretallet hilser denne nye holdning  

 fra regeringens side velkommen, men understreger, at det derfor er vigtigt,  

 at Danmark aktivt støtter indkaldelsen af konferencen i henhold til  

 bestemmelserne i LTBT (Limited Test Ban Treaty) og er med til at sikre, at  

 signatarmagterne lever op til deres traktatmæssige forpligtelser.
De kortrækkende taktiske atomvåben i Europa Mindretallet har den opfattelse, at de kortrækkende taktiske atomvåben  

 (SNF) udgør en trussel mod sikkerheden i fredstid og en særlig fare i  

 krigstid.
I det strategiske billede opfattes og håndteres de nærmest på linje  

 med konventionelle våben, men deres ødelæggelseskraft er uendelig meget  

 større.
Derfor anser SF det for et nødvendigt nedrustningskridt, at de  

 elimineres. (Det er en aftale herom, der betegnes som »den tredje  

 nulløsning« - efter elimineringen af landbaserede missiler med  

 rækkevidden 1.000-5.500 km og med rækkevidden 500-1.000 km).
I stedet ønsker USA og Storbritannien en såkaldt modernisering af SNF i  

 Vesteuropa.
Herved forstår de, at de eksisterende Lance-missiler skal  

 udskiftes med et atommissil med langt større rækkevidde.
Ordet  

 »modernisering« dækker altså over oprustning.
 SF finder, at en beslutning herom vil lægge gift for SNF-nedrustning, for  

 slet ikke at tale om en tredje nulløsning, og få katastrofale følger for de  

 igangværende nedrustningsforhandlinger om konventionelle våben (CFE).
 Det er derfor positivt, at der på NATO-topmødet den 29.-30. maj 1989 blev  

 indgået et kompromis, der indebærer, (1) at beslutningen om  

 »moderniseringen« blev udsat til 1992, og (2) at USA vil indlede  

 SNF-reduktionsforhandlinger med Sovjet.
 Men kompromiset skæmmes meget alvorligt af, at de regeringer, der ønskede  

 en positiv beslutning her og nu, og som i øvrigt også var imod forhandlinger,  

 har kunnet aftvinge deres modstandere meget betydelige indrømmelser.
 Den vigtigste er, at det fastslås som NATO's principielle standpunkt, at  

 selv om der skabes reel balance mellem de to blokkes konventionelle styrker i  

 Europa, har NATO stadig behov for taktiske atomvåben i Europa. (Jf. topmødets  

 beslutning, »Et omfattende koncept for våbenkontrol og  

 nedrustning«, punkt 63, der er optrykt som bilag 4 til denne beretning).
I samme dokument benægtes udtrykkeligt den ellers meget udbredte  

 opfattelse, at NATO's besiddelse af SNF skulle have til hensigt at opveje  

 Warszawapagtens overlegenhed i konventionelle styrker.
Det siges  

 udtrykkeligt, at formålet med SNF ikke er at kompensere for konventionel  

 overlegenhed hos modparten (punkt 27) og heller ikke at være modstykke til  

 modpartens besiddelse af SNF (punkt 44).
 NATO's besiddelse af SNF begrundes derimod med, at disse våben udgør et  

 »essentielt« politisk-militært forbindelsesled mellem de  

 konventionelle styrker og de strategiske atomstyrker (punkt 27). Det siges,  

 at SNF spiller »en essentiel rolle i alliancens generelle  

 afskrækkelsesstrategi« (punkt 44), en strategi som topmødet bekræftede  

 for »den fremtid, man kan forudse« (f.eks. punkt 25).
I modsætning til, hvad udvalgsflertallet hævder, udelukker  

 topmødeerklæringen derfor klart et tredje nul - dvs. eliminering af alle SNF  

 i Europa - så langt ud i fremtiden, som topmødedeltagerne siger at de er i  

 stand til at overskue.
Denne konklusion bestyrkes af, at der i erklæringen  

 ikke findes den ringeste antydning af vilje til bare at overveje den  

 hidtidige strategi i lys af heldigt gennemført nedrustning eller som bidrag  

 til fremme af nedrustning.
 Den pris, man har betalt for at undgå en beslutning om  

 »modernisering« her og nu, består følgelig i en principiel given  

 afkald på et »tredje nul«.
Flertallet antyder, at det ikke er tilfældet.
Men den antydning får kun  

 mening, hvis man - eventuelt under forudsætning af vellykkede  

 CFE-forhandlinger - vil arbejde for en fundamental ændring af NATO's  

 strategi, hvilket er gjort meget vanskeligere med den uforbeholdne  

 godkendelse af samme strategi på topmødet.
 At udgangen af topmødets SNF-tekst også har haft betænkelige konsekvenser  

 af mere aktuel karakter, fremgår af to forhold:
1) USA er først forpligtet til at indlede SNF-forhandlinger med Sovjet,  

 når CFE-forhandlingerne er afsluttet med en aftale og gennemførelsen af denne  

 er påbegyndt.
Dermed risikerer man, at SNF-forhandlingerne skydes langt ud i  

 fremtiden; NATO's ønske om, at de skal være afsluttet om et halvt eller helt  

 år, gør hverken fra eller til.
2) Desuden anerkendte de andre NATO-stater amerikansk »forsknings- og  

 udviklingsarbejde« af Lance-efterfølgermissilet.
Det er et  

 »europæisk« signal, som »moderniserings«-tilhængerne i  

 USA har ønsket for at få Kongressen til at øge bevillingerne.
Erfaringen  

 viser, at selve våbnenes eksistens kan være en vigtig bestemmende faktor, når  

 beslutning om eventuel udstationering skal tages.
Man har dermed foregrebet  

 beslutningen i 1992.
 På denne baggrund konkluderer mindretallet, at det er positivt, at der  

 blev vundet tid derved, at beslutningen om et ja eller nej blev udsat til  

 1992, og at der blev opnået principiel enighed om reduktionsforhandlinger,  

 selv om der på begge områder har måttet ydes betænkelige indrømmelser til  

 moderniseringstilhængerne.
 Det er derimod yderst beklageligt, at NATO-topmødet samtidig sagde nej til  

 et tredje nul i den fremtid, deltagerne kunne forudse.
Heroverfor står, at udvalgsflertallet hævder, at topmødets hoveddokument  

 ikke udelukker en tredje nulløsning.
Det er ikke korrekt og giver kun mening,  

 hvis man er indstillet på at arbejde for en fundamental ændring af den  

 nuværende NATO-strategi, som SNF ifølge det vedtagne dokument er en  

 integreret bestanddel af.
Flertallet siger dog intet om, at det er indstillet  

 herpå.
Tværtimod synes der allerede at foreligge forskellige fortolkninger af  

 teksten fra flertallets side.
Men efter SF's opfattelse bør netop dette være grundlaget for Danmarks  

 politik i SNF-spørgsmålet.
En strategi, der bygger på et »mix«  

 (punkt 21), hvori taktiske atomvåben i Europa indgår som en ubetinget  

 bestanddel - også selv om »modparten« nedruster og afskaffer alle  

 sine SNF - er en skæbnesvanger blokering for positive forhandlinger om  

 skabelsen af et Europa, »hvor ingen længere skal leve i skyggen af  

 overvældende militære styrker, og som krigens trussel er blevet fjernet  

 fra« (punkt 65).
Enten er denne målsætning ikke alvorligt ment, eller også er man fanget i  

 en traditionalisme, der gør blind.
For målsætningen er totalt uopnåelig med  

 de midler, der anvises, herunder NATO's ubetingede besiddelse af taktiske  

 atomvåben i Europa i den fremtid, der kan forudses.
 Mindretallet er derfor af den opfattelse, at Danmark skal arbejde for, at  

 SNF-reduktionsforhandlingerne kommer i gang hurtigere end forudset, og for at  

 få strategien totalt ændret ved fjernelse af de truende elementer, der især  

 er baseret på atomkrigsførelse, således at vejen åbnes for en snarlig tredje  

 nulløsning, dvs. en total eliminering af SNF både i Vest og Øst.
 Endelig finder mindretallet, at eftersom SNF kun har destabiliserende  

 virkning i fredstid og er dødsensfarlig i krigstid, også for forsvarerne  

 selv, skal Danmark allerede nu lægge sig fast på et klart nej til  

 »modernisering« i 1992.
 P. u. v.
Engell formand Bilag 1 Det Sikkerheds- og Nedrustningspolitiske Udvalg Formandskabet Den 16. marts 1989 Formandskabets besvarelse af forespørgsel fra Folketingets Udvalg  

 vedrørende Dansk Sikkerhedspolitik Spørgsmålet om sammenhængen mellem konventionelle styrker og kortrækkende  

 a-våben generelt samt spørgsmålet om en begrænsning af de konventionelle  

 våben i Europa set i sammenhæng med spørgsmålet om en eventuel modernisering  

 af de kortrækkende taktiske a-våben Indhold 1. Indledning 2. Sammenhængen mellem konventionelle styrker og kortrækkende kernevåben  

 inden for NATO's strategi og styrkesammensætning Baggrund Efter INF-aftalen  

 Principielle overvejelser over sammenhængen mellem konventionelle styrker og  

 kortrækkende kernevåben 3. Modernisering af NATO's kortrækkende kernevåben Historisk baggrund  

 Moderniseringsplanerne 4. Hvorfor er der tale om en alliancebeslutning? I hvilken sammenhæng  

 ønskes beslutningen truffet? Hvordan kan en eventuel beslutning om  

 modernisering tænkes koblet med andre NATO-tiltag? 5. Argumenterne Argumenter imod modernisering Politiske argumenter  

 Militære argumenter Argumenter for modernisering Politiske argumenter  

 Militære argumenter 1. Indledning Den amerikansk-sovjetiske aftale om tilintetgørelse af supermagternes  

 landbaserede mellemdistance- og kortererækkende kernevåben (INF) har bidraget  

 til at rette opmærksomheden mod to spørgsmål af afgørende betydning for  

 Vesteuropas sikkerhed: problemet med det konventionelle styrkeforhold i  

 Europa, og spørgsmålet om det fortsat store antal kernevåbensystemer i  

 Europa.
Specielt er spørgsmålet om reduktion henholdsvis omstrukturering  

 (modernisering) af NATO's kortrækkende kernevåben (0-500 km) blevet et  

 politisk vigtigt tema.
Disse emner indgår i en mere omfattende problemstilling vedrørende den  

 fremtidige militære styrkestruktur i Europa, herunder forholdet mellem  

 konventionelle og nukleare våben i NATO's forsvar.
Spørgsmålet er, om det  

 fremover vil være muligt eller ønskeligt at lægge mindre vægt på  

 kernevåbnene.
Dette kan eventuelt ske ved en række samtidige beslutninger  

 vedrørende alliancens våbensystemer med henblik på at mindske afhængigheden  

 af kernevåbnene.
Fra dette spørgsmål går der snævre forbindelseslinjer til et  

 af de andre emner, Udvalget vedrørende Dansk Sikkerhedspolitik har udbedt sig  

 materiale om: spørgsmålet om den europæiske søjle.
I begyndelsen af marts 1989 indledtes nye Øst-Vest forhandlinger i Wien om  

 konventionelle væbnede styrker i Europa (Negotiations on Conventional Armed  

 Forces in Europe: CFE). Det er målet med disse forhandlinger at tilvejebringe  

 en stabil ligevægt på et lavere niveau mellem parternes konventionelle  

 styrker, herunder først og fremmest at fjerne evnen til at iværksætte  

 overraskelsesangreb og store offensive operationer.
Forhandlingerne tager  

 dermed primært sigte på det første af ovennævnte problemer, nemlig det  

 konventionelle styrkeforhold i Europa.
Resultaterne af disse forhandlinger  

 kan dog selvsagt påvirke bedømmelsen af behovet for kernevåbnene.
Hvilket forløb forhandlingsprocessen vil få, er det ikke muligt at sige.  

 Det synes imidlertid at være den overvejende vurdering, at forhandlingerne  

 vil blive lange og vanskelige.
I den forbindelse er det set som et positivt  

 tegn, at Warszawapagtlandene forud for forhandlingerne har bekendtgjort  

 ensidigt at ville reducere deres konventionelle styrker.
Hvad angår de kortrækkende kernevåben er situationen mere kompliceret.
På  

 NPG-mødet i Montebello den 27. oktober 1983 besluttedes, at NATO ensidigt  

 skulle nedskære antallet af kernevåbensprænghoveder i Europa med 1.400. Det  

 anerkendtes samtidig, at det for de resterende våbens vedkommende ville være  

 nødvendigt at modernisere både fremføringsmidler og sprænghoveder.
Hidtil er reduktionerne foretaget, mens det videre moderniseringsprograms  

 gennemførelse endnu ikke er nøje fastlagt.
Mens der hidtil fra britisk og  

 amerikansk side har været lagt vægt på en mere definitiv stillingtagen til  

 moderniseringsspørgsmålet i forbindelse med de forestående ministermøder i  

 NATO-alliancen i løbet af foråret og forsommeren 1989, synes tendensen nu  

 snarere at gå i retning af at undlade bindende afgørelser ved disse  

 lejligheder.
Det indgår i billedet, om alliancen vil kunne nå frem til  

 antagelsen af et omfattende koncept for nedrustning og våbenkontrol, det  

 såkaldte »Gesamtkonzept«.
Et afgørende element i NATO's  

 overvejelser vil sandsynligvis være, om og i givet fald hvornår der skal  

 indledes Øst-Vest forhandlinger om reduktion af de kortrækkende kernevåben.
Når INF-missilerne er fjernet i slutningen af 1991, vil NATO's  

 kernevåbenstyrker i Europa bestå af landbaserede artillerisystemer og  

 kortrækkende missilsystemer (Lance) samt fly med fritfaldsbomber.
Alle disse  

 våbensystemer er »dobbeltegnede«, dvs. kan armeres med  

 konventionelle eller nukleare sprænghoveder.
Hertil kommer et antal  

 amerikanske søbaserede kernevåben, hvoraf nogle er underlagt NATO's  

 øverstkommanderende i Europa (SACEUR), og endelig Storbritanniens strategiske  

 kernevåbenstyrker.
Modernisering er ikke noget entydigt begreb.
Sprogbrugen rækker fra  

 udskiftning af enkeltkomponenter i eksisterende våbensystemer til indførelse  

 af kvalitativt nye våbensystemer.
NATO's moderniseringsplaner omfatter hele  

 spektret.
Blandt andet USA og Storbritannien mener, at modernisering er nødvendig  

 for at bevare en troværdig nuklear afskrækkelse i Europa efter fjernelse af  

 INF-missilerne.
Modstanden mod modernisering er hidtil kommet stærkest til  

 udtryk i Forbundsrepublikken Tyskland, hvor størstedelen af de landbaserede  

 kortrækkende kernevåben er stationeret, og hvor frygten for at blive  

 skueplads for kernevåbenkrig spiller en vigtig rolle.
Dette har stimuleret  

 interessen for at komme videre med nedrustning på det nukleare område.
I den  

 forbindelse er Sovjetunionens forslag om en »tredje nulløsning« for  

 de kortrækkende kernevåben blevet genstand for betydelig opmærksomhed i den  

 offentlige debat.
2. Sammenhængen mellem konventionelle styrker og kortrækkende kernevåben  

 inden for NATO's strategi og styrkesammensætning Baggrund De vesteuropæiske landes sikkerhedsproblem har siden slutningen af 2.  

 verdenskrig været bestemt af, at disse lande har stået over for en betydelig  

 militær overmagt først i form af Sovjetunionen og siden 1955 i skikkelse af  

 Warszawapagten.
I de første år efter krigen bestod truslen i Sovjetunionens  

 overlegne konventionelle styrker.
I dag udgøres den både af Warszawapagtens  

 konventionelle overlegenhed og større kapacitet, hvad angår kortrækkende  

 nukleare missilsystemer.
NATO-landene har på intet tidspunkt set det muligt at afbalancere  

 Sovjetunionens/Warszawapagtens overlegenhed på det konventionelle område  

 alene med konventionelle midler.
Kernevåbnet på amerikanske hænder har  

 igennem hele efterkrigstiden været opfattet som middel til at udligne denne  

 trussel.
I de første år efter NATO's dannelse var grundlaget alene USA's evne  

 til med sin strategiske kernevåbenstyrke at afskrække Sovjetunionen fra et  

 angreb på Vesteuropa.
Men fra midten af 1950'erne, hvor kortrækkende,  

 såkaldte taktiske kernevåben indførtes i Europa, har evnen til med regionalt  

 placerede våben at styrke afskrækkelsen af et angreb tillige været tillagt  

 stor betydning.
De regionalt placerede kernevåben er enten under amerikansk  

 kontrol eller undergivet det såkaldte dobbeltnøgle-system, som giver  

 stationeringslandet mulighed for at modsætte sig deres indsættelse.
Mens USA i de første år efter krigen havde monopol på kernevåben, er det  

 gradvis lykkedes Sovjetunionen at opbygge en kernevåbenkapacitet af  

 nogenlunde samme art og omfang som USA's.
Allerede i 1949 brød Sovjetunionen  

 det amerikanske monopol og fra slutningen af 1950'erne erhvervede  

 Sovjetunionen evnen til at rette kernevåbenangreb direkte mod det  

 nordamerikanske kontinent.
Fra omkring 1970 har der eksisteret en omtrentlig  

 paritet på det strategiske område.
Denne udvikling har ikke kunnet undgå at  

 anfægte troværdigheden af den nukleare afskrækkelse, om end der har været  

 vidt forskellige opfattelser af konsekvenserne for Vesteuropas sikkerhed.
Fra amerikansk side har hovedtendensen siden begyndelsen af 1960'erne  

 været at søge de ikke-nukleare forsvarsmuligheder styrket.
Samtidig har der  

 på det overordnede strategiske plan været forskellige, også indbyrdes  

 modstridende, tendenser i retning af at genvinde nuklear overvægt, søge mod  

 en minimal afskrækkelse samt endelig komme helt bort fra den nukleare  

 afskrækkelse (SDI). Desuden har tanken om at kunne begrænse en kernevåbenkrig  

 både på det strategiske og det regionale plan spillet en væsentlig rolle.
Denne forestilling har også været central i de vesteuropæiske landes  

 overvejelser.
Men eftersom en afskrækkelsesdoktrin, der opererer med  

 muligheden af en (til Europa) begrænset krig, hvad enten den er konventionel  

 eller nuklear, må forekomme europæerne lidet acceptabel, har hovedtendensen  

 været at bevare og helst styrke den overordnede afskrækkelse, blandt andet  

 gennem forestillingen om »kobling« mellem NATO's kernevåbenstyrker  

 i Europa og USA's strategiske kernevåbenstyrker.
Den ændrede strategiske situation var baggrund for, at USA gik bort fra  

 den massive gengældelses strategi, og at NATO i 1967 formulerede strategien  

 om det fleksible svar.
Ifølge denne vil NATO imødegå en aggression med midler  

 afpasset angrebets karakter.
For at kunne dette måtte NATO råde over en vifte  

 af reaktionsmuligheder fra det konventionelle til det taktisk-nukleare og til  

 det strategiske niveau.
I forhold til den tidligere strategi om massiv  

 gengældelse, som lagde meget stor vægt på kernevåbnenes evne til at afskrække  

 fra angreb af enhver art, indebar strategien om det fleksible svar en  

 opprioritering af de konventionelle styrkers rolle.
Det fleksible svar kan siges at tage hensyn til både amerikanske og  

 vesteuropæiske interesser.
Vesteuropæerne har kunnet betone muligheden for  

 eskalation til et højere niveau, og kortrækkende kernevåben har i den  

 forbindelse været set som forbindelsesled til de strategiske  

 kernevåbenstyrker.
Heroverfor har amerikanerne kunnet lægge vægt på  

 mulighederne for at bringe en konflikt til ophør på et relativt lavt niveau,  

 i bedste fald uden indsættelse af kernevåben.
Forudsætningen for det fleksible svar ændredes i 1970'erne.
For det første  

 skabtes som nævnt en paritetssituation på det strategiske niveau, der  

 anerkendtes af USA med SALT 1-aftalen.
For det andet udbyggede Sovjetunionen  

 sine kortrækkende og kortererækkende kernevåben i et omfang, der satte de  

 vestlige våben i skyggen, og for det tredje indledte Sovjetunionen en  

 modernisering af mellemdistancemissiler (SS-20).
 NATO's reaktion fulgte flere linier: Med den såkaldte  

 tre-procentbeslutning fra 1978 søgtes alliancens konventionelle kapacitet  

 styrket; med dobbeltbeslutningen søgtes koblingen mellem Vesteuropa og USA  

 styrket, samtidig med at der blev lagt mindre vægt på de kortrækkende våben;  

 og endelig er det i 1980'erne tilstræbt at erhverve evne til med  

 konventionelle våben at rette slag i dybden mod en angribers  

 opfølgningsstyrker.
 Det forhold, at Warszawapagten i dag har et større antal kortrækkende  

 kernevåben og især en markant overvægt, hvad angår kernevåbenbærende  

 missilsystemer, betyder, at NATO's kortrækkende kernevåben har fået  

 vanskeligere ved at afskrække et konventionelt angreb, eftersom eskalation  

 fra NATO's side vil kunne blive besvaret med mere omfattende  

 kernevåbenangreb.
Afskrækkelsens troværdighed svækkes af tvivlen om, hvorvidt forsvaret vil  

 turde udløse kernevåben og dermed risikere at gøre eget territorium til  

 atomkrigsslagmark.
Den fysiske tilstedeværelse af kortrækkende kernevåben i  

 Vesteuropa betyder imidlertid også, at en angriber aldrig kan udelukke  

 muligheden af, at et konventionelt angreb besvares med kernevåben.
 Konkret søges de kortrækkende kernevåbens troværdighed opretholdt på tre  

 måder: 1) gennem en åbent erklæret strategi, der forudser brug af kernevåben  

 til at stoppe modparten og genetablere status quo (heri er et vigtigt element  

 førstebrugsdoktrinen); 2) gennem synlig integration i styrkestrukturen; 3)  

 gennem løbende at sørge for at holde disse våben på et højt teknologisk  

 stade.
Efter INF-aftalen Ifølge INF-aftalen fra 1987 fjernes som tidligere nævnt samtlige  

 landbaserede kernevåbenmissiler med en rækkevidde mellem 500 og 5.500 km.
Den  

 har medvirket til at forbedre supermagtsforholdet og Øst-Vest forholdet i det  

 hele taget, men har som nævnt givet anledning til mange overvejelser især i  

 Europa om kernevåbnenes rolle i det vestlige forsvar.
 Aftalen har for det første skabt bekymring i en række europæiske  

 hovedstæder for et mindsket amerikansk engagement i Europa og en deraf  

 følgende svækkelse af kernevåbengarantien, der har været en afgørende  

 bestanddel i europæiske sikkerhedsforestillinger siden Atlantpagtens  

 etablering i 1949.
For det andet blev spørgsmålet om, hvad der skulle ske med de kortrækkende  

 kernevåben, trukket frem allerede under forhandlingen af INF-aftalen.  

 Forbundsrepublikken Tyskland fremførte således, at disse våben og de  

 konventionelle styrker måtte med i forhandlingerne, idet en aftale alene om  

 at eliminere mellemdistancemissilerne ville betyde, at Warszawapagtens  

 overvægt på det konventionelle og de kortrækkende kernevåbens område ville få  

 større betydning.
Da de kortrækkende kernevåben i givet fald primært ville  

 skulle blive anvendt på tysk jord, frygtede man, at Forbundsrepublikken ville  

 få en særlig udsat position på kernevåbenområdet (singularisering).  

 Forbundsrepublikken har derfor udvist særlig interesse for at få  

 forhandlinger i gang om yderligere nedrustning på det nukleare område, især  

 for at få lagt mindre vægt på artillerisystemerne.
For det tredje kunne der i INF-aftalen siges at ligge en mere generel  

 nedvurdering af kernevåbnenes betydning for opretholdelse af fred og  

 sikkerhed.
De europæiske kernevåbenmagter Frankrig og Storbritannien har  

 derfor kunnet se aftalen som skridt på vejen til svækkelse af deres  

 internationale status som kernevåbenmagter.
Indtil videre synes deres  

 nukleare afskrækkelsesstyrker dog at have fået en forholdsvis større vægt som  

 følge af aftalen.
Spørgsmålet er ikke blevet mindre kompliceret af, at det i videre  

 udstrækning end tidligere forekommer muligt at opnå sikkerhed gennem  

 nedrustnings- og våbenkontrolaftaler.
Dette gælder ikke mindst på det  

 konventionelle område, hvor sovjetisk imødekommenhed over for vestlige krav  

 har betydet, at de nu påbegyndte CFE-forhandlinger imødeses med betydelig  

 forventning.
Principielle overvejelser over sammenhængen mellem konventionelle styrker  

 og kortrækkende kernevåben Der kan anlægges tre principielt forskellige vurderinger af sammenhængen  

 mellem konventionelle styrker og kortrækkende kernevåben:
a.
Behovet for kortrækkende kernevåben er primært bestemt af manglende  

 balance på det konventionelle område:
 Regional nuklear afskrækkelse baseret på kortrækkende kernevåben anses for  

 nødvendig, så længe der ikke eksisterer balance på det konventionelle område.  

 Konkret medvirker NATO's kortrækkende kernevåben i Vesteuropa til at udligne  

 Warszawapagtens konventionelle overvægt.
 Ligevægt på det konventionelle område kunne således give mulighed for  

 nedrustning på de kortrækkende kernevåbens område.
b.
Behovet for kortrækkende kernevåben er bestemt af disse våbens generelt  

 krigsforhindrende virkning:
Regional nuklear afskrækkelse er ikke alene nødvendig for at modvirke  

 overmagt på det konventionelle område.
Den er desuden nødvendig for at styrke  

 afskrækkelsens troværdighed, på den ene side gennem koblingen af Vesteuropa  

 til USA's strategiske kernevåbenstyrker, og på den anden side gennem den  

 mulighed disse våben må antages at give for at undgå at komme til at stå over  

 for at måtte bruge USA's strategiske kernevåbenstyrker.
 Konventionel nedrustning vil derfor ikke direkte indvirke på vurderingen  

 af behovet for kernevåben.
c.
Der er ikke behov for kortrækkende kernevåben uanset situationen på det  

 konventionelle område:
Regional nuklear afskrækkelse er ikke nødvendig eller hensigtsmæssig.  

 Forestillingen om at disse våben skulle kunne styrke koblingen til den  

 udvidede afskrækkelse, dvs.
USA's strategiske kernevåbenstyrker, forekommer  

 ikke troværdig.
Muligheden for med disse våben at begrænse en kernevåbenkrig  

 til Europa er heller ikke acceptabel.
Endelig kan det i videre forstand ses  

 som uacceptabelt at basere Vesteuropas sikkerhed på kernevåben.
Ved deres  

 placering og korte rækkevidde udgør de tilmed et særligt destabiliserende  

 element inden for NATO's nukleare afskrækkelse.
 Fjernelse af de kortrækkende kernevåben er for så vidt uafhængig af  

 spørgsmålet om konventionel nedrustning.
 De tre ovennævnte vurderinger må siges at være af mere idealtypisk  

 karakter og kan ikke uden videre overføres til en politisk sammenhæng, hvor  

 (muligheden for) skabelse af en stabil konventionel styrkestruktur vil have  

 betydelige konsekvenser for hele spektret af synspunkter vedrørende  

 sammenhængen mellem konventionelle styrker og kortrækkende kernevåben.
 På baggrund af de diskuterede synsmåder på sammenhængen mellem  

 konventionelle styrker og kortrækkende kernevåben, synes følgende spørgsmål  

 særligt væsentlige at overveje i den nuværende situation:
- Kan kortrækkende kernevåben afskrække fra brug af konventionelle våben i  

 en situation, hvor Warszawapagten besidder en tilsvarende kapacitet, og der  

 er paritet på det strategiske område? - Er modernisering nødvendig for at bevare de kortrækkende kernevåbens  

 troværdighed? - Hvis der skabes balance på det konventionelle område, vil man da kunne  

 undvære eller nøjes med et lavere antal kortrækkende kernevåben? - Kan CFE-forhandlingerne eventuelt sammenkædes med forhandlinger om  

 reduktioner af de kortrækkende kernevåben? Disse spørgsmål vil danne udgangspunkt for den følgende analyse og de  

 anførte argumenter vedrørende modernisering af de kortrækkende kernevåben.
3. Modernisering af NATO's kortrækkende kernevåben En detaljeret oversigt over NATO's kortrækkende kernevåben og  

 moderniseringsplanerne findes i bilag 1. Heri er endvidere medtaget en  

 oversigt over Warszawapagtens kortrækkende kernevåben.
Historisk baggrund Nytten af de kortrækkende kernevåben har længe været omdiskuteret.  

 Kritikere har blandt andet peget på, at våbnenes manglende præcision  

 sammenholdt med deres store sprængkraft gør dem uegnede til brug på en  

 slagmark.
Desuden følger af deres relativt begrænsede rækkevidde en risiko  

 for, at egne styrker vil blive tilføjet skade ved brug af dem.
Af samme årsag  

 må systemerne være placeret forholdsvis fremskudt, og dette kan tilskynde til  

 tidlig brug, da man i modsat fald vil kunne risikere at miste dem.
Heraf  

 følger blandt andet, at de er blevet anset for at være destabiliserende og  

 krigsrisikoforøgende.
Sådanne overvejelser har været medvirkende til, at NATO siden slutningen  

 af 1970'erne har lagt mindre vægt på kortrækkende kernevåben.
I forbindelse  

 med dobbeltbeslutningen i 1979 besluttede NATO således at reducere antallet  

 af kernevåbensprænghoveder i Vesteuropa med 1.000, samt at de 572  

 INF-missiler med hver et sprænghoved eet for eet skulle erstatte gamle  

 kernevåbensprænghoveder.
Ved samme lejlighed blev en særlig ekspertgruppe  

 (High Level Group) pålagt at foretage en studie over »afbalanceringen af  

 opgaver og systemer inden for NATO's nukleare potentiel under eet«.
På baggrund af denne studie besluttedes det på NPG's møde i Montebello den  

 27. oktober 1983 at reducere antallet af kernevåbensprænghoveder med  

 yderligere 1.400. Der ville herefter være ca. 4.600 kernevåbensprænghoveder  

 tilbage i Europa.
Med hensyn til de resterende våben »anerkendtes, at  

 for at dette minimumarsenal effektivt kan bidrage til afskrækkelsen, må både  

 fremføringssystemer og sprænghoveder have evne til at overleve, kunne reagere  

 hurtigt og være effektive.
Ministrene identificerede i overensstemmelse  

 hermed en række mulige forbedringer.« Bag disse beslutninger og planer lå som generel overvejelse, at det var  

 muligt at nøjes med færre kortrækkende kernevåben, hvis de resterende  

 moderniseredes, hvis konventionelle styrker opretholdtes og eventuelt  

 udbyggedes en smule, og det endvidere viste sig muligt at holde sovjetiske  

 styrker på et nogenlunde proportionalt niveau gennem våbenkontrol.
Hertil  

 kom, at den teknologiske udvikling i stigende omfang havde gjort det muligt  

 at anvende konventionelle våben til opgaver, hvortil man hidtil havde ment at  

 måtte have kortrækkende kernevåben.
Endelig kunne beslutningen om at  

 udstationere mellemdistancemissiler blandt andet ses som en form for  

 modernisering af de kortrækkende kernevåben.
Beslutningen må således antages  

 at have været en væsentlig årsag til, at reduktionerne blev fundet mulige.
Reduktionerne skulle være gennemført inden 1989, men var allerede  

 tilendebragt forinden.
Herefter skulle følgende typer af taktiske kernevåben  

 være tilbage i Europa: artillerigranater; Lance-missiler; flybomber og  

 dybvandsbomber.
Lance-missilerne, hvoraf der eksisterer 600-800 nukleart  

 armerede til 88-95 affyringsramper, regnes for mest effektive.
De antages  

 imidlertid at være forældede omkring 1995.
 Udover den begrænsede levetid har disse våben tre hovedsvagheder, som kan  

 rejse tvivl om deres afskrækkende virkning.
Den væsentligste er kort rækkevidde - for Lance's vedkommende ca. 110 km.  

 For at undgå at våbnene bliver erobret i et første angreb fra Warszawapagten,  

 vil det være nødvendigt at placere dem relativt langt tilbage på NATO's  

 territorium.
Som konsekvens heraf vil man først kunne ramme modpartens  

 styrker ved Øst-Vest grænsen (se underbilag 2).
Mulighed for at ramme modparten på dennes eget territorium med kernevåben  

 synes således forbeholdt NATO's nukleart bevæbnede fly.
Da disses indtrængen  

 over Warszawapagtens territorium vil være forbundet med store vanskeligheder,  

 kan også denne mulighed synes mindre troværdig.
 At brug af kernevåben på egen jord er mindre troværdig, siger sig selv og  

 ligger utvivlsomt bag udformningen af de generelle politiske retningslinjer  

 (GPG) for alliancens brug af kernevåben, som vedtoges i oktober 1986. Heri  

 fastsloges som princip, at nuklear eskalation primært skulle finde sted på  

 sovjetisk territorium.
 Mens dette var muligt med INF-missilerne, er der efter INF-aftalens  

 indgåelse en modsætning mellem et politisk ønske om at kunne eskalere  

 nukleart på sovjetisk territorium og den begrænsede mulighed for at anvende  

 de landbaserede kernevåbenstyrker i Europa på denne måde.
For det andet understreges problemet med den begrænsede rækkevidde ved, at  

 det er disse våben, man ville bruge først for at demonstrere viljen til om  

 nødvendigt at eskalere til det nukleare niveau.
På den anden side måtte man  

 også i en krigssituation ønske at undlade at bruge dem, sålænge der kunne  

 være håb om, at konventionelle styrker ville kunne standse angrebet.
På grund  

 af den korte rækkevidde og deraf følgende fremskudte placering kunne man  

 imidlertid komme ud for at måtte vælge mellem at bruge våbnene eller miste  

 dem, inden den konventionelle kamp ville være afgjort.
Det tredje problem, som følger direkte af ovenstående, angår kontrollen  

 med indsættelse af de kortrækkende kernevåben.
Beslutningsprocedurerne kan  

 befrygtes at tage så lang tid, at våbnene muligvis vil være tabt, inden de  

 ville kunne affyres.
 Ved at omstrukturere de kortrækkende kernevåbenstyrker og lægge vægten på  

 missiltyper med noget længere rækkevidde fremfor på artillerisystemer ville  

 disse problemer kunne mindskes.
Moderniseringsplanerne I modsætning til reduktionerne er planerne for modernisering endnu ikke  

 endeligt fastlagt.
Det samlede moderniseringsprogram tænkes at omfatte  

 følgende elementer:
Nukleare artillerigranater beregnet for affyring fra dobbeltegnede 155 mm  

 og 203 mm haubitser.
I de seneste par år er 200 203 mm granater blevet  

 udskiftet med moderniserede versioner.
Fra slutningen af 1989 skulle  

 udstationering af nye 155 mm granater tillige kunne foretages.
Efter planen  

 skal 155 mm haubitser fremover være artilleriets hovedpjece.
Produktionen af  

 203 mm granater er derfor stoppet.
De nye granater har en længere rækkevidde  

 (op til ca. 30 km), større træfsikkerhed og bedre sikkerhedsforanstaltninger.
 Den amerikanske Kongres har indtil videre fastsat et samlet  

 produktionsloft for de to typer på i alt 925 granater, hvilket har betydet,  

 at kun en del af det samlede arsenal hidtil er blevet udskiftet.
Når der tales om modernisering af de kortrækkende kernevåben, er det  

 imidlertid først og fremmest en efterfølger til Lance-missilerne (Follow On  

 To Lance: FOTL), der tænkes på.
Den mest sandsynlige FOTL synes at være en  

 nuklear udgave af det amerikanske ATACMS (Army Tactical Missile System).  

 Dette system udvikles i øjeblikket som et konventionelt ballistisk missil med  

 en rækkevidde på 250 km, som dog ville kune forlænges til lige under 500 km.  

 Som affyringsrampe tænkes anvendt MLRS-raketkastersystemer (Multiple Launch  

 Rocket System), hvoraf nogle allerede er stationeret i Europa og flere vil  

 følge i de kommende år.
Hidtil har Kongressen begrænset udviklingen af en  

 nuklear udgave af ATACMS, blandt andet fordi der ikke foreligger klar  

 tilkendegivelse fra de europæiske allierede af, om våbnene ønskes produceret.
De eksisterende Lance-missiler har siden 1986 gennemgået mindre  

 forbedringer for at forlænge deres levetid.
Styre- og sprænghovedkomponenter,  

 hvis operationelle levetid var udløbet, er under udskiftning.
De europæiske  

 allierede deltager i dette program.
Endvidere undersøges mulighederne for udvikling af et taktisk  

 luft-til-jord-missil (Tactical Air To Surface Missile: TASM) med en forventet  

 rækkevidde på mellem 250 og 400 km til afløsning af fritfaldsbomber.
Ved  

 kombination med forskellige dobbeltegnede fly vil det give en rækkevidde på  

 op til 2.800 km.
Den udgave, der overvejes af USA og NATO, er det amerikanske  

 SRAM IV - en videreudvikling af SRAM II, som i øjeblikket er under  

 produktion, og som er beregnet for strategiske bombefly.
Frankrig og England  

 har haft overvejelser om i fællesskab at udvikle et missil med nogenlunde  

 tilsvarende specifikationer som SRAM IV.
Eftersom dette missil imidlertid  

 blandt andet skulle blive dyrere, samler interessen sig nu om SRAM IV.
Endelig sker der en løbende modernisering af dobbeltegnede fly.
Nye  

 udgaver af F-15 og F-16 kan således indgå i NATO's styrker fra begyndelsen af  

 1990'erne.
4. Hvorfor er der tale om en alliancebeslutning? Der er flere årsager til, at spørgsmålet om eventuelt at modernisere de  

 kortrækkende kernevåben er blevet set som et fælles alliance-anliggende.  

 Baggrunden er primært politisk og skal søges i de forskellige synspunkter i  

 henholdsvis USA og Vesteuropa med hensyn til kernevåben stationeret i Europa  

 og dermed også spørgsmålet om rolle-, risiko- og ansvarsfordeling inden for  

 alliancen.
Siden begyndelsen af 1960'erne har spørgsmålet om kernevåbnenes rolle i  

 det vestlige forsvar været genstand for intens diskussion inden for  

 alliancen.
Først fra slutningen af 1970'erne blev beslutninger vedrørende  

 udstationering af kernevåben i Europa imidlertid et egentligt fælles  

 anliggende for samtlige NATO-lande.
Indtil da var der i hovedsagen tale om  

 enten ensidig amerikansk beslutning vedrørende de amerikanske styrker i  

 Europa eller et bilateralt anliggende mellem USA og det land, hvori våbnene  

 skulle stationeres, og som ejede fremføringsmidlerne.
 Specifikt med hensyn til beslutning om at modernisere de kortrækkende  

 kernevåben, herunder beslutning om eventuelt at udskyde eller undlade at  

 modernisere, anføres følgende grunde til at lade det være en fælles  

 beslutning:
 a) Alliancelandene vil ved fælles tilslutning til modernisering af de  

 kortrækkende kernevåben bekræfte den rolle, kernevåbnene spiller for det  

 vestlige forsvar, og øge troværdigheden af kernevåbenafskrækkelsen og  

 alliancesammenholdet.
 b) Ved at levere nye kernevåben understreger USA sit fortsatte engagement  

 i Europa, mens det fra amerikansk side ses som et spørgsmål om, at europæerne  

 bekræfter, at de ønsker dette engagement opretholdt.
c) En væsentlig begrundelse for at have kortrækkende kernevåben  

 stationeret i flere lande er, at disse lande dermed deler risiko og ansvar  

 ved at have kernevåben som en del af det vestlige forsvar.
Med den nuværende  

 sammensætning af de kortrækkende kernevåben er det primært  

 Forbundsrepublikken Tyskland, der bærer risikoen, og som derfor har hævdet at  

 være i en særposition på det nukleare område.
d) Dobbeltbeslutningen fra 1979 markerede en ny fremgangsmåde i NATO, idet  

 introduktionen af nye våbensystemer blev kædet sammen med et tilbud om  

 forhandling om våbenkontrol og nedrustning.
NATO har fra slutningen af  

 1980'erne søgt at samordne sin politik på nedrustningsområdet.
Overvejelser  

 om, hvorvidt man ønsker at modernisere eller ej, må ske inden for alliancens  

 fælles nedrustnings- og våbenkontrolramme.
I hvilken sammenhæng og hvornår ønskes beslutningen truffet? Beslutning om modernisering af de kortrækkende kernevåben er på  

 Forbundsrepublikken Tysklands initiativ blevet sammenkædet med udarbejdelsen  

 af et »omfattende koncept for nedrustning og våbenkontrol«  

 (Gesamtkonzept). NATO har siden slutningen af 1987 været i gang med  

 udarbejdelsen af et sådant, hvori et grundlag søges tilvejebragt for  

 nedrustning og våbenkontrol både på det konventionelle og det nukleare  

 område.
Forbundsregeringen har hidtil betinget sig, at dette koncept skulle  

 være færdigt, før man kunne træffe beslutning om modernisering.
 Det er ikke klart, hvornår det omfattende koncept vil være færdigt, men  

 der synes at være en forventning om, at det vil kunne foreligge på det  

 planlagte NATO-topmøde i maj 1989.
SACEUR afleverede i februar 1989 en rapport vedrørende alliancens behov  

 for kernevåben, herunder om modernisering af de kortrækkende kernevåben.  

 Rapporten oversendtes til High Level Group, som ventes at oversende den med  

 kommentarer til NPG.
Spørgsmålet forventes endeligt drøftet sammen med det  

 omfattende koncept for nedrustning og våbenkontrol på NATO-topmødet i maj  

 1989.
Bindende afgørelser vedrørende moderniseringsspørgsmålet synes dog ikke at  

 ville blive truffet på disse møder.
Dette skyldes blandt andet, at man fra  

 Forbundsrepublikkens side har ønsket at udsætte den endelige beslutning.  

 Forbundskansler Helmut Kohl udtalte således i begyndelsen af februar 1989, at  

 beslutning om produktion af FOTL først vil være nødvendig i 1991/92.
Hvordan kan en eventuel beslutning om modernisering tænkes koblet med  

 andre NATO-tiltag? En moderniseringsbeslutning vil fremstå forskelligt afhængig af, hvilke  

 komponenter den skal omfatte.
Modernisering omfattende FOTL og TASM vil  

 delvis tage hensyn til den vesttyske frygt for at blive isoleret.
Det synes  

 at være en sådan beslutning, USA og England foretrækker.
Modernisering  

 begrænset til FOTL synes dog også at være en mulighed.
En anden tænkelig model er modernisering omfattende FOTL og eventuelt også  

 TASM som led i en bredere omstrukturering af kernevåbenstyrkerne, hvorved  

 artillerisystemerne samtidig reduceres og muligvis også det samlede antal af  

 kernevåbensprænghoveder.
Det skulle tillige være hovedindholdet i SACEUR's  

 rapport vedrørende NATO's behov for kernevåben.
En række politikere i de  

 tyske unionspartier synes at foretrække en sådan model.
En mulig mellemløsning vil være en flerledet beslutningsproces, hvorefter  

 NATO-landene på indeværende tidspunkt begrænser sig til at gentage indholdet  

 af erklæringen fra NATO-topmødet i maj 1988, hvor det blev fastslået, at de  

 for afskrækkelsen nødvendige nukleare og konventionelle styrker må  

 »holdes ajour, hvor dette er nødvendigt«.
Muligvis vil dette kunne  

 følges af en tilføjelse, hvori det anerkendes, at USA med ovennævnte for øje  

 fortsætter våbenudviklingen.
På baggrund af en sådan generel bekræftelse vil den amerikanske præsident  

 skulle overbevise Kongressen om hensigtsmæssigheden af at begynde udvikling  

 af FOTL og TASM, for at de kan være klar til udstationering omkring 1995, og  

 til at ophæve begrænsningerne på produktion af nye artillerigranater.
Først  

 omkring 1991/92 antages det at være nødvendigt at træffe beslutning om  

 produktion og stationering af missilerne.
I perioden indtil 1991/92 skulle  

 det være muligt at få indtryk af udsigterne til resultater ved  

 CFE-forhandlingerne og for en Øst-Vest aftale om de kortrækkende kernevåben,  

 hvor disse reduceres til et fælles lavere niveau.
Om en sådan fremgangsmåde vil kunne vinde tilslutning i både  

 Forbundsrepublikken og USA, er et spørgsmål, men denne model synes at være  

 foretrukket af forbundskansler Helmut Kohl.
Desuden har Holland klart  

 tilkendegivet at støtte en sådan model, idet der samtidig lægges vægt på, at  

 artillerisystemerne fjernes.
I amerikansk sammenhæng er spørgsmålet, om præsident Bush kan overbevise  

 Kongressen om hensigtsmæssigheden af at begynde udviklingen af kortrækkende  

 kernevåben beregnet til udstationering i Europa på et tidspunkt, hvor  

 europæerne endnu ikke klart har udtrykt ønske om disse våben.
Den amerikanske  

 udenrigsminister James Bakers lagde ved sin rundrejse i Europa i midten af  

 februar 1989 vægt på, at NATO-landene i dette forår klart tilkendegav et  

 ønske om modernisering.
Den nye amerikanske administration synes dog ikke at  

 have lagt sig endeligt fast på dette spørgsmål.
Der har endvidere været visse  

 tegn på, at Kongressen muligvis vil afsætte midler til udvikling af FOTL,  

 selv om NATO ikke tager klart stilling til moderniseringsspørgsmålet.
 Endelig har både USA og England hidtil stærkt afvist at begynde  

 forhandlinger om reduktion af de kortrækkende kernevåben, inden der er opnået  

 resultater ved CFE-forhandlingerne på det konventionelle område.
En fjerde model er et nej til modernisering sammenkædet med et forslag til  

 at indgå i forhandlinger om reduktioner af de kortrækkende kernevåbenstyrker,  

 eventuelt en fuldstændig fjernelse af disse.
Flere af de vesteuropæiske  

 socialdemokrater mener, at dette bør være svaret på Warszawapagtlandenes  

 beslutninger om ensidigt at reducere deres væbnede styrker.
5. Argumenterne I det følgende er anført en række argumenter, som taler imod at  

 modernisere de kortrækkende kernevåben i Europa, efterfulgt af en række  

 argumenter, der taler for modernisering.
Formandskabet tager hermed ikke  

 stilling til indholdet af de enkelte argumenter.
Denne opdeling af argumenterne i to grupper indebærer naturligvis en  

 forenkling af synspunkterne, men vil forhåbenlig kunne tjene til klargøring  

 af en række af de meget komplekse problemer vedrørende modernisering af de  

 kortrækkende kernevåben.
Sondringen mellem politiske og militære argumenter  

 kan ikke være skarp.
Argumenter imod modernisering Modstand mod modernisering af de kortrækkende kernevåben har baggrund i et  

 eller flere af følgende forhold:
- at modernisering ikke ses som betimelig i den nuværende situation, - at kortrækkende kernevåben ikke ses at medvirke til at øge Vestens  

 sikkerhed, - at det i videre forstand af moralske og politiske grunde ikke findes  

 ønskeligt at basere sin sikkerhed på den nukleare afskrækkelse.
 Politiske argumenter:
Øst-Vest-forholdet har i de seneste år bevæget sig ind i en ny fase af  

 afspænding.
I denne udvikling udgør ikke mindst INF-aftalen, hvormed det for  

 første gang lykkedes at opnå enighed om at fjerne en hel kategori af  

 kernevåben, et særdeles vigtigt og positivt element.
 Hvis NATO i denne situation beslutter at kompensere for fjernelsen af  

 INF-missilerne ved at udstationere nye kortrækkende kernevåben med en  

 rækkevidde tæt på den i INF-traktaten tilladte øvre grænse på 500 km, vil der  

 være tale om en kvalitativ oprustning, som går i stik modsat retning af de  

 nedrustningsbestræbelser, der er nedlagt i INF-traktaten.
 Modernisering vil derfor være et forkert signal og kunne føre til  

 opbremsning af afspændingsprocessen samt blokere for yderligere nedrustning.  

 Målet i den nuværende situation er ikke at tænke i oprustningsbaner, men at  

 søge fælles sikkerhed gennem nedrustning og våbenkontrol.
 En sandsynlig reaktion på vestlig modernisering vil være at Warszawapagten  

 selv tager tilsvarende skridt, hvorved et nyt rustningskapløb indledes.
Baggrunden for den nye afspænding, som på mange måder synes særdeles  

 løfterig, er i vid udstrækning et markant skifte i sovjetisk politik, som  

 blandt andet har ført til, at en række betydningsfulde vestlige krav er  

 blevet imødekommet.
Denne formentlig skrøbelige proces bør fremmes mest  

 muligt.
Vesten bør nøje overveje, hvordan man kan imødekomme Gorbatjovs  

 tilbud om nedrustning, og støtte bestræbelserne for at fortsætte nybruddet i  

 Sovjetunionen.
Den konventionelle ubalance i Europa har gennem hele efterkrigstiden  

 udgjort den væsentigste trussel mod de vesteuropæiske landes sikkerhed og  

 samtidig været hovedbegrundelsen for at have kernevåben i Europa.
Der er nu  

 begrundet håb om, at denne situation kan ændres.
CFE-forhandlingerne,  

 Warszawapagtens ensidige nedrustningsskridt og disses sammenhæng med bredere  

 ændringer i den sovjetiske militære tænkning med mindre vægt på offensive  

 operationer er alle forhold, der peger i denne retning.
Det vil være forkert at træffe beslutning om at modernisere de  

 kortrækkende kernevåben, netop som CFE-forhandlingerne står ved deres  

 begyndelse.
Man risikerer, at mulighederne i disse aldrig bliver undersøgt.  

 Skulle dette blive konsekvensen af modernisering, må Vesten imødese et  

 betydeligt politisk nederlag, hvis omfang også må ses på baggrund af, at det  

 er NATO-landene, som politisk og militært regner med at få mest ud af  

 CFE-forhandlingerne.
 Mens modernisering vil kunne skade, muligvis endog blokere for afspænding  

 og yderligere nedrustning, vil Vesten ved ikke at modernisere svare positivt  

 på Warszawapagtlandenes ensidige nedrustningsskridt og lægge pres på  

 Sovjetunionen om at undlade at modernisere egne kortrækkende kernevåben.
 Ved at undlade at modernisere vil de vestlige lande vise, at de er i stand  

 til at reagere konstruktivt på sovjetiske nedrustningsinitiativer, og at  

 mulighederne for yderligere nedrustning ønskes udnyttet.
Hensynet til alliancesammenholdet er en væsentlig grund til, at  

 modernisering af de kortrækkende kernevåben ikke bør gennemføres, i det  

 mindste ikke i den nuværende situation.
Der er ikke behov for yderligere  

 bekræftelse af alliancesolidaritet mellem medlemmerne af det vestlige  

 fællesskab på et spørgsmål, der reelt er af mindre strategisk betydning.  

 Landene bør derfor ikke søge at presse hinanden til at træffe beslutninger,  

 de ikke er beredt til.
Eftersom nye kortrækkende våben ligesom de nuværende i vid udstrækning  

 ville skulle placeres på tysk jord, må alliancepartnerne være særlig lydhøre  

 over for tyske overvejelser på dette område.
Pres på Forbundsrepublikken for  

 at få den til at tilslutte sig moderniseringsplanerne vil føre til, at  

 interne modsætninger i alliancen øges.
Dette vil både i den nuværende  

 situation og på længere sigt kunne få alvorlige konsekvenser for alliancens  

 sammenhold og troværdighed.
 Militære argumenter:
Når begge supermagter besidder evne til at udslette hinanden, har både den  

 udvidede afskrækkelse og muligheden for at kunne svare på et konventionelt  

 angreb med nukleare midler (førstebrugsdoktrinen) reelt mistet deres  

 troværdighed.
De foranstaltninger, der i tidens løb har været truffet for at  

 søge at gøre begge dele troværdige, har ikke kunnet ændre ved dette  

 grundlæggende strategiske vilkår.
 Kernevåben har følgelig kun den funktion at afskrække modparten fra brug  

 af kernevåben.
Med INF-aftalen er et første skridt i retning af at drage konsekvenserne  

 af disse forhold taget.
En START-aftale vil formentlig rumme yderligere  

 skridt i samme retning.
Reduktion af de kortrækkende kernevåben ville være et  

 tilsvarende udtryk for denne erkendelse, mens modernisering af dem vil  

 betegne et tilbageskridt.
De kortrækkende landbaserede kernevåben udgør en særlig fare ved at kunne  

 udløse brug af kernevåben og lede til altomfattende kernevåbenkrig, idet  

 deres fremskudte placering og integration med konventionelle styrker betyder,  

 at der i en krigs første fase vil være risiko for, at indsættelse bliver  

 anset for nødvendig.
Hermed åbnes risikoen for, at dette kan føre til en  

 omfattende udveksling af kernevåben med katastrofale følger.
 Forøgelse af de kortrækkende kernevåbens rækkevidde vil måske virke  

 modificerende i forhold til nogle af disse problemer, men til gengæld vil  

 andre opstå.
For det første bliver risikoen for forkøbsslag større, da det med de nye,  

 præcise våben vil være muligt at ramme lufthavne, kommando-, kontrol-,  

 kommunikations- og efterretningssystemer samt større styrkekoncentrationer  

 dybt inde på modpartens territorium.
Selve styrkestrukturens udseende og  

 specifikt tilstedeværelsen af relativt langtrækkende, meget præcise våben  

 (moderniserede kortrækkende kernevåben) vil derved have en egen  

 eskalationsvirkning på krise eller krig.
 For det andet vil forøgelse af Lance-missilernes rækkevidde til ca. 450 km  

 ikke give mulighed for at ramme den formodede egentlige aggressor  

 (Sovjetunionen). De vil stadig hovedsagelig kun kunne ramme tysk  

 (Forbundsrepublikkens og DDR's) territorium.
 Landbaserede missiler med en rækkevidde på ca. 450 km vil imidlertid af  

 Warszawapagten kunne ses som en betydelig militær trussel, idet de vil kunne  

 nå de militært set vigtige overførselssteder over Oder-floden.
 For det tredje må det ikke glemmes, at INF-traktaten var anledning til, at  

 sovjetiske SS-23-missiler med en rækkevidde på 500 km blev elimineret, og at  

 ingen af Warszawapagtens kortrækkende kernevåben har en rækkevidde på over  

 300 km (Scud). Desuden har Warszawapagten sidst moderniserede  

 kernevåbenmissil (SS-21) ikke en rækkevidde, der overstiger NATO's  

 Lance-missiler.
Endelig vil flyleverede kernevåben ligesom nu være eneste mulighed for at  

 ramme sovjetisk territorium.
Af samme grund vil modernisering omfattende  

 udstationering af et luft-til-jord-missil imidlertid også kunne ses som en  

 måde at ændre den eurostrategiske situation på.
Den vil derfor kunne være et  

 stærkt incitament til paralleloprustning fra Warszawapagtens side.
Dette må  

 sammenholdes med, at Warszawapagten ikke i øjeblikket besidder et sådant  

 missil.
Eventuelle Øst-Vest forhandlinger om reduktioner af kortrækkende  

 kernevåben vil også blive meget sværere, hvortil kommer, at våbenkontrol- og  

 nedrustningsforhandlingernes historie viser, at det er langt lettere at holde  

 kontrol med landbaserede systemer end med sø- eller flybaserede.
Det vil i den nuværende situation ikke svække Vestens sikkerhed, at man  

 undlader at modernisere.
Vesten har en betydelig konventionel kapacitet.
Selv  

 bortset fra land- og flybaserede systemer i Vesteuropa råder Vesten over et  

 større antal amerikanske søbaserede kernevåbensprænghoveder, hvoraf nogle  

 direkte er underlagt SACEUR, og endvidere over betydelige flystyrker med  

 kernevåben, som hurtigt ville kunne bringes til det europæiske område.
Hertil kommer de franske og britiske kernevåbenstyrker, og endelig har  

 Vesten et overlegent industrielt og befolkningsmæssigt potentiale.
Tilsammen  

 betyder dette, at risikoen for et angreb, også uden tilstedeværelse af  

 kortrækkende kernevåben i Vesteuropa, må anses for meget begrænset.
Argumenter for modernisering Politiske argumenter:
Øst-Vest-forholdet har i det seneste par år bevæget sig ind i en ny fase  

 af afspænding.
Endnu er dette en svag og skrøbelig proces, hvis videre  

 forløb, man ikke kender.
Den nuværende situation kan derfor ikke direkte være anledning til  

 markante ændringer i de vestlige landes forsvarspolitik, hvor målet fortsat  

 må være at holde forsvaret på et højt teknisk niveau.
Fornyelse og  

 modernisering af militær kapacitet er en langsigtet proces, der primært  

 styres af økonomiske og teknologiske faktorer.
Disse indgår naturligvis i en  

 politisk sammenhæng, som må være baggrund for eventuelle beslutninger, men  

 ikke kan og ikke bør tillægges større politisk signalværdi, medmindre der er  

 tale om klare oprustningstiltag.
Ligesom NATO ikke tillægger Sovjetunionens  

 stadige modernisering af sine kernevåben nogen videre politisk (i modsætning  

 til militær) betydning, vil Sovjetunionen ikke have grund til at drage  

 konsekvenser af en modernisering af NATO's taktiske kernevåben - slet ikke,  

 hvis afspændingsviljen er alvorligt ment.
Som INF-aftalen viser, behøver selv vidtgående »moderniseringer«  

 ikke at udelukke nedrustning eller afspænding.
Der er derfor ingen grund til  

 at frygte, at Øst-Vest-forholdet skal blive alvorligt skadet af beslutning om  

 at modernisere de kortrækkende kernevåben.
Enhver alliancebeslutning om opretholdelse eller modernisering af  

 kernevåbenstyrker kan siges at rumme en bekræftelse af det fælles ansvar for  

 kernevåbenstrategien.
I det fælles ansvar ligger både et politisk og moralsk  

 indhold.
Kernevåbenbesiddelse går til roden af menneskehedens  

 sikkerhedspolitiske dilemma i atomalderen, hvorfra ingen kan sig sig fri.
Det  

 må indebære vilje til i fællesskab at bære ansvaret for at have disse våben  

 som det centrale element i det vestlige forsvar og for at holde dem i en  

 sådan stand, at de kan udfylde deres funktion.
Modernisering udtrykker den politiske vilje til at sikre afskrækkelsens  

 effektivitet og troværdighed.
Netop fordi det er så lidet troværdigt, at så  

 frygtelige våben vil blive taget i anvendelse, kræver opretholdelsen af  

 afskrækkelsen demonstration af politisk vilje.
Den nuværende kritik af kernevåbnenes rolle i det vestlige forsvar og den  

 store opmærksomhed om eventuel modernisering kan i sig selv have medvirket  

 til at svække våbnenes troværdighed.
Heraf følger et politisk behov for at  

 modernisere kernevåbnene for at genetablere troværdigheden.
Ved at modernisere disse våben viser de europæiske NATO-lande, at de er  

 villige til at påtage sig deres del af risikoen ved at have kernevåben på  

 eget territorium eller i den umiddelbare nærhed heraf.
Det vil ikke kun være  

 den amerikanske befolkning, der er udset som den vestlige verdens gidsel  

 under terrorbalancen.
Den fortsatte deling af denne risiko mellem  

 kernevåbenmagter og ikke-kernevåbenmagter i alliancen er et fundamentalt  

 element i alliancens sammenhold.
De vesteuropæiske allierede vil ved tilslutning til modernisering vise  

 over for USA, at de fortsat ønsker et stærkt amerikansk engagement i Europa.  

 De vesteuropæiske allierede understreger dette ved deres tilslutning til, at  

 amerikanske tropper stationeret i Europa fortsat vil kunne være der under  

 beskyttelse af moderne kortrækkende kernevåben.
Fra amerikansk side vil  

 tilslutning til modernisering bekræfte USA's fortsatte engagement i forsvaret  

 af Vesteuropa.
Det må dog understreges, at en moderniseringsbeslutning ikke kan ses  

 isoleret.
En moderniseringsbeslutning må indebære omstrukturering af NATO's  

 kernevåbenstyrker i Europa i retning af større vægt på relativt langtrækkende  

 missiler, hvorved en betydelig reduktion i antallet af artillerisystemer  

 bliver mulig.
Samtidig vil der være mulighed for Øst-Vest-forhandlinger om  

 reduktioner af de kortrækkende kernevåben.
Man vil således i vid udstrækning  

 tage hensyn til tyske bekymringer for at stå alene med risikoen ved at have  

 kernevåben i Europa.
Ved at tilslutte sig moderniseringsplanerne vil  

 Forbundsrepublikken Tyskland bidrage til at mane frygten for tysk neutralisme  

 i jorden.
 Militære argumenter:
For opretholdelse af en troværdig afskrækkelse må Vesten besidde en vifte  

 af svarmuligheder til imødegåelse af angreb.
Dette er grundtanken i  

 forestillingen om fleksibelt svar.
Inden for viften af svarmuligheder udgør  

 kortrækkende kernevåben nederste trin på den nukleare stige.
 Ved at disse våben er stationeret i Europa under SACEUR, antages en lokal  

 nuklear afskrækkelse etableret for Vesteuropa, som må forekomme mere  

 troværdig end afskrækkelse alene med strategiske kernevåbenstyrker.
På den anden side vil ethvert angreb på NATO også være behæftet med risiko  

 for eskalation til det strategiske nukleare niveau, og selv med alle mulige  

 bestræbelser på eskalationskontrol er hermed også forbundet faren for  

 altomfattende kernevåbenkrig.
En potentiel angriber kan derfor hverken regne  

 med at føre krigen konventionelt eller regionalt.
 I den nuværende situation medvirker kernevåbnene i Europa til at udligne  

 Warszawapagtens konventionelle overlegenhed, men ovennævnte funktioner ved  

 kernevåbnene betyder, at også i en situation med større grad af balance på  

 det konventionelle område vil der fortsat være behov for at have kernevåben  

 på et højt teknologisk stade placeret i Europa.
Efter INF-aftalen er den regionale afskrækkelses troværdighed i vid  

 udstrækning afhængig af de taktiske kernevåben.
Tilstedeværelsen af  

 Warszawapagtens større, mere moderne og længererækkende taktiske  

 kernevåbenstyrker sammenholdt med den nuværende styrkesammensætning af NATO's  

 taktiske kernevåben betyder imidlertid, at der er store problemer med den  

 militære troværdighed af NATO's kernevåbenstyrker.
På grund af den korte rækkevidde kan de i givet fald især frygtes at ramme  

 på eget territorium, og muligheden for direkte at ramme sovjetisk territorium  

 er begrænset til flyleverede systemer.
Våbnenes militære troværdighed vil  

 kunne øges ved at give dem længere rækkevidde og ved at lægge vægten på  

 landbaserede og flyleverede missiler.
 Missilsystemer med længere rækkevidde kan placeres mere tilbagetrukket,  

 hvilket vil øge mulighederne for krisestyring, samtidig med at muligheden for  

 at ramme mål på modpartens territorium vil blive øget.
Ved at nye FOTL-systemer udvikles som dobbeltegnede systemer, der vil  

 kunne bruges sammen med MLRS-raketkastersystemer, opnås øget fleksibilitet og  

 overlevelsesevne.
Med TASM-missiler placeret på dobbeltegnede fly vil man  

 kunne opnå en tilsvarende virkning.
Sammen med FOTL-systemer ville det give  

 fleksible svarmuligheder.
 Alt i alt vil en omstrukturering af de kortrækkende kernevåben i Europa,  

 hvorved vægten lægges på missilsystemer med længere rækkevidde frem for på  

 artilleri udgøre et skridt i retning af en renere afskrækkelsespolitik (dette  

 begreb i modsætning til en såkaldt »warfighting« doktrin) og en  

 mindre vægt på kernevåben.
 Eftersom NATO's eksisterende kortrækkende kernevåbenmissiler vil være  

 forældede i midten af 1990'erne, vil undladelse af modernisering være  

 ensbetydende med ensidig nedrustning.
Selv om en tredje nulløsning umiddelbart kunne tage sig fordelagtigt ud  

 fra NATO's side, idet Warszawapagten besidder en større og mere moderne  

 kapacitet med hensyn til kortrækkende kernevåbenmissiler, vil NATO ved en  

 nulløsning blive eksponeret for Warszawapagtens overlegenhed på det  

 konventionelle område.
Dermed ville netop den situation være skabt, som  

 Sovjetunionen måtte kunne ønske og NATO-landene søge at undgå.
Fjernelse af  

 samtlige kortrækkende kernevåben i Europa kunne betyde, at kernevåbentærsklen  

 globalt set ville blive hævet, hvilket igen kunne betyde, at en konventionel  

 krig ville blive mere sandsynlig.
Desuden ville det indebære en risiko for  

 politisk pres ikke kun fra Sovjetunionen, men også fra magter uden for  

 Europa.
 I modsætning hertil vil modernisering udgøre et solidt politisk grundlag  

 for forhandlinger på det konventionelle område kombineret med forhandlinger  

 om modifikationer og reduktioner af de kortrækkende kernevåben.
Det vil være målet for sådanne fremtidige forhandlinger at opnå  

 reduktioner til et fælles lavere niveau, således at den regionale nukleare  

 afskrækkelse bevares.
Modernisering af de eksisterende systemer vil være af  

 afgørende betydning for, at dette vil kunne lade sig gøre, idet en minimal  

 regional afskrækkelse kun vil være troværdig, hvis den består af fuldt  

 moderne våbensystemer.
Modernisering af de kortrækkende kernevåben vil derfor ikke blokere for  

 nedrustningsforhandlinger og repræsenterer desuden ikke en afsvækket  

 interesse for nedrustning, men blot en betryggelse af grundlaget for  

 realistiske nedrustningsskridt.
Moderniseringen skal tilvejebringe de rette  

 omstændigheder, hvorunder nedrustning ville kunne finde sted.
 Hvis man fra sovjetisk side er seriøst interesseret i nedrustning, vil  

 dette netop vise sig ved erkendelse af, at nedrustningsforhandlinger ikke kan  

 foregå under vilkår, hvor den ene part fra starten føler sin sikkerhed truet.  

 Set med vestlige øjne synes der endvidere at være historisk belæg for, at  

 nedrustning med Øst bedst opnås, når man viser vilje til at opretholde sin  

 militære styrke.
Underbilag 1 Det Sikkerheds- og Nedrustningspolitiske Udvalg Den 16. marts 1989 En oversigt over NATO's og Warszawapagtens kortrækkende kernevåben samt  

 over våbentyper, som har været nævnt i forbindelse med moderniseringsplanerne Oversigten opregner de kernevåben, som efter INF-traktatens gennemførelse  

 vil være tilbage i Europa, Frankrigs og Storbritanniens egne kernevåben  

 undtaget.
Oversigten omfatter alle våbensystemer, som potentielt kan forsynes  

 med kernevåben, men angiver ikke, hvor mange af disse der reelt er nukleart  

 armeret.
Det skyldes, at de fleste systemer er dobbeltegnede (dual-capable),  

 dvs. kan armeres med konventionelle eller nukleare våben.
 Oversigten er baseret på tal og oplysninger fra åbne kilder i den  

 internationale faglitteratur (se nedenfor s. 26).
NATO's kernevåbensystemer i Europa Efter INF-traktatens gennemførelse vil der være følgende kernevåben i og  

 omkring Europa på NATO-siden:
1. Landbaserede kortrækkende våbensystemer med en rækkevidde under 500 km:  

 a. artilleri b. ballistiske missiler 2. Fly, som kan medbringe: a. flybomber b. dybvandsbomber 3. Søbaserede kortrækkende kernevåben, krydsermissiler (Sea-Launced Cruise  

 Missile: SLCM) og ballistiske missiler (Submarine-Launched Ballistic Missile:  

 SLBM).
 IISS's The Military Balance 1988-89 angiver følgende tal for landbaserede  

 kortrækkende kernevåbensystemer og fly i Europa:
1. Landbaserede kortrækkende kernevåben a.
Nukleare artillerigranater Af nukleare artillerigranater findes to typer:
155 mm granater med W-48 nukleare sprænghoveder beregnet for brug sammen  

 med selvkørende haubitser af typen M-109. W-48 sprænghoveder udstationeredes  

 i Europa i slutningen af 1960'erne.
M-109's rækkevidde med granater med W-48  

 sprænghoveder regnes for at være 16-18 km.
Granaternes sprængkraft er på 0,1  

 KT (1 kiloton = 1.000 tons trotyl (TNT)).
203 mm grantater med W-33 nukleare sprænghoveder beregnet for brug sammen  

 med selvkørende haubitser af typen M-110. W-33 sprænghoveder udstationeredes  

 i Europa omkring 1960. M-110's rækkevidde med granater med W-33 sprænghoveder  

 regnes for at være 17-21 km.
Granaternes sprængkraft er på henholdsvis 0,5 og  

 10 KT.
NATO har i alt 3.022 M-109 og M-110 artillerisystemer i Europa.
Af disse  

 er det imidlertid kun et begrænset antal, som faktisk er beregnet til brug af  

 nukleare artillerigranater.
Antallet af nukleare artillerigranater menes at  

 være 1.400-1.500.
De nuværende granater har en række svagheder, som hænger sammen med deres  

 begrænsede rækkevidde, deres manglende præcision, tidkrævende klargøring og  

 det forhold, at nogle af dem har en relativt stor sprængskraft.
Det første og  

 sidste betyder tilsammen, at det kan være forbundet med fare for egne styrker  

 at anvende disse granater.
b.
Ballistiske missiler: Lance Det komplette Lance-system består ud over Lance-missilet af en selvkørende  

 affyringsrampe og et følgekøretøj med yderligere to Lance-missiler.
Lance's  

 rækkevidde er mellem 5 og 110 km.
Der findes mellem 1.000 og 3.000 Lance-missiler i Europa, hvortil hører  

 600-800 kernevåbensprænghoveder.
Disse kan anvendes sammen med i alt 88-95  

 affyringsramper.
Foruden nukleare sprænghoveder til Lance findes der  

 konventionelle sprænghoveder og neutronsprænghoveder.
Neutronsprænghovederne  

 er stationeret i USA.
Lance-systemerne udvikledes i midten af 1960'erne, og i 1972 var de første  

 klar til udstationering.
Siden 1973 er de indgået i NATO's kernevåbenstyrker  

 i Europa.
Missilernes gennemsnitlige træfsikkerhed (CEP: Circular Error Probable)4)  

 afhænger af rækkevidden og ligger mellem 150 og 375 m.
De nukleare  

 sprænghoveder har en variabel sprængkraft på mellem 1 KT og 100 KT.
På grund  

 af missilernes relativt ringe præcision har de laveste sprængkraftværdier  

 reelt ikke så stor betydning.
Konventionelt armerede Lance-missiler har andre  

 flyveegenskaber end de nukleart armerede, hvilket giver dem en ringere  

 præcision.
Dette sammenholdt med deres forholdsvis ringe sprængkraft betyder,  

 at de ikke regnes for særlig anvendelige.
 Missilernes manglende præcision betyder, at bevægelige mål kun vil kunne  

 rammes med større sprængladninger, hvilket til gengæld vil give mere  

 omfattende kollateralskader.
Produktionen af Lance ophørte i 1980. En del af Lance-systemerne har  

 således nu overskredet den stationeringsperiode på 10 år, i hvilken  

 hovedleverandøren Ling-Temco-Vought Aerospace and Defense Corporation (LTV)  

 garanterer systemernes levetid.
I slutningen af 1986 gav den amerikanske hær  

 LTV en kontrakt på 6,5 mio.
US for at foretage mindre forbedringer af våbnene  

 for at forlænge deres levetid.
Visse forældede styre- og  

 sprænghovedkomponenter er blevet udskiftet.
LTV skulle i den forbindelse have  

 garanteret, at systemerne vil være levedygtige til år 2000.
 Følgende lande råder over Lance-affyringsramper:
 Belgien 5, Forbundsrepublikken Tyskland 26, Italien 6, Holland 8 og  

 Storbritannien 14.
 USA har endvidere 65, hvoraf de 36 er stationeret i Forbundsrepublikken  

 Tyskland, resten uden for Europa.
2. Fly medbringende kernevåben a.
Fritfaldsbomber Af NATO's flystyrker er størstedelen dobbeltegnet, men det må antages, at  

 kun et mindre antal dobbeltegnede fly reelt er tiltænkt en nuklear rolle.  

 Nogle vurderinger peger på mindre end 50 pct.
Antallet af  

 kernevåbensprænghoveder i flybombearsenalet regnes at være 1.400-1.700.
Flybombearsenalet består formodentlig i hovedsagen af B-61  

 fritfaldsbomber med en sprængkraft på mellem 10 og 500 KT og en CEP på  

 ca. 200 m.
Storbritannien råder desuden over et antal WE-177 fritfaldsbomber.
 Følgende fly kan have en nuklear rolle:
F-104G/S.
Udstationeredes første gang i 1958. Der findes i dag 260 i  

 Europa.
Flyenes aktionsradius er 830 km; de kan medbringe een B-28/-57/-61  

 bombe.
Følgende lande har F-104 G/S: Grækenland (76), Italien (25) og Tyrkiet  

 (159).
F-4E/F.
Udstationeredes første gang i henholdsvis 1967 og 1973. Der findes  

 i dag 208 i Europa.
Flyenes aktionsradius er 840 km; de kan medbringe een  

 B-61 bombe.
Følgende lande har F-4E/F: Forbundsrepublikken Tyskland (75),  

 Grækenland (33) og Tyrkiet (100).
F-16. Udstationeredes første gang i 1982. Der findes i dag 265 i Europa.  

 Flyenes aktionsradius er 930 km; de kan medbringe een B-61 bombe.
Følgende  

 lande har F-16: Belgien (49), Danmark (52)5), Holland (99) og Norge (65) (*  

 5).
CF-18. Udstationeredes første gang i 1986. Der findes i dag 36 i Europa.  

 Flyenes aktionsradius er 740 km; de kan medbringe to nukleare bomber.
Canada  

 (* 5) har 36 CF-18, som er stationeret i Forbundsrepublikken Tyskland.
Jaguar A.
Udstationeredes første gang i Europa i 1974 . Der findes i dag  

 153 i Europa, hvoraf 108 hører under NATO (45 er franske). Flyenes  

 aktionsradius er 850 km; de kan medbringe een eller to AN-52 bomber.  

 Storbritannien har 108 Jaguar A.
Tornado IDS.
Udstationeredes første gang i 1981. Der findes i dag 596 i  

 Europa.
Flyenes aktionsradius er 1.390 km; de kan medbringe B-28/-43/-57/-61  

 bomber eller WE-177. Følgende lande har Tornado: Forbundsrepublikken Tyskland  

 (288), Italien (98) og Storbritannien (210). Ifølge Military Balance 1988-89  

 er kun de britiske fly armeret med kernevåben.
 Endvidere er i alt 368 amerikanske dobbeltegnede fly stationeret i  

 Europa:
156 F-16C/D i Forbundsrepublikken Tyskland, 72 F-16C/D i Italien, 140 F-111E-F i Storbritannien.
 F-111E-F har en rækkevidde på 1.750 km; de kan medbringe 3 B-61 bomber.  

 F-111 er i øjeblikket NATO's eneste fly til angreb over længere afstande.
 Alt i alt råder NATO således over 1.841 dobbeltegnede fly i Europa (* 6).
Problemet med fritfaldsbomberne er, at de skal transporteres helt ind over  

 målet af fly, som er sårbare over for luftforsvar.
Da man antager, at  

 Warszawapagten besidder et stærkt luftforsvar, må man regne med, at kun et  

 begrænset antal fly vil kunne nå deres mål.
b.
Dybvandsbomber Til forsvar mod ubåde råder SACEUR over ca. 200 dybvandsbomber af typen  

B-57 med en sprængkraft på mellem 5 og 20 KT.
CEP regnes at være flere  

 hundrede meter.
3. Søbaserede kernevåben SACEUR råder over 400 SLBM-sprænghoveder.
Desuden har USA i havene omkring  

 Europa et antal skibe med kortrækkende kernevåben og krydsermissiler beregnet  

 for angreb mod land, og USA, Storbritannien og Frankrig har tillige et antal  

 dobbeltegnede hangarskibsfly (i alt ca. 460).
NATO's kernevåbensprænghoveder i Vesteuropa Det samlede antal af kernevåbensprænghoveder stationeret i Vesteuropa  

 antages at have ligget forholdsvis stabilt omkring 6.000-7.000 fra midten af  

 1960'erne og frem til slutningen af 1970'erne.
 I forbindelse med dobbeltbeslutningen i december 1979 besluttede NATO at  

 reducere antallet af kernevåbensprænghoveder i Europa med 1.000, samt at de  

 572 nye mellemdistancemissiler med hver eet sprænghoved eet for eet skulle  

 erstatte gamle kernevåbensprænghoveder.
 På NPG's møde i Montebello i oktober 1983 besluttedes at foretage en  

 yderligere reduktion af antallet af kernevåbensprænghoveder med 1.400. Når  

 reduktionerne var tilendebragt ville dette lade ca. 4.600  

 kernevåbensprænghoveder tilbage i Vesteuropa.
Den tidligere øverstkommanderende i Europa, general Rogers, oplyste på  

 NPG-mødet i maj 1985, hvilke kategorier af våben man ville trække tilbage og  

 udfase.
Reduktionerne skulle gennemføres inden 1989, men var allerede  

 tilendebragt forinden.
Der var herefter følgende typer af taktiske kernevåben  

 i Europa: artilleri, Lance-missiler, flybomber og dybvandsbomber.
 Med INF-aftalen fra december 1987 om tilintetgørelsen af supermagternes  

 landbaserede INF-missiler skulle NATO's samlede antal af  

 kernevåbensprænghoveder i slutningen af 1991 komme ned på ca. 4.000.
 Sammensætningen af disse 4.000 sprænghoveder kendes ikke med sikkerhed,  

 men sammenligning af forskellige studier peger på følgende sammensætning (*  

 7):
- 1.400-1.500 nukleare artillerigranater, - 600-800 Lance-sprænghoveder, - 1.400-1.700 flybomber, - 200 dybvandsbomber.
Moderniseringsplanerne Det er af gode grunde ikke muligt at give en præcis vurdering af, hvilke  

 systemer der konkret vil kunne blive tale om at modernisere.
I det følgende  

 vil en række af de systemer, som har været nævnt i den internationale  

 faglitteratur, blive omtalt.
1. Landbaserede systemer a.
Artilleri Moderniseringen af artillerigranaterne påbegyndtes i 1984 og omfatter nye  

 155 mm og 203 mm granater af typerne W-82 og W-79. De nye granater har en  

 rækkevidde på ca. 30 km.
Den øgede rækkevidde er opnået ved at udstyre  

 granaterne med en lille raketmotor.
Granaterne har desuden fået øget  

 træfsikkerhed, og de almindelige sikkerhedsforanstaltninger er forbedret.  

 Granaternes sprængkraft er på mellem 0,5 og 2 KT.
 Da Kongressen vedtog produktionen af nye nukleare artillerigranater var  

 dette imidlertid sammenkædet med en række begrænsninger:
1. Produktion af 203 mm neutron-artillerigranater, som var påbegyndt i  

 1981, skulle ophøre.
De indtil da producerede 325 neutronartillerigranater er  

 alle oplagret i USA på grund af de europæiske allieredes modstand mod at lade  

 disse våben indgå i NATO's forsvar.
 2. Et samlet produktionsloft for både 155 mm og 203 mm granater på i alt  

 925 fastsattes.
 3. SACEUR skulle afgøre fordelingen mellem 155 og 203 mm granater.
 4. De samlede omkostninger for dette program måtte ikke overstige 1,2 mia.  

 US.
Hidtil er 200 nye 203 mm W-79-granater blevet produceret og stationeret i  

 Forbundsrepublikken Tyskland.
Produktionen af disse er nu ophørt, idet SACEUR  

 har besluttet, at 155 mm haubitser fremover skal være hovedpjecen i  

 artilleriet.
 Produktion af 155 mm granater begyndte i 1986, og de første forventes at  

 kunne stationeres i slutningen af 1989 eller i begyndelsen af 1990.
 Amerikanske forsvarsministre har i det seneste par år søgt at få ophævet  

 produktionsbegrænsningen, således at hele arsenalet af nukleare  

 artillerigranater kan udskiftes med de nye typer.
b.
Jord-til-jord-missil Overvejelser omkring en efterfølger til Lance (nu benævnt Follow On To  

 Lance: FOTL) går tilbage til begyndelsen af 1970'erne.
I 1981 blev de første  

 konkrete studier vedrørende et såkaldt »Corps Support Weapons  

 System« foretaget.
Dette omfattede både overvejelser over et  

 jord-til-jord-missil og et luft-til-jord-missil.
Efter afslutningen af  

 »Phase I Conceptual Study« i 1983 blev det omdøbt til »Joint  

 Tactical Missile System« (JTACMS). En speciel version for den  

 amerikanske hær fik betegnelsen »Army Tactical Missile System«  

 (ATACMS).
ATACMS udvikles i øjeblikket som et konventionelt armeret ballistisk  

 missil med en planlagt rækkevidde på ca. 250 km, som dog ville kunne  

 forlænges til ca. 450 km.
Rækkeviddeforøgelsen opnås blandt andet som følge  

 af, at nukleare sprænghoveder er lettere end konventionelle.
Som  

 affyringsrampe for missilerne tænkes anvendt MLRS-raketkastersystemer  

 Multiple Launch Rocket System). Nogle MLRS-systemer er allerede stationeret i  

 Europa.
Flere vil følge i de kommende år.
Hvert MLRS-system vil kunne affyre  

 2 ATACMS-missiler.
Et nukleart armeret MLRS-system vil set udvendig fra ligne  

 en konventionelt armeret.
Kongressen har hidtil begrænset udviklingen af en  

 nuklear udgave af ATACMS.
Baggrunden herfor har blandt andet været, at man  

 ikke har ønsket at afsætte de nødvendige økonomiske midler, så længe  

 NATO-landene ikke har tilkendegivet, om våbnene ønskes produceret.
I 1988  

 afsattes dog et mindre beløb til studier af den militære nytte og de  

 økonomiske omkostninger ved en nuklear version af ATACMS.
Omend der ikke er truffet endelig beslutning om, hvilket system der vil  

 skulle efterfølge Lance-missilerne, er ATACMS en sandsynlig FOTL.
Det  

 amerikanske forsvarsministerium foretrækker denne option og har i de seneste  

 år henstillet, at Kongressen fjerner begrænsningen på udviklingen af en  

 nuklear version af ATACMS.
Baggrunden for præferencen for ATACMS er for det  

 første, at udvikling af en nuklear version af ATACMS vil kunne foretages på  

 relativt kort tid og med begrænsede omkostninger til udvikling af  

 affyringsrampe på grund af integrationen med MLRS-systemerne.
Ved at udvikle  

 MLRS-systemerne til at være dobbeltegnede mindskes for det andet sårbarheden  

 af de nukleare versioner af dette system.
I det amerikanske Senat er der tilslutning til at holde optionen åben for  

 en nuklear version af ATACMS.
Senator Jack Warner (Republikaner, Virginia)  

 har således fået gennemført en såkaldt »sense of Congress«  

 amendment, hvori det henstilles, at en nuklear version af ATACMS ikke  

 udelukkes fra de løbende overvejelser over, hvilke missiler man fremover kan  

 tænkes at satse på.
2. Flyleverede kernevåben a.
Taktisk luft-til-jord-missil I moderniseringsplanerne indgår overvejelser over udvikling af et taktisk  

 luft-til-jord-missil (Tactical Air to Surface Missile: TASM) med en forventet  

 rækkevidde på mellem 250 og 400 km.
Dette kan i et vist omfang afløse gamle  

 fritfaldsbomber.
Ved kombination med forskellige dobbeltegnede fly (F-111 og  

 F-15E) vil det give en rækkevidde på op til 2.800 km.
TASM-missiler vil gøre  

 det muligt at foretage angreb på højt prioriterede mål inde på en modstanders  

 territorium, uden at flyene behøver at trænge ind på dette.
Herved øges  

 flyenes overlevelsesevne, og der opnås bedre måldækning.
Det TASM-missil, der overvejes af USA og NATO, er det amerikanske SRAM IV  

 (Short Range Attack Missile IV, også benævnt SRAM T) - en taktisk version af  

 SRAM II.
SRAM II er i øjeblikket under produktion og er beregnet for  

 strategiske bombefly (B-1B og B-2). Der er foreløbig bestilt 1.633 SRAM II  

 hos Boeing.
Boeing har desuden fået 1,9 mio US til at undersøge mulighederne  

 for at integrere SRAM II med F-111 og F-15 E samt 1,1 mio.
US til at  

 undersøge mulighederne for integration med andre taktiske fly (f.eks.
F-16,  

 Tornado). De første SRAM II-missiler forventes leveret i 1993.
Storbritannien ønsker at udskifte gamle WE-177 fritfaldsbomber på  

 Tornadoflyene og har i den forbindelse siden 1987 haft konsultationer med  

 Frankrig om, at disse to lande muligvis sammen kunne udvikle en efterfølger  

 til det franske ASMP-missil (Air-Sol Moyenne Portee) med nogenlunde  

 tilsvarende specifikationer som SRAM IV.
ASMP-missiler er beregnet for brug  

 sammen med franske Mirage 2000N og har en rækkevidde på maksimalt 300 km.
 På grund af en række teknologiske fortrin ved SRAM IV og som følge af, at  

 Storbritannien ville skulle bære en større del af udviklingsomkostningerne  

 ved et fransk-britisk våbensamarbejde, synes Storbritannien imidlertid nu at  

 foretrække SRAM IV.
b.
Fritfaldsbomber Der foregår en løbende modernisering af fritfaldsbomber.
De nye bomber har  

 generelt bedre sikkerhedsforanstaltninger og større effektivitet.
c.
Krydsermissiler Moderniseringsplanerne synes ikke direkte at omfatte stationering af fly  

 med krydsermissiler (Air Launched Cruise Missile: ALCM) i Vesteuropa, men  

 dette kunne være en mulighed og har været nævnt nogle gange af militære  

 eksperter.
F.eks. kunne man forestille sig et antal B-52H armeret med ALCM  

 stationeret i Storbritannien eller andre europæiske NATO-lande.
d.
Dobbeltegnede fly I de kommende år vil moderniserede versioner af F-16 og F-15 kunne  

 indføres i NATO's styrker.
F-15E er en helt ny langtrækkende version af jagerbomber F-15. F-15E vil  

 kunne indgå i styrkerne i begyndelsen af 1990'erne.
F-15E kan ligesom den nye  

 version af F-16 medbringe præcisionsstyrede konventionelle våben og  

 kortrækkende kernevåben.
 Muligheden for at stationere yderligere et antal F-111 i Storbritannien  

 eller andre vesteuropæiske lande har desuden været nævnt.
3. Søbaserede kernevåben Moderniseringsplanerne synes ikke direkte at omfatte de søbaserede  

 kernevåben, men det har været overvejet, om et element i  

 moderniseringsplanerne eventuelt kunne være, at flere SLBM-sprænghoveder end  

 de 400, SACEUR allerede råder over, blev underlagt ham, eller at han fik et  

 antal søbaserede krydsermissiler stillet til rådighed.
Warszawapagtens kortrækkende kernevåben I Europa (til Ural) råder Warszawapagten ifølge The Military Balance  

 1988-89 over følgende kortrækkende, landbaserede kernevåbensystemer og fly,  

 som i øvrigt også kan anvendes til konventionelle sprængladninger:
Der sker løbende fornyelser og moderniseringer af artilleriet og  

 flystyrkerne.
Desuden har Frog-missilerne med rækkevidder mellem 25 og 70 km  

 siden 1976 været under udskiftning med SS-21 Scarab-missilet.
I 1981 blev  

 SS-21 første gang deployeret i DDR.
Udrustningen af de sovjetiske styrker i  

 DDR med dette missil antages tilendebragt i 1986. SS-21 udgør ca. 20 pct. af  

 de sovjetiske kortrækkende ballistiske missiler.
Denne procentdel må antages  

 at blive øget i de kommende år.
SS-21 anses for væsentlig mere træfsikkert  

 end Frog-missilerne.
Det betyder, at SS-21 i modsætning til Frog vil kunne  

 anvendes effektivt også i en konventionel rolle.
Missilet kan udstyres med  

 kernevåbensprænghoveder på enten 10 KT eller 100 KT.
Tjekkoslovakiske og  

 østtyske styrker er i perioden efter 1985 blevet udstyret med hver fire  

 SS-21-systemer.
Antallet af missiler til genladning af de ovenfor nævnte  

 missilaffyringsramper antages at være forøget med mellem 50 pct. og 100 pct.  

 i de senere år.
Normalt er hver rampe udstyret med eet genladningsmissil.
 Et sovjetisk luft-til-jord-krydsermissil AS-11 Kilter med en rækkevidde på  

 ca. 560 km angives at være under udvikling eller allerede deployeret.
 Sovjetunionen bekendtgjorde i januar 1989, at man ville reducere antallet  

 af kernevåbenbærende missilsystemer med 24. Det er ikke oplyst, hvilken type  

 missilsystem der reduceres.
 Noter:
 (* 1) Lance's rækkevidde opgives flere steder til at være op til 125 km.
 (* 2) Officielt angives antallet af Lance-systemer at være 88.
(* 3) Flyenes aktionsradius er angivet ved normalt udstyr, optimal højde,  

 med standard bombelast og uden brændstofpåfyldning under flyvning (* 4) CEP (Circular Error Probable) = radius af den cirkel omkring et mål,  

 inden for hvilken der er 50 pct. sandsynlighed for, at et våben rettet mod  

 dette mål vil ramme.
 (* 5) Danmark, Norge og Canada har ikke kernevåben stationeret på deres  

 territorium.
* 6) Dette tal fremkommer efter summering af antallet af de enkelte  

 våbensystemer nævnt i Military Balance 1988-89, s. 214. På s. 220 i samme  

 værk angives imidlertid et andet, betydelig lavere tal for dobbeltegnede  

 NATO-fly i Europa.
Det bør dog tilføjes, at det er særdeles vanskeligt at  

 opgøre antallet af fly på grund af disse våbensystemers store bevægelighed og  

 den stadige udskiftning, der foregår af dem.
 (* 7) Arkin, Norris og Cochran (1987) angiver, at der vil være ca. 3.250  

 nukleare sprænghoveder tilbage i Vesteuropa i 1992. Den lavere vurdering  

 skyldes hovedsagelig, at de forudser, at NATO må trække en del gamle nukleare  

 artillerigranater ud af våbenarsenalet, og at disse ikke vil kunne erstattes,  

 så længe Kongressen har begrænset produktionen af nye artillerigranater.
 Kilder:
Oversigten er hovedsagelig baseret på oplysninger fra Military Balance  

 1988-89, IISS, London 1988. Andre anvendte kilder omfatter: Thomas B.  

 Cochran, William M.
Arkin og Milton H.
Hoenig, Nuclear Weapons Databook Vol.  

 1, Cambridge 1984; Jane's Weapons Systems 1987-88, London 1987; Jane's All  

 the World's Aircraft 1987-88, London 1987, William M.
Arkin, Robert S.
Norris  

 og Thomas B.
Cochran, Implications of the INF Treaty, Nuclear Weapons  

 Databook Project, Working Paper NWD 87-3, New York 1987; Jeffrey D.
Boutwell,  

 Poul Doty and Gregory Treverton, The Nuclear Confrontation in Europe, Kent  

 1985; Jesse James, Tactical Nuclear Modernization - The NATO Decision That  

 Won't Go Away, i Arms Control Today, December 1988; Karl Heinz Kamp, Nukleare  

 Kurzstreckenwaffen in Europa - Abschaffen oder Modernisieren, Konrad Adenauer  

 Stiftung, Interne Studien nr.10/1988; Hans Binnendijk, NATO's nuclear  

 modernization dilemma, i Survival vol. 31, no. 2, March-April 1989; Andrew  

 Goldman, NATO needs a new missile, i Orbis vol. 32, no. 4, Fall 1988; US  

 Department of Defense, Support of NATO Strategy in 1990's, Report to the US  

 Congress, 1988; diverse artikler i Aviation Week and Space Technology,  

 International Defense Review, Jane's Defence Weekly, Military Technology,  

 samt oplysninger fra Profile Database og Dialog Database.
Underbilag 2 Det Sikkerheds- og Nedrustningspolitiske Udvalg Den 16. marts 1989 Bilag 2 Det Sikkerheds- og Nedrustningspoliske Udvalg Den 16. marts 1989 Formandskabet Formandskabets besvarelse af forespørgsel fra Folketingets Udvalg  

 vedrørende Dansk Sikkerhedspolitik Den europæiske søjle i NATO-samarbejdet set i sammenhæng med Det  

 Europæiske Politiske Samarbejde (EPS) og Den Vesteuropæiske Union (WEU) Indhold 1. Indledning: Hvad er den europæiske søjle? 2. Baggrund 3. Tilpasninger af NATO-samarbejdet 4. Det vesteuropæiske politiske samarbejde (EPS) 5. Den Vesteuropæiske Union 6. Afsluttende bemærkninger 7. Argumenterne Tilpasning inden for NATO Pro-argumenter Contra-argumenter  

 Udbygning af EPS Pro-argumenter Contra-argumenter Udbygning af WEU  

 Pro-argumenter Contra-argumenter 1. Indledning: Hvad er den europæiske søjle? I diskussionen om det vestlige forsvarssamarbejdes fremtid spiller  

 begrebet »den europæiske søjle« en fremtrædende rolle.
Begrebet går  

 tilbage til Kennedy-administrationens »to-søjle«-koncept for det  

 vestlige samarbejde, hvorefter dette skulle hvile på to omtrent ligeværdige  

 »søjler«, en amerikansk og en vesteuropæisk, og indebærer for  

 NATO's vedkommende en dobbelt målsætning om en øget europæisk rolle i  

 organisationen og en mere koordineret udøvelse af denne.
 Diskussionen er i øvrigt præget af nogen uklarhed om, hvad der skal lægges  

 i betegnelsen »søjle«, og om, hvordan en sådan mest hensigtsmæssigt  

 kan udformes, idet »søjlen« kan opfattes på i hvert fald to måder:  

 Institutionelt som en omstrukturering af det vestlige samarbejde, hvorved den  

 ændrede balance mellem USA og Vesteuropa får et organisatorisk udtryk, og  

 funktionelt som en kvalitativ ændring af samarbejdets karakter, men uden  

 nødvendigvis at ændre på den institutionelle ramme om det.
Nærværende fremstilling diskuterer tre koncepter, der hver for sig og i  

 forening kan ses som mulige bidrag til udformningen af en europæisk søjle  

 inden for det vestlige samarbejdssystem og især inden for NATO, nemlig (1)  

 tilpasninger af NATO-samarbejdet for at øge den europæiske indflydelse; (2)  

 videreudvikling af Det Europæiske Politiske Samarbejde (EPS) og (3) satsning  

 på Den Vesteuropæiske Union (WEU) som den europæiske søjle.
Analysen vil  

 koncentrere sig om en vurdering af de tre løsningers udviklingsmuligheder  

 efterfulgt af en diskussion af argumenter for og imod deres politiske  

 ønskelighed.
Opmærksomheden henledes allerede her på, at en parallel  

 udvikling inden for de tre samarbejdsformer også er en mulighed.
2. Baggrund Baggrunden for »søjle«-diskussionen er først og fremmest en  

 opfattelse på begge sider af Atlanten af, at den hidtidige fordeling af  

 indflydelse, ansvar, roller, risici og byrder inden for alliancen ikke  

 længere svarer til de to parter USA's og Vesteuropas respektive interesser og  

 økonomiske bæreevne.
Det er ligeledes en udbredt opfattelse, at den  

 transatlantiske balance bør justeres, således at Vesteuropa får større  

 indflydelse og ansvar i samarbejdet.
Men samtidig er der vigtige  

 perspektivforskelle: Mens tyngdepunktet for vesteuropæerne ligger på en øget  

 indflydelse i alliancen, ligger den for USA mere på ansvars- og  

 byrdeproblematikken.
Grundlæggende har det vestlige samarbejde sin begrundelse dels i fælles  

 interesser i politisk, økonomisk og andet samarbejde, dels i en fælles  

 opfattelse af Sovjetunionen som en trussel.
Udviklingen mellem Øst og Vest  

 har derfor altid haft en afgørende indvirkning på det vestlige samarbejde.  

 Skærpelsen af supermagtsforholdet fra slutningen af 1970'erne kom således til  

 at belaste det amerikansk-vesteuropæiske forhold, bl.a. i form af  

 vesteuropæisk bekymring over den øgede spænding og frygt for en svækkelse af  

 samarbejdsmulighederne med Østeuropa.
Omvendt skabte den begyndende  

 afspænding fra 1985-86 frygt hos visse regeringer i Vesteuropa (især  

 Storbritannien, Frankrig og Forbundsrepublikken Tyskland) for, at der var ved  

 at blive skabt en særlig forståelse mellem USA og Sovjetunionen hen over  

 deres hoveder og på deres bekostning.
Herudover har en række konkrete  

 Øst-Vest-spørgsmål skabt transatlantiske gnidninger, f.eks. den sovjetiske  

 naturgasledning til Vesteuropa, udviklingen af det økonomiske samkvem med  

 Østeuropa, herunder tolkningen af COCOM-reglerne og - i den aktuelle  

 situation - usikkerheden om, hvorledes NATO skal reagere på ændringerne i  

 sovjetisk politik.
Der ligger derfor et internt vestligt konfliktpotentiale i  

 formuleringen af en fælles politik over for Sovjetunionen og Østeuropa i de  

 kommende år, både på det sikkerhedspolitiske og andre områder.
Forholdet til Sovjetunionen og Østeuropa er den vigtigste baggrundsfaktor,  

 der påvirker det amerikansk-vesteuropæiske forhold.
Men også andre spørgsmål  

 har i 1980'erne forårsaget problemer inden for alliancen.
De fleste af disse  

 er ikke egentlig nye, men deres antal og omfang har i forening været med til  

 at skabe en udbredt fornemmelse af, at det overordnede, fundamentale  

 samarbejdsforhold inden for alliancen er blevet overlejret af en række  

 vanskeligheder, der rummer mulighed for at ændre det transatlantiske forhold,  

 som man kender det i dag.
De velkendte problemer med at samstemme amerikansk  

 og vesteuropæisk politik uden for NATO-området lever fortsat og har især vist  

 sig i Mellemøsten (f.eks. i Palæstina-spørgsmålet og forholdet til Libyen) og  

 Mellemamerika (Nicaragua). Samtidig er en række problemer blevet aktualiseret  

 omkring NATO's militære strategi, især kernevåbnenes rolle heri, og om  

 byrdefordelingen mellem USA og Vesteuropa.
Endelig har det direkte transatlantiske forhold været under et vist pres:  

 Til trods for at den gensidige konsultation i NATO alt i alt er blevet  

 udbygget i 1980'erne, gav den amerikanske beredvillighed på Reykjavik-mødet i  

 1986 til radikalt at ændre hidtidige positioner uden først at underrette sine  

 allierede anledning til dyb eftertanke i flere europæiske hovedstæder.
Lige  

 så vigtigt, om ikke vigtigere, er det, at USA og Vesteuropa i stigende grad  

 står som økonomiske konkurrenter.
I den aktuelle situation er dette forhold  

 sammen med byrdefordelingsspørgsmålet formentlig de mest akutte problemer i  

 det transatlantiske forhold.
I videre forstand hænger diskussionen om Vesteuropas fremtidige rolle  

 sammen med de sidste årtiers udvikling i det europæiske samarbejde.  

 Oprettelsen af EPS (1970), reaktiveringen af WEU (1984) og gennemførelsen af  

 Den Europæiske Fællesakt (EF-pakken) (1985-87) repræsenterer hver for sig en  

 bestræbelse for øget koordinering af EF-landenes udenrigspolitik.
Ambitionen  

 om at »tale med een stemme« udadtil fører naturligt til et ønske om  

 også inden for NATO-samarbejdet at hævde en mere markant europæisk profil.  

 Realiseringen af det indre marked må forventes både direkte og indirekte  

 (f.eks. via afsmitning på det amerikansk-vesteuropæiske forhold) at styrke  

 interessen for at udvikle en egentlig europæisk søjle i NATO.
Også forhold i amerikansk politik har været med til at problematisere det  

 transatlantiske forhold.
USA's relativt svækkede økonomiske position i  

 forhold til Vesteuropa har dæmpet den traditionelle amerikanske støtte til  

 europæisk integration.
På det holdningsmæssige plan kan den  

 befolkningsmæssige forskydning i USA mod syd og vest bevirke, at Vesteuropa i  

 hvert fald på længere sigt ofres mindre politisk opmærksomhed i forhold til  

 Stillehavsområdet og Latinamerika.
Dertil har der i 1980'erne været stærke  

 ideologisk betingede, unilateralistiske træk i amerikansk udenrigspolitik.
Flere af disse tendenser må forventes fortsat i 1990'erne, specielt en  

 forstærket handelsrivalitet og deraf udledte krav om et øget europæisk bidrag  

 til det fælles forsvar.
Men samtidig må det ikke overses, at USA fortsat har  

 meget stærke sikkerhedspolitiske, politiske og økonomiske interesser i  

 Europa.
I den sammenhæng repræsenterer den nye Bush-administration måske et  

 come-back for det østlige »establishment« og dermed alt andet lige  

 et mere Europa-orienteret perspektiv end Reagan-administrationen.
Udviklingen i det vesteuropæisk-amerikanske forhold, de interne  

 udviklinger i henholdsvis Vesteuropa og USA samt udviklingen i  

 Øst-Vest-relationerne globalt og i Europa danner tilsammen hovedrammen  

 omkring Vesteuropas fremtidige rolle på det sikkerhedspolitiske område.
Selv  

 om disse spørgsmål hver for sig er præget af usikkerhed, og selv om den  

 internationale og europæiske udvikling netop i disse år er karakteriseret ved  

 en betydelig dynamik, kan man dog tvivle på, at de på kortere sigt vil ændre  

 Vesteuropas situation radikalt i forhold til nu.
Fremstillingen omfatter  

 således ikke en diskussion af mulige europæiseringstendenser uden for den  

 atlantiske ramme, dvs. af tiltag, der går på tværs af eksisterende alliancer  

 eller forudsætter deres bortfald.
Men samtidig vil de forhold, der har drevet  

 »søjle«-diskussionen frem, fortsat være til stede - meget muligt i  

 tilspidset form.
Der er derfor god grund til at overveje, hvilke former en  

 europæisk søjle inden for det bredere NATO-samarbejde kan antage, hvilke  

 konsekvenser der vil flyde heraf, samt hvilke fordele og ulemper de enkelte  

 løsninger indebærer.
Ingen af de forhold, der er nævnt ovenfor, og som har  

 medført en nyvurdering af relationen mellem den europæiske og den amerikanske  

 rolle i det indbyrdes samarbejde, har dog på noget tidspunkt rokket ved den  

 generelle forståelse af det fundamentale interessefællesskab.
3. Tilpasninger af NATO-samarbejdet »To-søjle«-konceptet fra 1960'erne gik ud på at opbygge en  

 europæisk søjle inden for Atlantpagtens rammer og var i den forstand  

 en genoptagelse af den oprindelige amerikanske ide om Atlantpagten (1948-49),  

 der havde forudsat en mere ligelig udformning af alliancen end den, der  

 faktisk realiseredes i 1950'erne.
Siden har der fra tid til anden været gjort  

 forsøg på at mindske USA's politisk-militære dominans i alliancen, men med  

 begrænset effekt.
Det mest radikale var de Gaulles forslag i 1958 om dannelse  

 af et »direktorium« bestående af USA, Storbritannien og Frankrig  

 til at udstikke alliancens overordnede politik.
I den nuværende situation kan man groft taget forestille sig en ændret  

 vægtfordeling inden for NATO-samarbejdet på to måder: (1) ved institutionelle  

 ændringer, som direkte sigter på at styrke den europæiske indflydelse  

 politisk og militært, og (2) ved en ændret økonomisk og forsvarsmæssig  

 byrdefordeling, der mere indirekte får den samme virkning.
Hver af disse  

 mulige udviklinger vil kunne medføre midlertidige spændinger mellem de to  

 dele af alliancen.
Det første forsøg på at skabe et særligt europæisk forum inden for  

 NATO-rammen blev gjort i 1968 med oprettelsen af den såkaldte Eurogruppe,  

 hvor de europæiske NATO-forsvarsministre mødes til regelmæssige uformelle  

 samtaler om det europæiske forsvarsbidrag.
Oprettelsen af gruppen skulle  

 fortrinsvis tage brodden af voksende krav i den amerikanske kongres om  

 troppetilbagetrækninger fra Europa (Mansfield-resolutionerne). Gruppen har  

 givet de europæiske forsvarsministre mulighed for at drøfte forsvarsspørgsmål  

 uden amerikansk tilstedeværelse, ligesom den har været rammen om et øget  

 samarbejde om våbenanskaffelser.
Men dens hovedvirke har ligget på PR-planet  

 ved at publicere og tydeliggøre det europæiske forsvarsbidrag over for en  

 skeptisk amerikansk kongres.
Eurogruppens begrænsning ligger i, at den fungerer i  

 forsvarsminister-regi, og at den vanskeligt kan diskutere »tunge«  

 sager såsom den overordnede militære og politiske strategi eller en videre  

 udbygning af en fælles våbenproduktions- og anskaffelsespolitik.
Det første  

 skyldes især hensynet til USA, det sidste at Frankrig ikke deltager i  

 Eurogruppen.
Frankrigs ikke-deltagelse i NATO's integrerede forsvar er i det  

 hele taget en væsentlig hæmsko for forsøg på at løse  

 »søjle«-spørgsmålet inden for NATO's rammer.
Der foreligger ingen  

 officielle planer eller overvejelser om ændringer af NATO's politiske  

 struktur med henblik på at styrke den europæiske indflydelse inden for  

 alliancen.
Siden 1950 har NATO's militære organisation på ledelsesplan været  

 karakteriseret ved, at den øverstbefalende for USA's landstyrker i Europa  

 (CINCEUR) samtidig er designeret øverste chef for NATO's styrker i Europa  

 (SACEUR). Denne ordning var del af det arrangement, der fik USA til at  

 forpligte sig til en permanent militær tilstedeværelse i Vesteuropa (på ca.  

 300.000 mand), og er senere befæstet ved det forhold, at alliancens  

 kernevåben i Vesteuropa (med undtagelse af Frankrigs og en del af de  

 britiske) er undergivet amerikansk kontrol.
Så længe NATO-forsvaret forbliver  

 afgørende afhængigt af såvel amerikanske landstyrker som kernevåben, vil en  

 ændring af kommandoforholdene også kunne få konsekvenser for alliancens  

 strategi og forsvarsmuligheder, f.eks. derved at de nukleare elementer  

 nedtones.
Omvendt vil en mindsket militær afhængighed af USA, eksempelvis i  

 form af en øget konventionalisering af NATO-forsvaret og en ændret  

 byrdefordeling mellem USA og Vesteuropa, også gøre en ændring af  

 kommandoforholdene mere naturlig.
Der kan således tentativt opstilles to hovedforudsætninger for en  

 institutionel løsning i NATO-regi: en nærmere inddragelse af Frankrig i  

 NATO-samarbejdet og en ændret byrdefordeling mellem USA og Vesteuropa.
I  

 løbet af 1980'erne er Frankrig rykket NATO-samarbejdet væsentlig nærmere,  

 bl.a. gennem en intensivering af det forsvarsmæssige samarbejde især med  

 Forbundsrepublikken Tyskland, men også med Storbritannien.
På det uformelle  

 plan er der nu en betydelig grad af samarbejde mellem Frankrig og NATO, men  

 dette standser ved to afgørende forhindringer: Frankrigs afvisning af at  

 integrere sine kernevåben og dets vægring ved at formalisere den stedfundne  

 tilnærmelse til NATO.
På forsvarsproduktionens område eksisterer der dog et formaliseret  

 samarbejde mellem Frankrig og de øvrige europæiske NATO-medlemmer, nemlig  

 IEPG (Independent European Programme Group) nedsat i 1976. IEPG, der formelt  

 står frit i forhold til NATO, har overtaget de fleste af Eurogruppens  

 funktioner vedrørende fælles våbenproduktion (Tornado- og Jaguar-flyene,  

 Roland-missilet m.fl.), standardisering m.v. og er i dag det centrale forum  

 for vesteuropæisk rustningssamarbejde.
IEPG har lagt stor vægt på at fremme  

 en mere ligelig anskaffelsespolitik inden for NATO ved at opmuntre til øgede  

 amerikanske våbenindkøb i Vesteuropa.
Denne såkaldte »two-way  

 street« har dog hidtil haft begrænset succes.
IEPG's styrke ligger i, at den er det eneste organ, der samler alle  

 europæiske Atlantpagt-lande; svagheden består i gruppens snævre arbejdsområde  

 og i konkurrencen fra forskellige multi- og bilaterale  

 forsvarsproduktionsprojekter i Vesteuropa, der i stigende grad kan tænkes  

 lagt i WEU-regi.
Under disse omstændigheder synes mulighederne for yderligere  

 at koncentrere det vesteuropæiske våbenproduktions- og anskaffelsessamarbejde  

 omkring IEPG (eller Eurogruppen) at være begrænsede.
I diskussionen af mulige funktionelle ændringer i NATO-samarbejdet har en  

 række forskellige forslag været fremme, for det meste gående i retning af  

 øget forsvarsmæssigt og produktionsmæssigt samarbejde mellem de europæiske  

 NATO-medlemmer.
Den centrale problemstilling er imidlertid  

byrdefordelingen, der har stået på alliancens dagsorden omtrent fra  

 begyndelsen.
Atlantpagtens oprindelige rationale var, at USA leverede en  

 strategisk kernevåbengaranti til Vesteuropa, der til gengæld forudsattes at  

 levere det konventionelle kontingent.
Den amerikanske garanti blev imidlertid  

 i løbet af få år underbygget med en betragtelig konventionel og nuklear  

 tilstedeværelse i selve Vesteuropa.
Siden sidst i 1960'erne har der i den amerikanske Kongres været stærke  

 kræfter for en ændret byrdefordeling, primært ved en hel eller delvis  

 tilbagetrækning af USA's landstyrker fra Europa kompenseret ved en øget  

 vesteuropæisk indsats.
Disse kræfter har været i vækst de seneste år, ikke  

 mindst blandt Demokraterne, og må forventes at få øget vægt i USA's politik  

 over for Vesteuropa i 1990'erne.
Det vigtigste argument for en ændret  

 byrdefordeling er Vesteuropas i forhold til USA relativt beskedne  

 forsvarsudgifter, der i stigende grad kontrasteres med de to parters  

 respektive økonomiske formåen.
Alene af politisk-økonomiske årsager vil dette  

 amerikanske pres blive øget i 1990'erne.
Men også den storpolitiske udvikling kan styrke tendensen, nemlig hvis den  

 igangværende afspændings- og rustningskontrolproces væsentligt reducerer  

 spændingsniveauet i Europa og dermed behovet for en omfattende amerikansk  

 tilstedeværelse.
En begrænsning af denne synes i øvrigt at være en  

 forudsætning for en mere omfattende styrkereduktion i Europa, hvad enten en  

 sådan er fremkommet som resultat af en egentlig forhandlingsproces eller  

 gennem en række ensidige skridt.
Der er således stærke indikationer for, at Vesteuropa i 1990'erne vil  

 komme til at bære en øget del af den fælles forsvarsbyrde, mest sandsynligt  

 gennem en reduktion af det amerikanske bidrag, mindre sandsynligt ved en  

 styrkelse af det vesteuropæiske.
Processen vil kunne føre til spændinger  

 mellem USA og Vesteuropa, medmindre der sker en grundig koordinering af  

 interesserne.
Men det kan også skabe forudsætningen for en omfattende  

 omstrukturering af NATO-samarbejdet.
I en sådan sammenhæng (hvor den  

 amerikanske dominans ville være reduceret) kunne man måske endda forestille  

 sig en fransk genindtræden i NATO's integrerede militære samarbejde.
Mulighederne for at skabe en europæisk søjle via en egentlig  

 omstrukturering af NATO-samarbejdet synes ikke særlig store for øjeblikket,  

 og de eksisterende fora (Eurogruppen og IEPG) er næppe heller egnede som  

 basis for denne.
Omvendt kan en løsning på byrdefordelingsproblemet og  

 væsentlige ændringer i ØstVest-forholdet skabe ændrede forudsætninger.  

 Byrdefordelingsspørgsmålet kan føre til ændringer i Vesteuropas faktiske vægt  

 i NATO-forsvaret, der igen vil gøre ændringer i både NATO's militære og  

 politiske struktur naturlige og måske endog uundgåelige.
Fremgang i  

 forhandlingerne om konventionel nedrustning i Europa vil kunne forstærke  

 denne tendens i retning af en mere ligelig alliancestruktur, der kunne få  

 karakter af en ægte to-søjle-løsning inden for NATO's rammer.
 Foreløbig er det imidlertid ikke sådanne mere vidtrækkende  

 omstruktureringer af NATO-samarbejdet, der primært diskuteres i forbindelse  

 med »søjle«-spørgsmålet, men snarere perspektiverne i Det  

 Europæiske Politiske Samarbejde (EPS) og i revitaliseringen af Den  

 Vesteuropæiske Union (WEU). Begge disse fora er uafhængige af NATO, men  

 består (med undtagelse af Irland) af europæiske Atlantpagt-lande og er i den  

 nuværende situation formentlig mere relevante som grundlag for den europæiske  

 søjle end etableringen af nye strukturer i selve NATO.
4. Det Europæiske Politiske Samarbejde (EPS) Det Europæiske Politiske Samarbejde (EPS) udspringer af beslutningen på  

 EF-topmødet i Haag i december 1969 om at søge EF-samarbejdet udvidet både i  

 bredden (ved optagelse af nye medlemmer) og i dybden (ved inddragelse af nye  

 sagsområder under samarbejdet). Et af de nye sagsområder blev  

 udenrigspolitikken, der dog ikke formelt blev bragt ind under EF, men fra  

 1970 blev genstand for et fritstående, interguvernementalt samarbejde mellem  

 EF's medlemslande.
Frem til midten af 80'erne udviklede EPS sig på grundlag  

 af praksis og diverse rapporter (Luxembourg (1970), København (1973) og  

 London (1981)) i retning af en øget formalisering, en tættere tilknytning til  

 EF-samarbejdet (bl.a. ved at Det Europæiske Råd, dvs. de regelmæssigt  

 tilbagevendende møder af EF-landenes regeringschefer, fra 1974 udviklede sig  

 som et uformelt toporgan for både EF og EPS) og i retning af en  

 funktionsudvidelse, dvs. inddragelse af nye spørgsmål under EPS og forsøg på  

 en mere forpligtende behandling af dem.
De vigtigste drivkræfter i denne  

 proces synes at have været praktisk betonede: 1) den økonomiske integration  

 skabte behov for udvikling af en ekstern udenrigspolitisk dimension; 2)  

 omgivelsernes interesse i at have en europæisk samtalepartner; 3) behovet for  

 tilpasning til et internationalt diplomatisk miljø, der i stigende grad  

 præges af multilaterale samarbejdsformer; og 4) ikke mindst de enkelte  

 medlemsstaters behov for et forum, hvorigennem vigtige nationale interesser  

 kan fremmes, f.eks. ved at dele information, ved at samordne nationale  

 standpunkter (»at tale med een stemme«) etc.
 Formaliseringen af EPS fuldbyrdedes med gennemførelsen af Den Europæiske  

 Fællesakt (EF-pakken) i 1987, der institutionelt bandt EPS sammen med  

 EF-samarbejdet uden i øvrigt at ændre dets interguvernementale karakter.  

 EPS's interne struktur blev givet lidt fastere rammer med kodificeringen af  

 et EPS-sekretariat i Bruxelles, dog fortsat bemandet med embedsmænd fra  

 formandskabslandene (nærmest foregående, nuværende og næstfølgende).  

 Indholdsmæssigt rummede Fællesakten kun beskedne ændringer i forhold til  

 praksis: Sigtet er fortsat ». . . (at bestræbe) sig på i fællesskab at  

 formulere og iværksætte en europæisk udenrigspolitik« (artikel 30, stk.  

 1), nærmere bestemt at medlemslandene forpligter sig til at informere og  

 konsultere hinanden med henblik på koordinering af synspunkter og fælles  

 handling, før de lægger sig fast på en definitiv national politik.
Om sikkerhedspolitikken, som i forhandlingsfasen havde været et særlig  

 vanskeligt spørgsmål, erklærer Fællesakten (artikel 30, stk. 6), at »et  

 snævrere samarbejde i spørgsmål vedrørende den europæiske sikkerhed vil kunne  

 yde et væsentligt bidrag til udviklingen af Europas identitet i  

 udenrigspolitiske spørgsmål.
De er indstillet på at styrke samordningen af  

 deres holdninger vedrørende de politiske og økonomiske aspekter af  

 sikkerheden«.
Endvidere erklærer medlemslandene sig besluttede »på  

 at bevare de teknologiske og industrielle betingelser, der er nødvendige for  

 deres sikkerhed«, både i nationalt og andet regi.
Og endelig fastslås  

 det, at »bestemmelserne i dette afsnit er ikke til hinder for et  

 snævrere samarbejde på det sikkerhedsmæssige område mellem visse af de høje  

 kontraherende parter inden for rammerne af Den Vesteuropæiske Union eller  

 Atlantpagten«.
En vurdering af EPS's udviklingsmuligheder i relation til den europæiske  

 søjle må formentlig skelne mellem det korte og lidt længere sigt.
På kort  

 sigt er mulighederne begrænsede af den modstand fra flere lande, herunder  

 Danmark, mod en inddragelse af sikkerhedspolitikken, som slog igennem i  

 Fællesaktens behandling af dette spørgsmål.
Formelt og institutionelt er EPS  

 derfor heller ikke efter EF-pakken noget stærkt forum for udviklingen af en  

 vesteuropæisk sikkerhedspolitik og dermed for opbygningen af en europæisk  

 søjle inden for NATO.
Ikke blot er Fællesakten ikke (som Atlantpagten eller  

 WEU-traktaten) en forsvarsalliance, men sikkerhedspolitikkens status inden  

 for EPS er fortsat svag og omstridt.
EPS's aktivitet på dette område er da  

 næppe heller udvidet efter gennemførelsen af Fællesakten - måske fordi de  

 toneangivende lande i samarbejdet i disse år har været mere interesserede i  

 at undersøge mulighederne for at udnytte WEU til udvikling af en  

 vesteuropæisk sikkerhedspolitisk identitet.
EPS's primære funktioner ligger derfor fortsat på det generelle  

 udenrigspolitiske område, hvor der til gengæld er opnået betragtelige  

 resultater.
Inden for samarbejdet foregår f.eks. en udstrakt  

 informationsdeling, bl.a. via et veludviklet internt kommunikationssystem  

 direkte mellem de 12 landes udenrigsministerier.
Det giver sig endvidere  

 udtryk i løbende møder mellem medlemslandenes repræsentanter i hovedstæder  

 verden over.
Det vigtigste aspekt af EPS-samarbejdet er dog brede  

 konsultationer omkring udenrigspolitiske spørgsmål af fælles interesse samt  

 koordinering og formulering af fælles udenrigspolitiske synspunkter.
Denne  

 aktivitet har oftest haft karakter af udsendelse af erklæringer og lign., men  

 har også rummet vigtige operative elementer, f.eks. sanktionspolitikken over  

 for Sovjetunionen eller den igangværende aktion over for Iran.
Det vigtigste  

 eksempel på EPS's operative funktion er dog den betydelige rolle, som  

 samarbejdet har spillet med hensyn til at drive CSCE-processen frem.  

 EPS-samarbejdet har således opnået en betydelig dybde og bredde i  

 behandlingen af udenrigspolitiske spørgsmål.
Men sikkerhedspolitikken i  

 snævrere forstand spiller endnu en underordnet rolle, og tendenserne i  

 retning af at inddrage den er fortsat relativt svage.
I vurderingen af EPS's udviklingsmuligheder må også Europa-Parlamentet og  

 især Det Europæiske Råd inddrages.
Europa-Parlamentet har længe følt sig fri  

 til at diskutere ethvert spørgsmål af europæisk interesse og har i de senere  

 år i stigende grad debatteret sikkerhedspolitiske problemer, herunder også  

 udviklingen af en særlig europæisk sikkerhedspolitisk identitet.
Der er nok  

 en tendens til, at WEU for øjeblikket påkalder sig størst opmærksomhed fra  

 Parlamentets side, men der er næppe tvivl om, at det er Parlamentets ønske,  

 at også EPS tager disse spørgsmål op.
Mens Europa-Parlamentets reelle betydning kan diskuteres, kan Det  

 Europæiske Råds centrale placering i det vesteuropæiske samarbejde ikke  

 anfægtes.
Siden institutionaliseringen i 1974 har diskussionerne i Det  

 Europæiske Råd medinddraget alle aspekter af landenes samarbejde, herunder  

 også de sikkerhedspolitiske.
Den deling i udenrigspolitiske og  

 sikkerhedspolitiske spørgsmål, der kendetegner EPS-samarbejdet, findes ikke i  

 Det Europæiske Råd, der f.eks. på sit seneste møde på Rhodos i december 1988  

 udtalte sig om de forestående konventionelle og andre  

 våbenkontrolforhandlinger.
Man kan derfor meget vel forestille sig impulser  

 fra Rådet i retning af nedbrydning af dette skel inden for EPS-samarbejdet,  

 ikke mindst hvis realiseringen af det indre marked fører til en intensivering  

 af det udenrigspolitiske samarbejde.
På lidt længere sigt, og når man medinddrager de forventede konsekvenser  

 af det indre marked, synes det derfor mere sandsynligt, at  

 sikkerhedspolitikken gradvis inddrages i EPS-samarbejdet, og at dette  

 derigennem bliver en væsentlig del af den europæiske søjles basis.
En sådan  

 udvikling forudsætter imidlertid ændringer i nogle af de forudsætninger, som  

 nu foreligger for samarbejdet, samt løsningen af en række problemer  

 undervejs.
For det første må EPS-samarbejdets begrænsning til »de politiske og  

 økonomiske aspekter« af sikkerheden ophæves.
Selv om dette skete, ville  

 der dog sikkert i praksis være fortsat enighed om, at de rent militære sider  

 primært hører hjemme i NATO-samarbejdet (eller alternativt i WEU). Men uden  

 en bred accept af, at sikkerhedspolitik i alle dens aspekter kan tages op og  

 diskuteres i EPS, er der næppe udsigt til, at EPS kan blive et effektivt  

 eller centralt forum for udviklingen af en fælles vesteuropæisk  

 sikkerhedspolitik.
For det andet må det overvejes, om der er behov for at ændre Fællesaktens  

 relativt vage bestemmelser om samarbejdets forpligtelsesgrad.
På den ene side  

 er meget få EPS-lande (om noget) for øjeblikket interesseret i at lade  

 samarbejdet udvikle sig ud over det konsultative og koordinerende niveau, som  

 EPS lagde sig fast på i 1970'erne, og indføre en højere formel  

 forpligtelsesgrad i samarbejdet.
Og hvis sikkerhedspolitikken kommer til at  

 spille en mere central rolle i samarbejdet, vil dettes interguvernementale  

 karakter formentlig blive yderligere understreget.
På den anden side vil den  

 europæiske søjle alt andet lige blive stærkere, jo mere forpligtet  

 medlemmerne vil være over for den politik, som de indbyrdes konsultationer  

 fører frem til.
For det tredje synes det at være en forudsætning, at EPS arbejder sig bort  

 fra den hovedsagelig reaktive form, som har præget samarbejdet indtil nu.  

 EPS's forskellige manifestationer har i højere grad været reaktioner på  

 udefra kommende påvirkninger end egentlige initiativer.
EPS's rolle i  

 CSCE-processen er dog som nævnt en vigtig undtagelse.
Hvis EPS skal udvikle  

 sig til et egentligt forum for vesteuropæisk sikkerhedspolitik, må  

 medlemslandene være villige til i højere grad at kanalisere politiske  

 initiativer fra den nationale politiske proces over i EPS-samarbejdet.
For at  

 give samarbejdet vægt må EPS's tyngdepunkt forskydes fra det  

 politisk-deklaratoriske til det operative niveau.
Som sikkerhedspolitisk  

 forum vil EPS i højere grad skulle lægge vægten på udformningen af en  

 »substantiel« politik, både indadtil i NATO og udadtil, over for  

 f.eks. Østeuropa.
For det fjerde vil en betoning af det sikkerhedspolitiske påvirke EF's  

 udvidelse med eventuelle nye medlemmer.
Det har været en vis (men ikke  

 afgørende) hæmsko for EPS's udvikling, at det også omfatter det neutrale  

 Irland.
Langt mere problematisk er det imidlertid at forestille sig optagelse  

 af nye medlemmer (dvs. en udvidelse af EF i bredden) i en situation, hvor de  

 12's samarbejde samtidig udvides i dybden med fuld inddragelse af  

 sikkerhedspolitikken.
Et udvidet sikkerhedspolitisk samarbejde vil næppe  

 skabe væsentlige problemer for f.eks. et norsk medlemskab, men til gengæld er  

 det vanskeligt at se, hvorledes det kan forenes med optagelse af neutrale  

 lande som Østrig og eventuelt Sverige.
Det vil også kunne virke hæmmende for  

 den nærmere tilknytning af andre lande såvel i Vesteuropa (Finland) og  

 Østeuropa til det bredere EF-samarbejde.
På dette punkt kan meget vigtige  

 europæiske interesser meget vel komme til at stå over for hinanden og skabe  

 et særdeles kompliceret dilemma.
En løsning af dette dilemma synes at  

 forudsætte en neddæmpning af den militære konfrontation i Europa i det hele  

 taget.
En udvikling af EPS som den europæiske søjle i NATO forudsætter således  

 holdningsændringer hos de nuværende medlemslande, både hos de lande, der  

 hidtil har været skeptiske med hensyn til at give EPS en sikkerhedspolitisk  

 dimension, og hos de lande, der af forskellige grunde ser WEU-samarbejdet som  

 den mest egnede basis for en europæisk forsvarssøjle.
Men også andre  

 forudsætninger må opfyldes, f.eks. en amerikansk accept af EPS som grundlaget  

 for en vesteuropæisk forsvarsidentitet.
 Endelig synes mulighederne for en udbygning af og satsning på EPS at være  

 bedst i tilfælde af en fortsat og uddybet europæisk afspænding, der vil kunne  

 gøre det mere acceptabelt både for skeptiske medlemmer og for andre  

 europæiske lande (hvad enten de er potentielle EF-medlemmer eller ej), at  

 EPS-samarbejdet får tilføjet en egentlig sikkerhedspolitisk dimension.
5. Den Vesteuropæiske Union (WEU) Da den franske nationalforsamling i 1954 forkastede traktaten om det  

 europæiske forsvarsfællesskab (EDC), bristede en ambitiøs plan om at samle  

 Vesteuropa med udgangspunkt i et snævert udenrigspolitisk og  

 sikkerhedspolitisk samarbejde, og dynamikken i integrationsbestræbelserne  

 blev i de følgende år forlagt til det økonomiske og sociale område  

 (Romtraktaten 1957).
Tilbage stod problemet, hvorledes Forbundsrepublikken Tyskland kunne  

 inddrages i forsvaret af Vesteuropa uden at udvikle sig til en trussel for  

 sine naboer.
Løsningen blev, at den i 1948 oprettede traktatorganisation  

 Vestunionen (bestående af Storbritannien, Frankrig og Benelux-landene) blev  

 udvidet med Forbundsrepublikken Tyskland og Italien, og at  

 Forbundsrepublikken Tyskland samtidig blev pålagt en række begrænsninger på  

 rustningsområdet, som den således udvidede organisation, der fik navnet  

 »Den Vesteuropæiske Union« (WEU), skulle kontrollere.
Herigennem var et opslidende politisk problem blevet løst, og der var  

 skabt en vesteuropæisk forsvarsalliance, der forpligtede medlemmerne til at  

 komme til hjælp med deres fulde militære og anden styrke, hvis et af  

 medlemslandene blev angrebet i Europa.
Bistandsforpligtelsen er, i hvert fald  

 formelt, mere omfattende end NATO's, der alene pålægger medlemslandene at  

 tage sådanne skridt, som de anser for nødvendige, herunder anvendelse af  

 væbnet magt.
Det bør nævnes, at alliance-traktaten forudså optagelse af nye  

 medlemmer i unionen og indeholder en artikel (XI) om dette punkt.
Det fremgår  

 af denne artikel, at et land ikke kan søge om optagelse i WEU, men at de  

 nuværende medlemmer »efter aftale (kan) invitere en hvilken som helst  

 anden stat til at tiltræde den foreliggende traktat på vilkår, der skal  

 aftales mellem dem og den således inviterede stat«.
Den besluttende kompetence inden for WEU ligger i Ministerrådet bestående  

 af medlemslandenes udenrigsministre, til hvilket er knyttet et  

 »Permanent Råd«, der udgøres af medlemslandenes  

 London-ambassadører.
Det permanente Råd mødes i WEU-generalsekretariatets  

 lokaler i London.
Desuden har WEU et parlamentarisk organ: Forsamlingen med  

 hovedsæde i Paris.
Forsamlingen, der udelukkende har konsultative funktioner,  

 består af 89 medlemmer udpeget af de respektive landes parlamenter.
I praksis blev WEU's sikkerhedspolitiske funktioner fra begyndelsen  

 varetaget gennem NATO, og da kontrolfunktionerne over for Forbundsrepublikken  

 Tyskland ikke fik større betydning, kom organisationen i virkeligheden til at  

 leve en skyggetilværelse.
I kraft af sit omfattende mandat spillede den dog  

 en vis rolle som institutionel ramme for de britiske forsøg på at nærme sig  

 EF.
Efter det franske veto mod britisk optagelse i EF i 1963 var WEU på grund  

 af dets funktion som mødested med til at hindre, at Vesteuropa spaltedes i to  

 blokke.
Men gennem 1960'erne og 1970'erne var NATO-samarbejdets klare  

 dominans som forum for de vestlige landes forsvarssamarbejde og divergenserne  

 omkring EF's fortsatte udvikling og omkring Frankrigs stilling til  

 forsvarssamarbejdet så væsentlige hindringer, at det ikke kom på tale at gøre  

 WEU til et europæisk forum for sikkerhedsspørgsmål.
 Da Frankrig i 1973 gjorde et forsøg på at reaktivere WEU som ramme for  

 konsultationer i forsvarsspørgsmål, mislykkedes det på grund af  

 Storbritanniens og Forbundsrepublikken Tysklands præferencer for Eurogruppen.  

 En konsekvens heraf var, at Ministerrådet ikke mødtes mellem 1973 og 1984;  

 mellem 1974 og 1977 var posten som generalsekretær vakant.
Når Frankrig og Forbundsrepublikken Tyskland i begyndelsen af 1980'erne  

 kom hinanden i møde i bestræbelser på at genoplive WEU, var det ud fra  

 forskellige motiver.
De franske revitaliseringsbestræbelser, der i første  

 række var rettet imod den parlamentariske forsamling i Paris, sigtede ikke så  

 meget på at fremme den europæiske integration på forsvarsområdet, som på at  

 modvirke formodede neutralistiske tendenser i Forbundsrepublikken.
Der var  

 utvivlsomt tale om en øjebliksbestemt og taktisk forholdsregel over for  

 Forbundsrepublikken Tyskland.
Den drivende kraft var uden tvivl Forbundsrepublikken Tyskland.
Blandt  

 dennes beslutningstagere var et helt spektrum af motiver virksomme, herunder  

 ønsket om gennem WEU at få yderligere mulighed for at øve indflydelse på  

 fransk sikkerhedspolitik samt behovet for at imødekomme ønsker inden for den  

 vesttyske opinion om en »europæisering« af forsvarspolitikken, men  

 stærkest vejede måske ønsket om at videreføre de integrationsbestræbelser,  

 som det ikke var lykkedes at gennemføre inden for EF og EPS  

 (Genscher-Colombo-planens fald 1983), ved at skabe et fast forum for debat  

 imellem de vesteuropæiske lande om egentlig forsvars- og sikkerhedspolitiske  

 spørgsmål - sigtende imod formningen af den europæiske forsvarsidentitet  

 inden for NATO's rammer.
Tyskerne nærede uden tvivl et fundamentalt behov for  

 at få videreført den europæiske integration, som de havde knyttet deres  

 fremtidsforhåbninger til.
Den franske interesse for WEU kølnedes noget, da man indså, at man havde  

 overvurderet styrken af de neutralistiske tendenser i Forbundsrepublikken  

 Tyskland.
Der var imidlertid skabt et vist momentum, som på WEU-ministermøder  

 i Paris og Rom i 1984 førte til beslutninger om i højere grad at udnytte WEU  

 som forum i sikkerhedspolitiske spørgsmål.
Romdeklarationen af oktober  

 1984 talte om at gøre »bedre brug af WEU-samarbejdsrammen« ved at  

 afholde to årlige rådsmøder på ministerniveau (udenrigs- og forsvarsministre)  

 og indføre en formandskabsordning.
Sigtet med nyordningen var ifølge  

 deklarationen at etablere et forum for dyberegående diskussioner med  

 henblik på at søge at harmonisere synspunkterne med hensyn til de  

 specielle sikkerhedsvilkår i Europa inden for områderne 1) forsvarsspørgsmål,  

 2) våbenkontrol og nedrustning, 3) Øst-Vest-forholdet og Europas sikkerhed,  

 4) Europas bidrag til styrkelse af den atlantiske alliance, 5) europæisk  

 samarbejde på rustningsområdet, og 6) konsekvenser for Europa af kriser i  

 andre dele af verden.
Man tilstræbte således at etablere et forum, hvor der  

 diskuteredes sikkerhedspolitik i fuld bredde - også bredere end i NATO.
Udviklingen inden for WEU har siden 1984 været præget af stigende  

 intensitet, og samarbejdsformen nærmer sig tydeligt den, som praktiseres  

 inden for EPS.
I 1987 indførtes således periodiske møder mellem direktørerne  

 for de respektive udenrigsministerier og højtstående embedsmænd fra  

 forsvarsministerierne.
Det besluttedes ligeledes i 1987 at oprette et særligt  

 fjernskrivernet (WEUCOM) mellem de syv medlemslandes udenrigsministerier;  

 dette system har været operationelt siden februar 1988. Endelig er det blevet  

 besluttet, at SWG (Special Working Group), der oprindelig nedsattes til at  

 behandle SDI-spørgsmålet og består af højerestående embedsmænd fra  

 medlemslandene, skal have udstrakt sit arbejdsområde til at dække alle sider  

 af WEU.
Den vigtigste udvikling set i et større perspektiv er måske, at  

 WEU-landene i stigende omfang koordinerer deres optræden forud for møderne  

 med de øvrige NATO-medlemmer i Bryssel - eller i hvert fald har skabt  

 organisatorisk mulighed herfor.
Denne udvikling er til dels sket på bekostning af organerne i WEU's  

 internationale organisation, specielt Generalsekretariatet.
Ministerrådet har  

 besluttet, at Generalsekretariatet og en række stående komiteer skal samles i  

 een hovedstad, men skal denne være London, Bryssel eller Paris? Uenigheden om  

 dette spørgsmål har stået på i flere år og har virket stærkt hæmmende på  

 sekretariatets arbejde.
I det seneste franske udspil fra december 1988  

 foreslås, at Generalsekretariat og komiteer samles i London, medens et nyt  

 WEU-forskningsinstitut lægges i Paris, hvor også WEU's parlamentariske  

 forsamling fortsat skal have sæde.
 De tankegange, der er karakteristiske for revitaliseringen i dens seneste  

 fase, blev udtrykt i kortfattet og kompromispræget form i Platform om  

 europæiske sikkerhedsinteresser, også kaldet Haag-platformen, af  

 27. oktober 1987. I dette dokument kan følges både et »europæisk«  

 og et »atlantisk« spor, et forhold, der afspejler divergerende  

 opfattelser først og fremmet mellem Storbritannien og Frankrig, men som også  

 illustrerer Forbundsrepublikken Tysklands dilemma.
Europæiske tankegange mærkes i platformens ord om at ville »udvikle  

 en mere sammenhængende europæisk forsvarsidentitet« og i omtalen af  

 forpligtelsen til at opbygge en »europæisk union« i  

 overensstemmelse med indholdet af Den Europæiske Fællesakt.
Dette europæiske  

 sigte afbalanceres med en række solidaritetstilkendegivelser over for NATO og  

 USA, og det tildeles sit rationale gennem den påstand, at et Europa, der  

 kendetegnes ved større koordination på forsvarsområdet, også kan yde et mere  

 substantielt bidrag til alliancens forsvar.
Det fastholdes, at der på gund af  

 den sikkerhedspolitiske asymmetri mellem Øst og Vest ikke findes noget  

 alternativ til den vestlige afskrækkelsesstrategi, når det gælder forsvaret  

 af Europas sikkerhed.
Forsvaret af Europa bør derfor også i fremtiden bygge  

 på en passende blanding af egnede kernevåbenstyrker og konventionelle  

 styrker.
 Platformen skitserer endelig en løsning af problemet omkring  

 byrdefordelingen ved at opregne en række områder, hvor WEU-landene har  

 besluttet at sætte ind for at yde et mere effektivt bidrag til det samlede  

 forsvar af Vesten.
En diskussion af WEU's udviklingsmuligheder kan tage sit udgangspunkt i  

 det forhold, at en væsentlig forudsætning for den stedfundne reaktivering har  

 været de toneangivende vesteuropæiske landes frustrationer over, at det bl.a.  

 på grund af danske betænkeligheder ikke lykkedes at give EPS en udvidet  

 sikkerhedspolitisk dimension i forbindelse med gennemførelsen af Den  

 Europæiske Fællesakt.
Ledende personligheder som WEU's generalsekretær Alfred  

 Cahen og Belgiens udenrigsminister Leo Tindemans har da også givet udtryk  

 for, at reaktiveringen væsentligst må ses som en nødløsning i mangel af  

 bedre, som en slags mellemstation, og at det naturlige mål må være at placere  

 sikkerhedspolitisk konsultation og koordinering i Det Europæiske Fællesskabs  

 rammer.
I WEU's egne kommunikeer fremhæves siden 1987 den rolle, som WEU kan  

 spille i udviklingen af en europæisk union.
Revitaliseringen af WEU har skabt en vis dynamik inden for det  

 sikkerhedspolitiske felt af det vesteuropæiske samarbejdsmønster.
Alligevel  

 er det for øjeblikket ret vanskeligt at overskue styrken og konsekvenserne af  

 denne dynamik på længere sigt, idet meget vil afhænge af de enkelte landes  

 interesser og udviklingen i de ydre vilkår.
Det kan eksempelvis ikke udelukkes, at tankerne om en opbygning af den  

 sikkerhedspolitiske dimension i EPS og Det Europæiske Fællesskab kan støde på  

 væsentlige hindringer.
Det er meget muligt, at lande som Frankrig og  

 Storbritannien, der har stærke forbehold over for overnationale tendenser og  

 har distanceret sig fra de mere vidtgående planer for en europæisk  

 »union«, kan se fordele i at holde deres forsvars- og  

 sikkerhedspolitik i nogen afstand af den bredere europæiske  

 integrationsbevægelse og derfor vil satse på WEU.
Fordelene ved at diskutere  

 sikkerhedspolitikken i den idemæssigt mere homogene WEU vil antagelig trække  

 i samme retning, ikke mindst hvis krav om nedrustning på kernevåbenområdet  

 bliver et problem for de vesteuropæiske regeringer.
Under alle omstændigheder synes WEU i kraft af de seneste års udvikling og  

 det idegrundlag, der er vedtaget gennem Haag-platformen, i hvert fald på kort  

 sigt at kunne blive tyngdepunktet i det - ganske vist ikke særligt udbyggede  

 - sikkerhedspolitiske samarbejde mellem de vesteuropæiske lande.
Dette er  

 tilkendegivet fra både fransk, britisk og tysk side.
De bilaterale  

 samarbejdsformer, der har udviklet sig på forsvarsområdet mellem en række  

 vesteuropæiske lande, øger ligeledes behovet for et forum, i hvilket konkrete  

 foranstaltninger kan begrundes og kritik fra tredjepart opfanges.
Frankrig og  

 Storbritannien vil desuden have et direkte incitament til at opretholde  

 WEU-samarbejdet, idet disse lande under de fortsatte supermagtsforhandlinger  

 om begrænsninger af de strategiske kernevåben kan få behov for den  

 legitimering af deres egne kernevåben, som er formuleret i Haag-platformen.
WEU har efter Haag-mødet indledt et arbejde på at implementere platformens  

 forskellige bestemmelser om udbygning af forsvarssamarbejdet med henblik på  

 at øge den europæiske indsats inden for den vestlige alliance.
Arbejdet, der  

 bl.a. indebærer opstilling af en række styrkemål og normer for de enkelte  

 medlemslandes militære bidrag, har dog endnu ikke resulteret i nye  

 initiativer.
Det styrker endvidere billedet af WEU som det relevante  

 sikkerhedspolitiske forum, at organisationen synes at have en betydelig  

 tiltrækningskraft på sine omgivelser.
Straks efter reaktiveringen tilkendegav  

 Spanien og Portugal interesse for medlemskab, og de to lande blev i november  

 1988 efter afslutningen af en række forhandlingsrunder fundet egnede som  

 medlemmer af unionen.
Af EF's 12 deltagerlande er de 9 således nu medlemmer  

 af WEU.
 Spaniens og Portugals interesse for medlemskab må ses i lyset af de to  

 landes målbevidste og entusiastisk drevne Europapolitik, der rummer ønske om  

 at være aktivt repræsenteret i alle de fora, hvor Europas fremtid formodes at  

 blive fastlagt.
Spaniens optagelse i WEU aktualiserer spørgsmålet, hvorledes en  

 kernevåbenpolitik som den spanske, der ikke tillader kernevåben på egen jord,  

 kan forenes med de oprindelige WEU-landes positioner på kernevåbenområdet.  

 Den spanske politik har som generel bestemmelse, at »installering,  

 oplagring eller indførelse« af kernevåben på spansk territorium er  

 underkastet godkendelse af den spanske regering, og at en sådan godkendelse  

 ikke kan ventes givet.
Spørgsmålet har været rejst i forbindelse med de  

 nyligt afsluttede forhandlinger om fornyelse af den spansk-amerikanske  

 baseaftale for en 8-årig periode.
Aftalens indhold må i spørgsmålet om  

 kernevåben på spansk territorium betegnes som et kompromis mellem spanske og  

 amerikanske interesser.
Den nævner den spanske politik om, at installering,  

 oplagring eller indførelse af kernevåben på spansk territorium kræver  

 godkendelse af den spanske regering.
Samtidig er det udtalt, at man fra  

 spansk side ikke spørger amerikanske fartøjer, der anløber spanske havne,  

 hvorvidt de har kernevåben om bord.
Spørgsmålet om overflyvning af  

 kernevåbenbærende fly er ikke behandlet i aftalen, idet det betragtes som  

 reguleret gennem en række noter, i hvilke det specificeres, at Spanien ikke  

 tillader hverken overflyvning eller mellemlanding af fly med kernevåben.
Haag-platformen rummer ikke konkrete anvisninger på, hvorledes de enkelte  

 medlemslande skal udforme deres politik på kernevåbenområdet; den indebærer  

 alene en accept af og et medansvar for kernevåbenafskrækkelse som fundament  

 for forsvaret af Europa.
Dette har Spanien accepteret uden forbehold gennem  

 udtalelser på højt niveau og i form af aktiv deltagelse i NPG's arbejde.
Den  

 spanske kernevåbenpolitik er senest blevet endosseret af premierminister  

 Margaret Thatcher under hendes besøg i Spanien med ordene: »Vi  

 accepterer Spaniens beslutninger på kernevåbenområdet på samme måde, som vi  

 accepterer dem i NATO.
WEU indebærer nødvendigvis et system af  

 kernevåbenafskrækkelse, men det betyder ikke, at alle landene skal acceptere  

 våben af denne slags på deres territorium, men at de skal bakke op om denne  

 strategi«.
Grækenland og Tyrkiet har i første halvår af 1987 ligeledes tilkendegivet  

 interesse i at opnå medlemskab af WEU, en interesse, de to lande har  

 bekræftet gennem skriftlige henvendelser til WEU i 1988. En optagelse af de  

 to lande kompliceres imidlertid af en række forhold, blandt hvilke kan nævnes  

 den indbyrdes græsk-tyrkiske modsætning, at Tyrkiet ikke er medlem af EF, og  

 at en optagelse af landene ville indebære en yderligere forskydning af WEU's  

 tyngde mod syd.
Det er derfor næppe sandsynligt, at Grækenland og Tyrkiet vil  

 kunne komme på tale som nye medlemmer i en overskuelig fremtid.
Et andet land, der har fulgt WEU's (og EPS's) udvikling nøje i de senere  

 år, er Norge.
Norge føler sig marginaliseret sikkerhedspolitisk i disse år,  

 og ønsket om at kunne samordne udenrigs- og sikkerhedspolitikken med de  

 større vesteuropæiske lande fremføres med stigende styrke.
De større norske  

 partier udviser da også en positiv holdning i spørgsmålet om videreførelsen  

 af en aktiv Europa-politik, om end ingen af dem for øjeblikket synes at have  

 planer om at bringe spørgsmålet om norsk EF-medlemskab på dagsordenen.
EPS vurderes gennemgående højt i Norge, og der er bevidste bestræbelser på  

 at udbygge kontakterne med det, senest gennem etablering af formaliserede  

 konsultationer på minister- og højt embedsmandsniveau med formandskabet i EF.  

 EPS stilles op som kontrast til WEU, der vurderes noget mere kritisk og under  

 påpegning af, at NATO for Norge må være den naturlige ramme for det militære  

 samarbejde med de vestlige lande.
Spektret af holdninger til WEU strækker sig  

 fra positive tilslutningsønsker inden for Fremskrittspartiet til stærkt  

 negativ holdning i venstrefløjspartierne.
Det regerende parti,  

 Arbeiderpartiet, er overvejende negativt; udenrigsminister Stoltenberg sagde  

 distancerende i en tale i juni 1988, at genoptagelsen af samarbejdet i WEU i  

 første række måtte tolkes som et udtryk for enkelte centrale landes behov for  

 i stærkere grad at samordne deres synspunkter på det forsvars- og  

 sikkerhedspolitiske område.
En enig udenrigskomite tilkendegav i sommeren  

 1988, at det ikke var aktuelt for Norge at søge medlemskab af WEU.
Debatten  

 for og imod WEU går dog videre, og den synes at have fået ny næring af  

 Spaniens og Portugals optagelse.
Afslutningsvis må det pointeres, at der alt andet lige vil være sat ganske  

 snævre grænser for en udvidelse af WEU's funktioner.
Kun en omfattende  

 begrænsning af det amerikanske engagement i Europa ville kunne tænkes at føre  

 til en væsentlig forøgelse af unionens militære funktioner og dermed skabelse  

 af en egentlig institutionaliseret »europæisk søjle« på dens  

 grundlag.
Imidlertid opretholder vigtige lande som Forbundsrepublikken  

 Tyskland og Storbritannien bevarelsen af et nært forhold til USA som en  

 udenrigspolitisk hovedmålsætning, og de udviser, som de fleste WEU-lande i  

 øvrigt, en stærk sensitivitet i spørgsmålet om bibeholdelsen af de  

 amerikanske styrker i Vesteuropa.
Forsøg på i højere grad at profilere WEU og  

 tillægge den udvidede beføjelser vil derfor kunne møde modstand allerede  

 inden for egne rækker.
Den verserende årelange uenighed om WEU-sekretariatets  

 struktur og hjemsted bunder i sidste ende i dette forhold.
Der vil derfor  

 også kun være meget begrænsede muligheder for, at WEU kan udvikle en egen  

 militær struktur med henblik på løsning af konkrete operationelle opgaver,  

 uagtet behovet måtte siges at eksistere.
Under Golfkrigen har WEU dog faktisk  

 fungeret som et forum for en vis koordinering af fem WEU-landes  

 minestrygnings- og eskorteringsaktiviteter i Golfen.
Medmindre man antager væsentlige ændringer i Øst-Vest-forholdet eller i  

 det amerikansk-vesteuropæiske forhold, vil de europæiske landes sårbarhed og  

 vigtigheden af den amerikanske sikkerhedsgaranti formodentlig begrænse WEU's  

 udviklingsmuligheder til områder, der supplerer eller komplementerer NATO's  

 aktiviteter, i første række på det konsultative og det rustningsmæssige  

 område.
Udviklinger inden for disse felter vil næppe støde på amerikansk  

 modstand, for så vidt som de kan tænkes at fremme det vesteuropæiske bidrag  

 til NATO's samlede styrke, men samtidig står det dog klart, at også på disse  

 felter vil WEU hurtigt kunne støde på grænser, der vanskeligt lader sig  

 overskride.
På konsultationsområdet har EPS demonstreret, at det er forbundet  

 med store vanskeligheder at nå ud over relativt uforpligtende politiske  

 tilkendegivelser, og på rustningsområdet har i alle tilfælde de store  

 vesteuropæiske lande håndfaste interesser at pleje.
6. Afsluttende bemærkninger Den forudgående analyse har beskæftiget sig med de udviklingsmuligheder  

 for en europæisk søjle i NATO-samarbejdet, der ligger henholdsvis i  

 tilpasninger inden for NATO's rammer, i en udbygning af EPS og i en satsning  

 på WEU.
Denne analyseramme kunne give det indtryk, at der er tale om  

 alternative, konkurrerende udviklingslinjer, der gensidigt udelukker  

 hinanden.
Dette er kun til en vis grad tilfældet.
WEU-samarbejdet blev  

 genoplivet i en vis frustration over NATO- og EPS-samarbejdets  

 udviklingsmuligheder, ligesom EPS kan ses som et supplement til de politiske  

 konsultationer i NATO.
Endvidere kan man se WEU og EPS som konkurrerende fora  

 for udviklingen af en vesteuropæisk sikkerhedspolitisk identitet.
I den  

 udstrækning de tre fora er alternativer, kan man også sige, at udviklingen på  

 et eller andet tidspunkt lægger op til et valg imellem dem.
I den  

 foreliggende situation synes det mest umiddelbare valg for Vesteuropa at  

 bestå i, om EPS eller WEU skal udgøre basis for den europæiske søjle.
Men et sådant valg forekommer ikke at være nogen absolut nødvendighed,  

 specielt ikke i den nærmeste fremtid.
En omlægning af NATO-samarbejdet i  

 retning af øget europæisk vægt (med eller uden organisatoriske ændringer) er  

 meget vel forenelig med en udbygning af såvel EPS som WEU, ligesom en  

 parallel, ikke overlappende udvikling af WEU og EPS absolut er mulig.
Det  

 Europæiske Råd kunne f.eks. fungere som en koordinator af en sådan udvikling.
Som det er fremgået af analysen, er udviklingen af den europæiske søjle  

 ikke skredet så langt frem, at nogen helt klar udviklingslinje aftegner sig.  

 Selv om WEU-samarbejdet for øjeblikket nok tegner sig som det mest dynamiske,  

 er situationen næppe tilstrækkelig afklaret til, at det kan udpeges som  

 »dynamoen« i den videre europæiseringsproces.
Tværtimod kan  

 Øst-Vest-udviklingen, forholdet mellem USA og Vesteuropa eller interne  

 udviklinger i Vesteuropa under visse omstændigheder føre til, at EPS og/eller  

 NATO-samarbejdet tilføres ny dynamik.
7. Argumenterne I det følgende er anført en række argumenter, som taler for eller imod at  

 udforme den europæiske søjle inden for NATO på basis af EPS eller af WEU.  

 Formandskabet tager ikke hermed stilling til indholdet af de enkelte  

 argumenter.
Tilpasning inden for NATO Pro-argumenter:
1. Atlantpagten og NATO har gennem 40 år dannet rammen om Vesteuropas  

 sikkerhed og har løst ikke mindst de mindre vesteuropæiske landes  

 sikkerhedsproblemer i kraft af et interessefællesskab og en struktur, der har  

 vist sig i stand til at absorbere interne modsætninger.
Hvis EPS eller WEU  

 gøres til det primære forum for udviklingen af de vesteuropæiske landes  

 forsvarssamarbejde, kan det vanskeligt undgå at skabe distance til USA og til  

 de øvrige NATO-medlemmer, som står uden for dette.
Det vil derfor være mindre  

 belastende for den videre udvikling af NATO-samarbejdet og dermed for  

 opretholdelsen af de europæiske landes sikkerhed, såfremt et tættere  

 vesteuropæisk forsvars- og sikkerhedspolitisk samarbejde først og fremmest  

 etableres inden for NATO's rammer.
Tendensen til, at USA spreder sine  

 udenrigspolitiske interesser, kunne tale for, at man søger at koncentrere det  

 vestlige forsvarssamarbejde mest muligt inden for den eksisterende ramme.
2. Atlantpagten har ikke mindst i kraft af USA's engagement i Europas  

 sikkerhed virket som en dæmper på de større vesteuropæiske staters ambitioner  

 og har medvirket til at begrænse deres latente uenighed i sikkerhedspolitiske  

 spørgsmål.
En konsekvens af et formindsket amerikansk engagement i Vesteuropa  

 kunne blive, at der manglede en opmand til at udjævne meningsforskellene  

 mellem de vesteuropæiske stater, og at indbyrdes rivalisering ville virke  

 hæmmende på den fælles forsvarsindsats.
3. Danmark og Norge har en stærk tradition for at se NATO som rammen for  

 Vestens sikkerhedspolitik.
Deres forhold til NATO's førende magt, USA, er  

 ikke belastet af historiske faktorer, og der er betydelige fordele ved at  

 have en nær tilknytning til en ganske vist dominerende, men også fjern magt  

 som USA.
Skulle de relationer, som Danmark og Norge har til USA, i nogen  

 udstrækning overføres til en vesteuropæisk gruppering, kunne det tænkes at  

 føre til et afhængighedsforhold især til Forbundsrepublikken Tyskland og  

 Frankrig, som ville blive oplevet som mere problematisk end den nuværende  

 afhængighed af USA.
Det samme gælder for de andre mindre NATO-medlemslande.  

 For Danmark kan bevarelsen af det sikkerheds- og forsvarspolitiske samarbejde  

 med Norge bedst ske inden for Atlantpagtens rammer.
 Det bør også fremhæves, at Den Atlantiske Alliances tolerancerammer har  

 været så vide, at de to nordiske lande har kunnet føre en politik, der på  

 fundamentale områder (stationering af fremmede styrker og  

 kernevåbenforbehold) afviger fra flertallet af alliancemedlemmernes politik.
 Contra-argumenter:
4. De problemer, der opstår som følge af den eksisterende  

 indflydelsesstruktur inden for NATO, kan næppe løses gennem nye  

 konsultationsordninger, der har en tendens til at blive svækket med tiden og  

 til at fastlåse den eksisterende ulige tyngde i beslutningerne.
Skal de  

 vesteuropæiske nationer varetage deres egne interesser og yde USA et relevant  

 modspil i løsningen af alliancens opgaver, er det nødvendigt, at de påtager  

 sig et større ansvar og søger at formulere en mere langsigtet fælles  

 sikkerhedspolitik.
Dette kan kun ske i fora, der ligger uden for den  

 egentlige NATO-struktur.
5. Frankrig ønsker ikke at blive integreret i den eksisterende  

 NATO-struktur og har modsat sig alle initiativer, der kunne tænkes at  

 indebære en form for skjult integrering og begrænsning af landets  

 selvstændighed.
Af denne grund har Frankrig ikke villet være med i  

 Eurogruppen, og af samme grund har Frankrig sat snævre rammer for IEPG's  

 arbejdsområde.
Forsøg på at opbygge en »europæisk søjle« omkring  

 fora som Eurogruppen eller IEPG vil ikke bidrage til at inddrage Frankrig i  

 bestræbelserne på at skabe en særlig europæisk forsvarsidentitet.
6. Efter års stilstand er de europæiske integrationsbestræbelser atter  

 inde i en dynamisk fase, hvor der bevidst arbejdes hen imod en stadig  

 snævrere sammenslutning af de vesteuropæiske lande.
Det ville stride mod den  

 ånd, der bærer det europæiske integrationsarbejde i disse år - og gøre  

 tankerne om en snævrere sammenslutning meningsløse - hvis det  

 sikkerhedspolitiske område helt blev holdt uden for samarbejdet og forblev i  

 en atlantisk ramme.
7. De vesteuropæiske nationer har i alt for mange år vænnet sig til, at  

 amerikanerne har påtaget sig ansvaret for deres sikkerhed og har løst deres  

 sikkerhedspolitiske problemer.
I det lange løb er det skadeligt for landenes  

 selvrespekt og betænkeligt ud fra et interessesynspunkt, at de er så  

 afhængige af USA, som tilfældet er, og at afgørelser af største betydning for  

 deres ve og vel måske træffes, uden at de har lejlighed til at gøre deres  

 fulde indflydelse gældende.
Udbygning af EPS Pro-argumenter:
8. EPS er et efterhånden vel indarbejdet europæisk organ, hvis virksomhed  

 ligger i forlængelse af samarbejdet i EF; det kan derfor være et velegnet  

 grundlag for den selvstændige europæiske forsvarsidentitet.
Der er en  

 voksende europæisk forståelse for, at EPS's ambitioner om at tale med een  

 stemme ikke kan realiseres, uden at det sikkerhedspolitiske perspektiv  

 inddrages i fuld udstrækning.
Dette sker allerede i vidt omfang inden for Det  

 Europæiske Råd, hvor der ikke skelnes mellem de forskellige sagsområder, og  

 det er derfor sandsynligt, at EPS gradvis afvikler de hidtidige begrænsninger  

 for, hvad der kan diskuteres inden for dets rammer.
9. Med lanceringen af det indre marked har de europæiske  

 samarbejdsbestræbelser taget et langt skridt fremad.
Det vil derfor være  

 naturligt, at det sikkerhedspolitiske område følger med i denne udvikling.
I  

 og med at der etableres et fælles vesteuropæisk industripolitisk  

 »regime«, der også vil omfatte rustningsindustrien, vil der være  

 skabt et incitament til også at inddrage forsvarsproduktionssamarbejde i  

 EF/EPS-samarbejdet.
Dette vil derfor gradvis kunne overtage nogle af de  

 funktioner, som Eurogruppen og IEPG hidtil har varetaget.
10. EPS er det bredeste europæiske udenrigspolitiske samarbejdsorgan, både  

 med hensyn til medlemmer og til de emner, det behandler.
En yderligere  

 satsning på EPS vil på den ene side modvirke de tendenser til skabelse af et  

 Europa i to hastigheder, der implicit ligger i WEU-samarbejdet, og på den  

 anden side skabe muligheder for udvikling af en bredere europæisk platform i  

 sikkerhedspolitikken.
En fælles europæisk sikkerhedspolitik forudsætter, at  

 flest mulige lande deltager i dens udformning, og at der ikke sker en  

 isolering af lande, der ikke i alle spørgsmål kan følge hovedtendensen,  

 f.eks.
Grækenland og Danmark.
11. I en situation karakteriseret af bred afspænding i Europa vil den  

 hidtidige snævre fokus på militær sikkerhed gradvis kunne afløses af en  

 bredere opfattelse, der også inddrager politiske, økonomiske og andre  

 aspekter, og som er mere samarbejdsorienteret end den hidtidige.
EPS vil -  

 med sin bredere sammensætning og sin mere omfattende dagsorden - være mere  

 velegnet til at varetage de vesteuropæiske interesser end f.eks. det mere  

 snævert forsvarsorienterede WEU eller for den sags skyld NATO, hvor  

 amerikanske interesser nødvendigvis vil gøre sig stærkt gældende.
12. Det Europæiske Fællesskab betragtes i stigende grad af omverdenen som  

 een aktør, og dets beslutninger og holdninger er ofte af betydning for  

 opinionen i den tredje verden, i Østlandene og i USA.
Jo mere koordineret de  

 forskellige dimensioner af den vesteuropæiske politik er, des bedre vil  

 vesteuropæiske interesser blive varetaget.
13. Det må forventes, at de vesteuropæiske landes udenrigs- og  

 sikkerhedspolitik i de kommende år vil få et mere »civilt« præg og  

 i højere grad end hidtil blive præget af forholdet til landene i den tredje  

 verden.
Det er efterhånden blevet et vigtigt element i EPS-samarbejdet, at  

 deltagerne søger at samordne deres politik over for tredjeverdenslande,  

 oprindelig især parterne i Mellemøstkonflikten.
EPS har, bl.a. i kraft af  

 sine arbejdsgrupper, udviklet en betydelig ekspertise på dette felt og vil  

 være et naturligt forum for videreførelsen af et europæisk sikkerhedspolitisk  

 samarbejde i en fremtid, hvor de rent forsvarsmæssige problemer må antages at  

 blive mindre presserende.
 Contra-argumenter:
14. EPS har fra sin start primært bevæget sig på det mere deklaratoriske  

 plan og har som hovedopgave haft at tilkendegive EF-landenes holdning til de  

 udenrigspolitiske problemer gennem afgivelse af fælleserklæringer baseret på  

 konsensus.
Forsøgene på at indføre en sikkerhedspolitisk dimension i den  

 europæiske integrationsproces (Genscher-Colombo-planen m.fl.) har hidtil ikke  

 bragt nævneværdige resultater, og der er fortsat betydelig modstand mod at  

 satse på en sådan.
De toneangivende vesteuropæiske lande synes derfor i disse  

 år at foretrække WEU som forum for deres interne sikkerhedspolitiske  

 koordinering.
15. På grund af de belastninger, som en udvidelse af dagsordenen til også  

 at omfatte egentlig sikkerhedspolitik vil medføre, forekommer det klogere at  

 begrænse denne til de hidtidige sagsområder og i stedet videreudvikle disse.  

 Specielt i relation til den vanskelige gennemførelse af det indre marked og  

 en eventuel senere udvidelse af EF (og dermed EPS) kan det få negative  

 indvirkninger på selve EF-samarbejdet, hvis man søger at forcere en  

 integration af sikkerhedspolitikken i EPS igennem.
Disse sagsområder kan som  

 hidtil behandles inden for NATO eller kan eventuelt henlægges til WEU.
16. I sikkerhedspolitisk forstand er EPS en heterogen gruppe med  

 medlemsstater, der i afgørende spørgsmål ligger langt fra kernen i den  

 vesteuropæiske sikkerhedsopfattelse.
Den sikkerhedspolitiske konsensus, der  

 vil kunne udvikles inden for EPS, vil derfor kun være svag og  

 kompromispræget.
17. EPS har et neutralt medlem (Irland), og flere er antagelig på vej  

 (Østrig, Sverige?). Jo flere neutrale medlemmer EPS får, jo større problemer  

 vil det antagelig skabe at udvide EPS's aktiviteter til andre end de  

 politiske og økonomiske aspekter af sikkerheden.
Der er således en modsætning  

 mellem at udvide EPS i bredden og at udvide det i dybden.
Udbygning af WEU Pro-argumenter:
18. De 9 lande, der tilsammen udgør WEU, har gennem en række deklarationer  

 accepteret et fælles, ret vidtgående idemæssigt grundlag på det  

 sikkerhedspolitiske område.
Vigtigst er her Haag-platformen af 1987, der på  

 en ganske klar måde skitserer såvel rammerne for udviklingen af en europæisk  

 sikkerhedspolitisk identitet som denne identitets indpasning og opgaver i den  

 overordnede vestlige alliance.
Holdningsmæssigt er WEU således mere homogen end EPS, der blandt sine  

 medlemmer rummer et neutralt land og lande med sikkerhedspolitiske  

 særstandpunkter.
WEU er derfor også en mere beslutningsdygtig kreds end EPS  

 og bedre egnet som forum for en egentlig vesteuropæisk sikkerhedspolitik.
19. Frankrig var medskaber af WEU, og Frankrig spillede en vigtig rolle  

 ved reaktiveringen af WEU i begyndelsen af 1980'erne.
Frankrig har siden da  

 været fortaler for at give organisationen øget vægt og beslutningsevne.
Den  

 franske frygt for militær integrering i NATO »ad bagvejen« synes at  

 udelukke, at en europæisk søjle kan bygges op omkring NATO-organer.
WEU vil  

 næppe heller kunne løse problemet omkring Frankrigs militære integrering, men  

 den vil for Frankrig være acceptabel som ramme omkring et tættere  

 vesteuropæisk forsvarssamarbejde, der i høj grad også vil være præget af  

 bilaterale og multilaterale samarbejdsformer.
20. Der er i de seneste år blevet etableret en vidtgående konsultations-  

 og afstemningsprocedure inden for WEU.
WEU-landene koordinerer eksempelvis i  

 stigende omfang deres optræden forud for møder i NATO.
Lande, der står uden  

 for WEU, vil være henvist til en outsider-status (som Norge i forhold til  

 EPS) og vil ikke få andel i de fordele, der flyder af den nye  

 samarbejdspraksis, dvs. først og fremmest medindflydelse med hensyn til  

 udformningen af den aktuelle politik og adgang til oplysninger og  

 vurderinger.
21. Blandt WEU's medlemmer er flere lande, der prioriterer det militære  

 samarbejde med USA meget højt.
Disse lande må antages at stå som garanter  

 for, at WEU-samarbejdet ikke får en drejning mod NATO, men at det i  

 første række udvikles, så det kan tjene som supplement til og styrkelse af  

 NATO-samarbejdet.
22. Efter revitaliseringen i begyndelsen af 1980'erne har det vist sig, at  

 WEU's funktioner og virkeområde kunne udbygges og tilpasses en ny tids  

 vilkår.
WEU er ved at udvikle sig til en mere rummelig organisation, hvad  

 ikke mindst optagelsen af Spanien og Portugal i unionen har vist.
Grækenland  

 og Tyrkiet har tilkendegivet, at de er interesseret i medlemskab.
De nye  

 medlemskaber og ønsker om optagelse er vidnesbyrd om, at WEU besidder såvel  

 dynamik som tiltrækningskraft.
 23. Samtidig med at WEU's idemæssige grundlag er et realistisk og  

 sammenhængende grundlag for den videre udvikling af et samlet vesteuropæisk  

 sikkerhedskoncept, er det tilstrækkelig fleksibelt til, at et land som  

 Spanien, hvis kernevåbenpolitik minder om de nordiske NATO-landes, har kunnet  

 optages i samarbejdet uden at måtte ændre denne.
24. De vesteuropæiske landes våbenproduktion har hidtil i overvejende grad  

 været styret af konkurrencemæssige og nationale hensyn, og egentligt  

 samarbejde landene imellem har været begrænset.
Den voksende konkurrence fra  

 amerikanske og japanske firmaer gør imidlertid en koordination af den  

 vesteuropæiske indsats på rustningsområdet til en nødvendighed.
WEU har siden  

 reaktiveringen viet problemet megen opmærksomhed og vil være det naturlige  

 forum for de fortsatte bestræbelser.
 Contra-argumenter:
25. WEU er i sin nye revitaliseringsfase baseret på en vis afstandtagen  

 til USA.
WEU indebærer dermed en politisk og militær svækkelse af NATO.
For  

 de mindre NATO-stater, som har brug for USA som medspiller over for de store  

 vesteuropæiske magter i det interne NATO-spil om påvirkning og indflydelse,  

 indebærer dette en negativ udvikling.
Ved at skabe en institution inden for  

 institutionen er WEU medvirkende til at nedbryde NATO som det vigtigste  

 samarbejdsorgan.
26. WEU understreger på fremtrædende plads i sit grundlagsdokument -  

 Haag-Platformen af 1987 - at Vesteuropas forsvar i en overskuelig fremtid må  

 baseres på afskrækkelse med kernevåben.
Det kan på den baggrund antages, at  

 WEU-landene ikke vil kunne opvise fornøden smidighed i en nedrustningsfase  

 præget af stærk dynamik.
WEU vil derfor ikke være tjenlig som forum for  

 etablering af sikkerhedspolitisk konsensus i Europa eller som koordinerende  

 organ i forbindelse med udformningen af en europæisk nedrustningspolitik, der  

 sigter mod begrænsninger i kernevåbnenes rolle i Europa.
27. WEU har indtil Spaniens og Portugals optagelse bestået af stater, som  

 selv besidder kernevåben eller har amerikanske kernevåben stationeret på  

 deres territorium.
WEU vil fortsat være et påvirkningsorgan for en særlig  

 markeret NATO-strategi, som mere eller mindre bevidst søger at marginalisere  

 de resterende mindre NATO-lande.
28. WEU domineres af stater som Forbundsrepublikken Tyskland, Frankrig og  

 Storbritannien, der i højere grad end Danmark er karakteriseret ved  

 omfattende militærapparater og ved en militær tradition.
I forbindelse med en  

 eventuel optagelse i WEU må Danmark - i lighed med Spanien og Portugal -  

 ventes at blive anmodet om at specificere, hvorledes det i detaljer vil  

 bidrage til at styrke det fælles forsvar af Vesteuropa.
Eventuel  

 deltagelse i WEU kan derfor øge det eksterne pres for en styrkelse af det  

 danske forsvar.
29. WEU er primært en forsvarsunion, der er blevet til i en bestemt  

 historisk situation med henblik på at imødegå en formodet sovjetisk trussel  

 mod Vesteuropa.
Unionen ser det stadig som sin hovedopgave at bidrage til at  

 løse denne opgave.
WEU er derfor ikke et specielt egnet forum for udvikling  

 af en europæisk sikkerhedspolitik, der tager hensyn til de nye afspændings-  

 og samarbejdsmuligheder i Europa.
30. WEU må primært betragtes som et politisk organ, der kan genoplives  

 eller stilles i bero efter de toneangivende vesteuropæiske staters behov.
Der  

 er således snarere tale om et politisk instrument til at løse eller  

 problematisere aktuelle spørgsmål og konflikter de vesteuropæiske lande  

 imellem end en bred forsvarsorganisation.
I overensstemmelse hermed er WEU  

 blevet opfattet som et egnet forum for afklaring af tysk-franske modsætninger  

 og samarbejdsrelationer eller som et redskab, visse europæiske stater kunne  

 anvende med henblik på at udøve politisk tryk på andre mindre alliancelande.  

 WEU vil - således som det ser ud for øjeblikket - ikke kunne fungere som en  

 europæisk søjle.
Vel er der fælles interesser mellem WEU-landene, men der  

 eksisterer også betydelige meningsforskelle.
Organisationen må således  

 primært betragtes som et debatorgan, hvor ingen afgørende beslutninger tages.
Underbilag 1 Det Sikkerheds- og Nedrustningspolitiske Udvalg Eksisterende fora for vesteuropæisk sikkerhedspolitisk samarbejde 1. Den Nordatlantiske Traktatorganisation (NATO) Stiftelsesår: 1949 Nuværende europæiske medlemmer: Belgien Danmark Frankrig Grækenland Island  

 Italien Luxembourg Nederlandene Norge Portugal Spanien Forenede Kongerige  

 Storbritannien og Nordirland Tyrkiet Forbundsrepublikken Tyskland.
2. Den Vesteuropæiske Union (WEU) Stiftelsesår: 1954 Nuværende medlemmer: Belgien Frankrig Italien Luxembourg Nederlandene  

 Portugal Spanien Forenede Kongerige Storbritannien og Nordirland  

 Forbundsrepublikken Tyskland.
3. Eurogruppen Stiftelsesår: 1968 Nuværende medlemmer: Belgien Danmark Grækenland Italien Luxembourg  

 Nederlandene Norge Portugal Spanien Forenede Kongerige Storbritannien og  

 Nordirland Tyrkiet Forbundsrepublikken Tyskland.
4. Det Europæiske Politiske Samarbejde (EPS) Stiftelsesår: 1970 Nuværende medlemmer: Belgien Danmark Frankrig Grækenland Irland Italien  

 Luxembourg Nederlandene Portugal Spanien Forenede Kongerige Storbritannien og  

 Nordirland Forbundsrepublikken Tyskland.
5. Independent European Programme Group (IEPG) Stiftelsesår: 1976 Nuværende medlemmer: Belgien Danmark Frankrig Grækenland Italien  

 Luxembourg Nederlandene Norge Portugal Spanien Forenede Kongerige  

 Storbritannien og Nordirland Tyrkiet Forbundsrepublikken Tyskland Skematisk oversigt over de eksisterende fora Underbilag 2 Det Sikkerheds- og Nedrustningspolitiske Udvalg Den Vesteuropæiske Union En platform om europæiske sikkerhedsinteresser (Haag, den 27. oktober 1987) (Uofficiel oversættelse) 1. Idet vi understreger vore landes bekendelse  

 til de principper, som vore demokratier hviler på, og besluttede på at bevare  

 en fred i frihed bekræfter vi, udenrigs- og forsvarsministrene fra WEU's  

 medlemsstater, igen den fælles skæbne, som binder vore lande.
2. Vi erindrer os forpligtelsen til at bygge en europæisk union i  

 overensstemmelse med Den Europæiske Fælles Akt, som vi alle underskrev som  

 medlemmer af Det Europæiske Fællesskab.
Vi er overbeviste om, at opbygningen  

 af et integreret Europa vil forblive ufuldstændig, så længe det ikke omfatter  

 sikkerhed og forsvar.
3. Et vigtigt middel til dette mål er den ændrede Bruxelles-traktat.
Denne  

 traktat markerede med sine vidtrækkende forpligtelser om kollektivt forsvar  

 et af de tidlige skridt på vejen mod europæisk enhed.
Den forudser også en  

 fremadskridende forbindelse med andre stater, der er inspirerede af de samme  

 idealer og opmuntrede af den samme beslutsomhed.
Vi betragter  

 revitaliseringen af WEU som et vigtigt bidrag til den bredere europæiske  

 enhedsproces.
 4. Vi har derfor til hensigt at udvikle en mere sammenhængende europæisk  

 forsvarsidentitet, som mere effektivt vil kunne omsætte de solidariske  

 forpligtelser i praksis, som vi har påtaget os ifølge den ændrede  

 Bruxelles-traktat og NATO-traktat.
 5. Vi værdsætter overordentligt den stadige involvering i denne  

 bestrædelse af WEU's parlamentariske forsamling, som er det eneste europæiske  

 parlamentariske forum med et traktatfæstet mandat til at diskutere alle  

 aspekter af sikkerhed, inklusive forsvar.
I.
Vores udgangspunkt er de gældende betingelser for europæisk sikkerhed 1. Europa forbliver i centrum af Øst-Vest-forbindelserne og forbliver et  

 delt kontinent 40 år efter afslutningen af anden verdenskrig.
De menneskelige  

 konsekvenser af denne deling forbliver uacceptable, selv om der er sket visse  

 konkrete fremskridt på bilateralt niveau og på basis af  

 Helsingfors-slutakten.
Vi skylder vore folk at overvinde denne situation og i  

 alle europæeres interesse at udforske mulighederne for yderligere  

 forbedringer, som måtte frembyde sig.
 2. Nye udviklinger i Øst-Vest-forholdet, specielt vedrørende våbenkontrol  

 og nedrustning, og også andre udviklinger, som for eksempel i den  

 teknologiske sfære, kan have vidtgående betydning for europæisk sikkerhed.
3. Vi har endnu ikke været vidne til nogen begrænsning i den militære  

 opbygning, som Sovjetunionen har opretholdt gennem så mange år.
Den  

 geografiske situation for Vesteuropa gør det specielt sårbart over for  

 Warszawapagtens overlegne konventionelle, kemiske og nukleare styrker.
Dette  

 er det fundamentale problem for europæisk sikkerhed.
Warszawapagtens  

 overlegne konventionelle styrker og dens evne til at gennemføre  

 overraskelsesangreb og storstilede offensive aktioner vækker i særlig grad  

 bekymring i denne sammenhæng.
4. De vesteuropæiske landes sikkerhed kan under disse betingelser kun  

 blive sikret ved nær forbindelse med vore nordamerikanske allierede.  

 Alliancesikkerheden er udelelig.
Partnerskabet mellem de to sider af Atlanten  

 hviler på det dobbelte grundlag af fælles værdier og interesser.
Ligesom de  

 nordamerikanske demokratiers engagement er vitalt for Europas sikkerhed, er  

 et frit, uafhængigt og stadig mere forenet Europa vitalt for Nordamerikas  

 sikkerhed.
5. Det er vores overbevisning, at Harmel-rapportens balancerede politik  

 forbliver gyldig.
Politisk solidaritet og tilstrækkelig militær styrke inden  

 for den atlantiske alliance, våbenkontrol, nedrustning og bestræbelser for  

 reel afspænding bliver ved med at være integrerende dele af denne politik.
 Militær sikkerhed og afspændingspolitik er ikke modsætninger, men  

 supplerer hinanden.
II.
Europæisk sikkerhed bør baseres på følgende kriterier:
 1. Det forbliver vort primære formål at forhindre enhver form for krig.  

 Det er vores formål at bevare vores sikkerhed ved at opretholde en  

 forsvarsmæssig beslutsomhed og militær kapacitet, som uden at stræbe efter  

 militær overvægt netop kan forhindre aggression og intimidering.
2. Under de øjeblikkelige omstændigheder, og så vidt vi kan forudse, er  

 der intet alternativ til den vestlige strategi med henblik på at forhindre  

 krig, som har sikret en fred i frihed i en enestående lang periode i Europas  

 historie.
For at være troværdig og effektiv må en afskrækkelses- og  

 forsvarsstrategi fortsat være baseret på en fyldestgørende blanding af  

 passende nukleare og konventionelle styrker, hvoraf kun det nukleare element  

 kan konfrontere en mulig aggression med en uacceptabel risiko.
3. Tilstedeværelsen af væsentlige amerikanske konventionelle og nukleare  

 styrker spiller en uerstattelig rolle for forsvaret af Europa.
De er de  

 håndgribelige udtryk for den amerikanske påtagne forpligtelse over for  

 forsvaret af Europa og tilvejebringer den uundværlige kobling med USA's  

 strategiske afskrækkelse.
 4. Europæiske styrker spiller en væsentlig rolle: den generelle  

 troværdighed af den vestlige afskrækkelses- og forsvarsstrategi kan ikke  

 opretholdes uden et betydeligt europæisk bidrag, ikke mindst fordi den  

 konventionelle ubalance berører Vesteuropas sikkerhed på en meget direkte  

 måde.
Europæerne har et betydeligt ansvar inden for både det konventionelle og  

 det nukleare forsvar.
På det konventionelle område repræsenterer  

 WEU-staternes styrker en afgørende del af Alliancens.
For så vidt angår de  

 nukleare styrker, som alle udgør en del af afskrækkelsen, er de  

 samarbejdsarrangementer, som visse medlemsstater opretholder med USA,  

 nødvendige for Europas sikkerhed.
Frankrigs og Storbritanniens uafhængige  

 styrker bidrager til den almindelige afskrækkelse og sikkerhed.
5. Våbenkontrol og nedrustning er en integrerende del af Vestens  

 sikkerhedspolitik og ikke et alternativ hertil.
Våbenkontrol og nedrustning  

 bør føre til en stabil styrkebalance på det laveste niveau, som er foreneligt  

 med vores sikkerhed.
Våbenkontrolpolitikken bør i lighed med vores  

 forsvarspolitik tage hensyn til de specielle europæiske sikkerhedsinteresser  

 i en situation, som stadig udvikler sig.
Den må være overensstemmende med  

 opretholdelsen af Alliancens strategiske enhed og bør ikke udelukke tættere  

 europæisk forsvarssamarbejde.
Våbenkontrolaftaler må effektivt kunne  

 verificeres og stå for tidens prøvelser. Øst og Vest har en fælles interesse  

 i at opnå dette.
III.
WEU's medlemsstater agter fuldt ud at vedstå deres forpligtelser a.
Hvad angår Vestens forsvar 1. Vi erindrer om de fundamentale forpligtelser i artikel V i den ændrede  

 Bruxelles-traktat til at yde al den militær og anden hjælp og bistand, som vi  

 har mulighed for, i tilfælde af et væbnet angreb på enhver af os.
Denne  

 pligt, som afspejler vores fælles skæbne, styrker vore forpligtelser i medfør  

 af Den Atlantiske Alliance, som vi alle tilhører, og som vi er besluttede på  

 at bevare.
2. Det er vor overbevisning, at et mere forenet Europa vil yde et stærkere  

 bidrag til Alliancen til fordel for Vestens sikkerhed under eet.
Dette vil  

 styrke den europæiske rolle i Alliancen og sikre et grundlag for et  

 balanceret partnerskab over Atlanten.
Vi er besluttede på at styrke  

 Alliancens europæiske søjle.
 3. Det er vores faste hensigt hver især at bære vores andel af det fælles  

 forsvar både på det konventionelle og på det nukleare område i  

 overensstemmelse med de principper for risiko- og byrdefordeling, som er  

 fundamentale for det allierede sammenhold.
 - På det konventionelle område vil vi alle fortsat gøre vores del i de  

 løbende bestræbelser for forbedring af forsvaret.
 - På det nukleare område vil vi også fortsat gøre vores del: nogle af os  

 gennem passende samarbejdsarrangementer med USA; Storbritannien og Frankrig  

 ved fortsat opretholdelse af uafhængige nukleare styrker, hvis troværdighed  

 de er fast besluttede på at fastholde.
 4. Vi agter at fortsætte bestræbelser for europæisk integration, herunder  

 sikkerhed og forsvar, og yde et mere effektivt bidrag til Vestens fælles  

 forsvar.
Med henblik herpå vil vi - sikre, at vores faste hensigt om at forsvare enhver medlemsstat ved dens  

 grænser bliver gjort utvetydig klar gennem passende arrangementer, - forbedre vore konsultationer og udstrække vort samarbejde i forsvars- og  

 sikkerhedsspørgsmål samt undersøge alle praktiske skridt med henblik herpå, - gøre bedst mulig brug af eksisterende institutionelle mekanismer for at  

 inddrage forsvarsministrene og deres repræsentanter i WEU's arbejde, - drage omsorg for, at omfanget af hvert enkelt lands bidrag til det  

 fælles forsvar nøje svarer til dets formåen, - bestræbe os for en mere effektiv udnyttelse af forhåndenværende  

 ressourcer, bl.a. gennem udvidet bilateralt og regionalt militært samarbejde,  

 forfølge vore bestræbelser for at opretholde en teknologisk avanceret  

 industriel base i Europa samt intensivere våbensamarbejdet, - samordne vores politik vedrørende kriser uden for Europa, for så vidt  

 som de måtte berøre vore sikkerhedsinteresser.
 5. Idet vi lægger vægt på det vitale bidrag til fælles sikkerhed og  

 forsvar fra dem af Alliancens medlemmer, som ikke er medlemmer af WEU, vil vi  

 fortsat holde dem underrettede om vore aktiviteter.
b.
Hvad angår våbenkontrol og nedrustning 1. Vi vil forfølge en aktiv våbenkontrol- og nedrustningspolitik med det  

 formål at påvirke den fremtidige udvikling på en sådan måde, at sikkerheden  

 forøges, og at fostre stabilitet og samarbejde i hele Europa.
Alliancens  

 urokkelighed, samhørighed og nære konsultationer mellem alle de allierede  

 forbliver af væsentlig betydning, hvis konkrete resultater skal nås.
 2. Vi er forpligtede til at gå mere i detaljer med vores omfattende  

 koncept for våbenkontrol og nedrustning i overensstemmelse med Alliancens  

 erklæring af 12. juni 1987, og vi vil arbejde inden for rammerne af dette  

 koncept, som det specielt er fastlagt i denne erklærings paragraffer 7 og 8.  

 En aftale mellem USA og Sovjetunionen om den globale afskaffelse af  

 landbaserede INF-missiler med en rækkevidde på mellem 500 og 5.500 km vil  

 udgøre et vigtigt element i et sådant koncept.
3. Ved forfølgelsen af et sådant koncept vil vi udforske alle muligheder  

 for at gøre yderligere fremskridt med våbenreduktioner, der er forenelige med  

 vore prioriteter, mens vi holder os for øje, at arbejdet på dette område  

 rejser komplekse og indbyrdes forbundne spørgsmål.
Vi vil vurdere dem sammen,  

 samtidig med at vi erindrer os de politiske og militære krav til vores  

 sikkerhed og til fremskridt i de forskellige forhandlinger.
c.
Hvad angår Øst-Vest-dialog og samarbejde 1. Det fælles ansvar for alle europæere er ikke blot at bevare freden, men  

 at udforme den konstruktivt.
Helsingfors-slutakten tjener fortsat som vores  

 ledetråd mod opfyldelsen af det mål gradvis at overvinde delingen af Europa.  

 Vi vil derfor fortsat gøre fuld brug af CSCE-processen med henblik på at  

 fremme et omfattende samarbejde mellem alle deltagende stater.
2. De muligheder, der er indeholdt i Slutakten, bør udforskes  

 fuldstændigt.
Vi har derfor til hensigt:
- at søge at forøge gennemskueligheden af de militære potentialer og  

 aktiviteter samt den adfærdsmæssige forudsigelighed i overensstemmelse med  

 Stockholm-dokumentet fra 1986 ved hjælp af yderligere tillidskabende  

 foranstaltninger, - kraftigt at forfølge vore anstrengelser for at tilvejebringe fuld  

 respekt for menneskerettighederne, uden hvilke ingen ægte fred er mulig, - at skabe nye, gensidigt fordelagtige muligheder inden for økonomi,  

 teknologi, videnskab og miljøbeskyttelse, - at opnå flere muligheder for, at folk i hele Europa kan bevæge sig frit  

 og kan udveksle meninger og information, og for at intensivere kulturelle  

 udvekslinger, og derved fremme konkrete forbedringer til bedste for alle folk i Europa.
Det er vort mål at fremme europæisk integration.
I dette perspektiv vil vi  

 fortsætte vore bestræbelser for at opnå et tættere sikkerhedspolitisk  

 samarbejde under opretholdelse af koblingen med USA og sikring af  

 betingelserne for lige sikkerhed i Alliancen som helhed.
Vi er vidende om den fælles arv for vort delte kontinent, hvis folk har  

 lige ret til at leve i fred og frihed.
Det er derfor, at vi er fast  

 besluttede på at gøre alt, hvad der står i vores magt, for at nå det endelige  

 mål, som er en retfærdig og vedvarende fredelig tilstand i Europa.
Bilag 3 Pressekommunike Erklæring fra stats- og regeringscheferne, der deltog i Det Nordatlantiske  

 Råds møde i Bryssel den 29.-30. maj 1989 (Uofficiel oversættelse) 40 års succes med NATO 1. Nu hvor vor Alliance fejrer sit 40-års-jubilæum, kan vi måle dens  

 resultater med stolthed.
Grundlagt i svære tider for at betrygge vor  

 sikkerhed har den bestået fire årtiers prøver og har gjort det muligt for  

 vore lande i frihed at nyde en af de længste freds- og velstandsperioder i  

 deres historie.
Alliancen har været et grundlæggende element af stabilitet og  

 samarbejde.
Det er frugterne af et partnerskab baseret på varige fælles  

 værdier og interesser samt enighed om formålet.
2. Vort møde finder sted på et tidspunkt præget af hidtil usete  

 forandringer og muligheder.
Tiden er nu inde til at se fremad for at udstikke  

 vor Alliances kurs og for at fastsætte vor dagsorden for fremtiden.
En forandringens tid 3. I vor verden under hastig forandring, hvor ideer med stadig større  

 lethed overskrider grænser, bliver demokratiets og frihedens styrke og  

 resultater stadig mere åbenbare.
Den manglende evne hos undertrykkende  

 systemer til at tilfredsstille deres befolkningers stræben er blevet lige så  

 åbenlys.
4. I Sovjetunionen er vigtige forandringer på vej.
Vi byder de  

 igangværende reformer velkommen, der allerede har ført til større åbenhed,  

 forbedret respekt for menneskerettighederne, aktiv deltagelse af den enkelte  

 samt nye holdninger i udenrigspolitikken.
Men der står endnu meget tilbage at  

 udrette.
Vi ser stadig frem til den fulde gennemførelse af den erklærede  

 ændring af prioriteringerne i tildelingen af økonomiske ressourcer fra den  

 militære til den civile sektor.
Dersom reformerne opretholdes, vil de styrke  

 udsigterne til grundlæggende forbedringer af Øst-Vest-forholdet.
5. Vi byder ligeledes de markante fremskridt i visse af Østeuropas lande  

 velkommen, i retning af at oprette mere demokratiske institutioner, friere  

 valg og større politisk pluralisme og økonomiske valgmuligheder.
Imidlertid  

 ser vi med beklagelse på, at visse østeuropæiske regeringer har valgt at  

 ignorere denne reformtendens og fortsætter med alt for ofte at krænke  

 menneskerettighederne og de grundlæggende friheder.
At forme fremtiden 6. Vor vision om en retfærdig, human og demokratisk verden har altid båret  

 denne Alliances politik.
De forandringer, der nu finder sted, bringer os  

 nærmere til en virkeliggørelse af denne vision.
7. Vi ønsker at overvinde den smertelige deling af Europa, som vi aldrig  

 har accepteret.
Vi ønsker at bevæge os ud over efterkrigsperioden.
På  

 grundlag af fremdriften i det forøgede samarbejde i dag og morgendagens  

 fælles udfordringer søger vi at skabe en ny politisk fredsorden i Europa.
Vi  

 vil arbejde som allierede for at gribe alle muligheder for at nå dette mål.  

 Men succes i den sidste ende afhænger ikke af os alene.
 Vor rettesnor for at følge denne kurs vil være Harmel-rapportens politik i  

 dens to fremgangsmåder, der kompletterer og gensidigt styrker hinanden:  

 tilstrækkelig militær styrke og politisk solidaritet og, på dette grundlag,  

 søgen efter konstruktiv dialog og samarbejde, herunder våbenkontrol, som  

 middel til at tilvejebringe en retfærdig og varig fredelig orden i Europa.
 8. Alliancens langsigtede mål er:
- at sikre, at krige og intimidering af enhver art i Europa og Nordamerika  

 forhindres, og at militær aggression er en udvej, som ingen regering  

 rationelt kan overveje eller håbe på at kunne gennemføre med held, og derved  

 at lægge grundlaget for en verden, hvor militære styrker alene består for at  

 bevare deres landes uafhængighed og territoriale integritet, således som det  

 altid har været tilfældet for de Allieredes vedkommende; - at etablere et nyt mønster af forbindelser mellem landene i Øst og Vest,  

 hvori ideologiske og militære modsætningsforhold erstattes af samarbejde,  

 tillid og fredelig konkurrence, og hvori menneskerettigheder og politiske  

 friheder garanteres fuldt ud og nydes af alle individer.
9. Inden for vort bredere ansvar som stats- og regeringschefer er vi  

 tillige forpligtede til - at stræbe efter et internationalt samfund, der bygger på lovens grund,  

 og hvor alle nationer slutter sig sammen om at mindske spændingene i verden,  

 at bilægge stridigheder fredeligt og at søge løsninger på de spørgsmål af  

 almen betydning, herunder fattigdom, social uretfærdighed og miljøet, af  

 hvilke vor fælles skæbne afhænger.
At opretholde vort forsvar 10. Der må arbejdes for freden; den kan aldrig tages for givet.
Det stærkt  

 forbedrede Øst-Vest-politiske klima frembyder håb om en varig og stabil fred,  

 men erfaringen belærer os om, at vi må forblive beredte.
Vi kan ikke se bort  

 fra hverken Warszawapagtlandenes muligheder for offensive militære handlinger  

 eller de mulige faremomenter, der skyldes alvorlig politisk belastning eller  

 krise.
11. En stærk og forenet Alliance vil fortsat være grundlæggende ikke blot  

 for vore landes sikkerhed, men også for den politik hos os at støtte  

 politiske forandringer.
Den er grundlaget for yderligere succesrige  

 forhandlinger om våbenkontrol og om forholdsregler til at styrke den  

 gensidige tillid gennem forbedret gennemskuelighed og forudsigelighed.  

 Militær sikkerhed og en politik med sigte på at mindske spændinger såvel som  

 på at løse underliggende politiske meningsforskelle er ikke modstridende, men  

 komplementære.
Et troværdigt forsvar, der hviler på princippet om  

 sikkerhedens udelelighed for alle medlemslande, vil således fortsat være  

 afgørende for vore fælles bestræbelser.
12. I overskuelig fremtid er der intet alternativ til Alliancens strategi  

 for krigsforebyggelse.
Den er en afskrækkelsesstrategi, der hviler på en  

 passende blanding af tilstrækkelige og effektive nukleare og konventionelle  

 styrker, der fortsat vil blive holdt ajour, hvor dette måtte være nødvendigt.  

 Vi må sikre disse styrkers levedygtighed og troværdighed, medens vi  

 fastholder dem på det lavest mulige niveau, der er foreneligt med vore  

 sikkerhedsbehov.
13. Tilstedeværelsen af nordamerikanske konventionelle og nukleare styrker  

 i Europa forbliver af vital betydning for Europas sikkerhed, ligesom Europas  

 sikkerhed er af vital betydning for Nordamerikas.
Opretholdelse af dette  

 forhold kræver, at de Allierede opfylder deres afgørende forpligelser til  

 støtte for det fælles forsvar.
Hvert af vore lande vil i overensstemmelse  

 hermed påtage sig sin rimelige andel af det atlantiske partnerskabs risici,  

 roller og ansvar.
En voksende europæisk politisk enhed kan føre til en  

 forstærket europæisk bestanddel i vore fælles sikkerhedsbestræbelser og i  

 deres effektivitet.
Det vil være afgørende for disse bestræbelsers succes, at  

 vi gør så effektiv brug som muligt af de ressourcer, der stilles til rådighed  

 for vor sikkerhed.
Til dette formål vil vi søge den størst mulige  

 effektivitet af vore forsvarsprogrammer og tilstræbe løsninger inden for  

 områderne økonomisk politisk og handelspolitik, når vort forsvar berøres  

 deraf.
Vi vil også fortsat beskytte vore teknologiske muligheder gennem  

 effektive eksportkontrolforanstaltninger vedrørende afgørende strategiske  

 varer.
Initiativer vedrørende våbenkontrol 14. Våbenkontrol har altid været en bestanddel af Alliancens  

 sikkerhedspolitik og dens samlede holdning til Øst-Vest-forholdet, fast  

 forankret i den bredere politiske sammenhæng, inden for hvilken vi tilstræber  

 at forbedre dette forhold.
 15. De Allierede har til stadighed taget føringen med hensyn til at  

 udvikle begrebsgrundlaget for våbenkontrol og har påpeget områder, hvor de  

 forhandlende parter har haft fælles interesse i at opnå et gensidigt  

 tilfredsstillende resultat under varetagelse af alles legitime  

 sikkerhedsinteresser.
16. Der er blevet gjort historiske fremskridt i de seneste år, og vi ser  

 nu udsigter til yderligere væsentlig fremgang.
I vor beslutsomme indsats for  

 at mindske den overdrevne vægt af den militære faktor i Øst-Vest-forholdet og  

 for i stigende grad at erstatte konfrontation med samarbejde kan vi nu fuldt  

 ud udnytte våbenkontrollens muligheder som et instrument i forandringens  

 tjeneste.
17. Vi opfordrer medlemmerne af Warszawa-pagtorganisationen til at slutte  

 sig til os i fremskyndede bestræbelser for at undertegne og iværksætte en  

 aftale, som vil forøge sikkerheden og stabiliteten i Europa gennem en  

 reduktion af de konventionelle væbnede styrker.
For at gribe den enestående  

 mulighed, der er for hånden, har vi til hensigt at fremlægge et forslag, der  

 vil uddybe og udvide de forslag, som vi lagde på bordet ved åbningen af  

 CFE-forhandlingerne den 9. marts (*). Vi vil - nedfælde enighed på grundlag af de overgrænser, der allerede er  

 foreslået i Wien, for kampvogne, pansrede troppetransportkøretøjer og  

 artilleripjecer, som de to alliancer besidder i Europa, idet alt  

 tilbagetrukket materiel skal tilintetgøres.
Overgrænserne for kampvogne og  

 pansrede mandskabsvogne skal bygge på de forslag, der allerede er fremlagt i  

 Wien; de definitionsmæssige spørgsmål i forbindelse med artilleripjecerne  

 udestår det at løse; - udvide vort nuværende forslag til også at indbefatte reduktioner på  

 begge sider ned til ens overgrænser på et niveau 15 pct. under Alliancens  

 nuværende beholdning af helikoptere og af alle landbaserede kampfly i zonen  

 fra Atlanten til Ural, idet alt tilbagetrukket materiel skal tilintetgøres; - foreslå en 20 pct.s nedskæring i kampstyrken af de amerikanske  

 stationerede tropper og en heraf følgende overgrænse på ca. 275.000 for  

 amerikansk og sovjetisk personel i land- og luftstyrker stationeret uden for  

 nationalt territorium i zonen fra Atlanten til Ural.
Denne overgrænse  

 indebærer, at Sovjetunionen reducerer sine styrker i Østeuropa med ca.  

 325.000 mand.
Tilbagetrukne amerikanske og sovjetiske styrker skal  

 demobiliseres; - tilstræbe en sådan aftale inden for seks måneder til et år og gennemføre  

 reduktionerne før 1992 eller 1993. I overensstemmelse hermed har vi  

 instrueret Alliancens arbejdsgruppe på højt niveau for konventionel  

 rustningskontrol om at færdiggøre den videre udarbejdelse af dette forslag,  

 herunder dets verifikationselementer, således at det kan fremlægges ved  

 åbningen af den tredje runde af CFE-forhandlingerne, der begynder den 7.  

 september 1989.
18. Vi anser præsident Bush's opfordring til et »åben  

 himmel«-regime for et vigtigt initiativ, der har til hensigt at forbedre  

 tilliden mellem staterne gennem rekognosceringsflyvninger og at bidrage til  

 gennemsigtighed i militære aktiviteter, til våbenkontrol og til  

 offentlighedens bevidstgørelse.
Det vil blive underkastet grundige studier og  

 vidtrækkende konsultationer.
19. I overensstemmelse med de principper og målsætninger, der er opstillet  

 i vort »Omfattende Koncept for Våbenkontrol og Nedrustning«, som vi  

 har vedtaget under dette møde, vil vi forsætte med at anvende våbenkontrol  

 som et middel til at forøge sikkerheden og stabiliteten på det lavest mulige  

 niveau af væbnede styrker og at styrke tilliden gennem yderligere  

 hensigtsmæssige forholdsregler.
Vi har allerede demonstreret vort engagement  

 i disse mål: såvel gennem forhandlinger som gennem ensidige handlinger, der  

 siden 1979 har ført til reduktioner på mere end en tredjedel af de nukleare  

 beholdninger, der er tildelt SACEUR i Europa.
I retning af et udbygget partnerskab 20. Nu hvor Alliancen går ind i sit femte årti, vil vi besvare  

 udfordringen til at forme vort indbyrdes forhold på en sådan måde, at det  

 svarer til de nye politiske og økonomiske realiteter i 1990'erne.
Når vi gør  

 det, erkender vi, at grundlaget for vor sikkerhed og vor velstand - og for  

 vore håb om bedre forhold mellem Øst og Vest - er og vil forblive det tætte  

 sammenhold mellem Europas og Nordamerikas lande, der er knyttet sammen af  

 deres fælles værdier og demokratiske institutioner lige så meget som af deres  

 fælles sikkerhedsinteresser.
21. Vort fællesskab er levende, og det udvikler sig.
Den styrke og  

 stabilitet, der vokser frem af vore transatlantiske bånd, udgør et fast  

 grundlag for at nå såvel vor langsigtede vision som vore mål for den  

 umiddelbare fremtid.
Vi erkender, at vore fælles opgaver overstiger  

 ressourcerne hos enten Europa eller Nordamerika alene.
22. I denne sammenhæng byder vi udviklingen af en stadig stærkere og mere  

 sammenhængende europæisk identitet, herunder på sikkerhedsområdet, velkommen.  

 Den proces, som vi er vidner til i dag, frembyder et eksempel på  

 fremadskridende integration, der lader århundredgamle komflikter langt bag  

 sig.
Den åbner vejen for et mere modent og afbalanceret transatlantisk  

 partnerskab og udgør et af grundlagene for Europas fremtidige struktur.
23. For at sikre fortsat succes for vore bestræbelser er vi enedes om - at styrke vor politiske konsultationsproces og, hvor det måtte være  

 hensigtsmæssigt, vor koordination, og vi har instrueret Rådet i permanent  

 samling om at overveje metoder til yderligere forbedring heraf; - at udvide omfanget og intensiteten af vor indsats for at sikre, at vore  

 respektive fremgangsmåder over for problemer, der berører vor fælles  

 sikkerhed, er komplementære og understøtter hinanden; - at forny vor støtte til vore økonomisk mindre velstillede partnere og at  

 genbekræfte vort mål: at forbedre det nuværende niveau for samarbejde og  

 bistand; - at fortsætte med i de relevante fora at arbejde for mere handelsmæssigt,  

 monetært og teknologisk samarbejde og at sørge for, at ingen hindringer  

 hæmmer et sådant samarbejde.
At overvinde Europas deling 24. Nu må vore bestræbelser for at overvinde Europas deling mere end nogen  

 sinde tage fat om de tilgrundliggende politiske årsager.
Derfor vil vi alle  

 fortsætte med at forfølge en omfattende fremgangsmåde, der indbefatter de  

 mange dimensioner på Øst-Vest-dagsordenen.
I tråd med vore værdier lægger vi  

 overordnet vægt på grundlæggende friheder for folkene i Østeuropa.
Disse er  

 ligeledes nøgleelementer for at styrke stabilitet og sikkerhed for alle  

 stater og for at garantere varig fred på kontinentet.
25. CSCE-processen omfatter vor vision om et fredeligt og mere  

 konstruktivt forhold mellem alle deltagende stater.
Vi har til hensigt at  

 udvikle den yderligere og gøre den fuldest mulige brug deraf.
Vi anerkender fremskridt i nogle af Østlandenes gennemførelse af  

 CSCE-forpligtelserne.
Men vi opfordrer dem alle til at anerkende og fuldt ud  

 gennemføre de forpligtelser, som alle CSCE-stater har accepteret.
Vi vil  

 påberåbe os CSCE-mekanismerne - således som de senest er blevet vedtaget i  

 Wien-slutdokumentet - og bestemmelserne i andre internationale aftaler for at  

 bringe alle Østlande til:
- i lov og praksis at knæsætte menneskerettighederne og de friheder, der  

 er aftalt i internationale pagter og i CSCE-dokumenterne, for således at  

 tilvejebringe fremskridt i retning af retsstatssystemet; - at nedrive de mure, der skiller os fysisk og politisk, at forenkle  

 grænsepassage, at forøge antallet af grænseovergangssteder og at tillade fri  

 udveksling af personer, oplysninger og tanker; - at sikre, at folk ikke med væbnet magt hindres i at krydse de grænser og  

 skillelinjer, som vi deler med Østlandene, under udøvelse af deres ret til at  

 forlade ethvert land, herunder deres eget; - i lov og praksis at respektere alle menneskers ret til i hvert land frit  

 og periodisk at bestemme arten af den regering, de ønsker at have; - at sørge for, at deres folk gennem deres valgte myndigheder kan  

 bestemme, hvilke forbindelser de ønsker at have med andre lande; - at tilstå de ægte økonomiske friheder, der iboende er knyttede til  

 individets rettigheder; - at udvikle gennemsigtighed, især i militære anliggender, i en stræben  

 efter større gensidig forståelse og beroligelse.
26. Situationen i og omkring Berlin er en essentiel bestanddel af  

 Øst-Vest-forholdet.
Alliancen erklærer sit engagement i et frit og velstående  

 Berlin og i at opnå forbedringer for byen, især via det allierede  

 Berlin-initiativ.
Den mur, der deler byen, er et uantageligt symbol på  

 Europas deling.
Vi søger en fredstilstand i Europa, i hvilken det tyske folk  

 kan genvinde sin enhed gennem fri selvbestemmelse.
Vor skitse for samarbejde 27. Vi har for vort vedkommende i dag atter bekræftet, at Alliancen må og  

 vil genforstærke sine egne bestræbelser for at overvinde Europas deling og at  

 udforske alle tilgængelige veje for samarbejde og dialog.
Vi støtter åbningen  

 af de østlige samfund og opmuntrer til reformer, der sigter mod positive  

 politiske, økonomiske og menneskeretlige udviklinger.
Håndgribelige skridt i  

 retning af ægte politiske og økonomiske reformer forbedrer mulighederne for  

 et bredt samarbejde, medens en fortsat nægtelse af grundlæggende friheder  

 ikke kan andet end have en negativ virkning.
Vor fremgangsmåde anerkender, at  

 hvert land er enestående og må behandles ud fra egne forudsætninger.
Vi  

 anerkender tillige, at det i alt væsentligt påhviler landene i Øst selv at  

 løse deres problemer gennem reformer indefra.
Men vi kan også spille en  

 konstruktiv rolle inden for vor Alliances rammer såvel som i vore respektive  

 bilaterale forhold og i internationale organisationer, hvor det måtte være  

 hensigtsmæssigt.
 28. Til dette formål er vi blevet enige om følgende fælles dagsorden for  

 fremtiden:
- efterhånden som mulighederne frembyder sig, vil vi udvide omfanget af  

 vore kontakter og vort samarbejde til at dække en bred vifte af spørgsmål,  

 som er af betydning for såvel Øst som Vest.
Vort mål er en vedvarende indsats  

 tilpasset specifikke opgaver, der vil hjælpe til med at uddybe åbenheden og  

 fremme demokratiet i Østlandene og således bidrage til at etablere en mere  

 stabil fred i Europa; - vi vil i særdeleshed forfølge udvidede kontakter mellem individer i Øst  

 og Vest uden for regeringskredse.
Disse kontakter bør omfatte alle udsnit af  

 vore samfund, men i særdeleshed unge mennesker, som skal bære ansvaret for at  

 fortsætte vore fælles bestræbelser; - vi vil søge udvidede økonomiske og handelsmæssige forbindelser med  

 Østlandene på grundlag af kommercielt sunde vilkår, fælles interesse og  

 gensidighed.
Sådanne forbindelser bør også tjene til at anspore til virkelige  

 økonomiske reformer og således lette vejen for en forøget integration af  

 Østlandene i det internationale handelssystem; - vi har til hensigt gennem forøget samarbejde at demonstrere, at  

 demokratiske institutioner og økonomisk valgfrihed skaber de bedst mulige  

 betingelser for økonomiske og sociale fremskridt.
Udviklingen af sådanne åbne  

 systemer vil lette samarbejdet og som en følge deraf gøre dets frugter mere  

 tilgængelige; - en vigtig opgave for vort samarbejde vil blive at udvikle metoder til at  

 udstrække vestlige erfaringer og knowhow til Østlandene på en sådan måde, at  

 det svarer til og fremmer positive forandringer.
Udvekslinger på tekniske og  

 ledelsesmæssige felter, etablering af samarbejdende træningsprogrammer,  

 udvidelse af den uddannelsesmæssige, videnskabelige og kulturelle  

 udvekslingsvirksomhed frembyder alt sammen muligheder, der endnu ikke er  

 udtømte; - lige så vigtigt vil det være at integrere de østeuropæiske lande mere  

 fuldstændigt i bestræbelserne for at besvare den moderne verdens sociale,  

 miljømæssige og teknologiske udfordringer, hvor fælles interesser bør vinde  

 sejr.
I overensstemmelse med vor bekymring for verdensomspændende  

 udfordringer vil vi tilstræbe at engagere Østlandene i samarbejdsstrategier  

 på sådanne områder som miljø, terrorisme og narkotika. Østlig vilje til at  

 deltage konstruktivt i behandingen af sådanne problemer vil hjælpe yderligere  

 samarbejde på vej også på andre områder; - forståelse mellem Øst og Vest kan kun udvides, dersom vore respektive  

 samfund vinder øget viden om hinanden og kan kommunikere effektivt.
For at  

 opmuntre til en forøgelse af sovjetiske og østlige studier ved læreanstalter  

 i vore lande og af tilsvarende studier i Østlandene er vi rede til at  

 etablere et stipendieprogram, der skal fremme studiet af vore demokratiske  

 institutioner, hvortil kandidater indbydes fra såvel Øst- som Vesteuropa og  

 Nordamerika.
Verdensomspændende udfordringer 29. Udviklinger rundt om i verden, der berører vore sikkerhedsinteresser,  

 er legitime anliggender for konsultationer og, hvor det måtte være  

 hensigtsmæssigt, for koordination mellem os indbyrdes.
Vor sikkerhed skal ses  

 i en bredere sammenhæng end alene beskyttelse mod krig.
30. Regionale konflikter vækker fortsat betydelig bekymring.  

 Alliancemedlemmernes koordinerede indsats har på det seneste bidraget til at  

 bilægge nogle af verdens farligste og længstvarende stridigheder.
Vi håber,  

 at Sovjetunionen i stigende grad vil arbejde sammen med os om positive og  

 praktiske skridt i retning af diplomatiske løsninger på de konflikter, der  

 fortsat tynger det internationale samfund.
 31. Vi vil søge at inddæmme de nylig opståede sikkerhedstrusler og de  

 destabiliserende konsekvenser, der skyldes den ukontrollerede spredning og  

 anvendelse af moderne militær teknologi.
32. I henhold til ånden i Washington-traktatens artikel 2 vil vi i  

 stigende grad blive nødt til at tage problemer op verden rundt, der har  

 sammenhæng med vor sikkerhed, især miljønedbrydning, ressourcekonflikter og  

 alvorlige økonomiske uligheder.
Vi vil søge at gøre dette via de  

 hensigtsmæssige multilaterale fora i det bredest mulige samarbejde med andre  

 stater.
 33. Vi vil hver især yderligere udvikle vort nære samarbejde med de andre  

 industrialiserede demokratier, hvis mål og politik er i slægt med vore.
 34. Vi vil fordoble vor indsats inden for et genoplivet Forenede Nationer  

 og derved styrke dets rolle i konfliktbilæggelse og fredsbevarelse samt i  

 dets bredere bestræbelser for verdensfreden.
Vor »tredje dimension« 35. I overbevisning om det livsnødvendige behov for internationalt  

 samarbejde inden for videnskab og teknologi og om dettes gunstige virkning på  

 den globale sikkerhed har vi gennem adskillige tiår opretholdt  

 allianceprogrammer for videnskabeligt samarbejde.
I erkendelse af betydningen  

 af at sikre miljøet har vi ligeledes i Komiteen for det Moderne Samfunds  

 Udfordringer arbejdet sammen om miljøspørgsmål.
Disse aktiviteter har vist  

 bredden i vore fælles bestræbelser.
Vi har til hensigt at give vore  

 programmer større gennemslagskraft med nye initiativer på disse felter.
Alliancens fremtid 36. Vi, lederne af 16 frie og demokratiske lande, har viet os til  

 Alliancens mål, og vi har forpligtet os på at arbejde i samstemmighed for  

 deres fortsatte opfyldelse.
37. På dette tidspunkt, hvor de internationale forhold tegner sig så  

 lovende som ikke før set, vil vi besvare de håb, som frembyder sig.
Alliancen  

 vil fortsat tjene som hjørnestenen i vor sikkerhed, vor fred og vor frihed.  

 Sikkert hvilende på dette grundlag vil vi strække hånden frem til dem, der er  

 villige til at slutte sig til os og udforme en mere stabil og fredelig  

 omverden i vore samfunds tjeneste.
 Note:
 (*) Frankrig benytter denne lejlighed til at erindre om, at det, eftersom  

 mandatet for Wien-forhandlingerne udelukker kernevåben, fastholder fuld  

 bedømmelses- og beslutningsfrihed med hensyn til de ressourcer, der bidrager  

 til gennemførelse af dets uafhængige nukleare afskrækkelsesstrategi.
Bilag 4 Pressekommunike Et omfattende koncept for våbenkontrol og nedrustning vedtaget af stats-  

 og regeringscheferne på mødet i Det Nordatlantiske Råd i Bruxelles den  

 29.-30. maj 1989 (Uofficiel oversættelse) I Reykjavik i juni 1987 erklærede ministrene, at  

 de våbenkontrolproblemer, som Alliancen stod over for, gav anledning til  

 komplicerede og indbyrdes forbundne problemstillinger, der måtte behandles  

 under eet med henblik på såvel de samlede fremskridt i  

 våbenkontrolforhandlingerne som de krav, Alliancens sikkerhed og  

 afskrækkelsesstrategi stiller.
De pålagde derfor deres faste repræsentanter i  

 Rådet i samarbejde med de relevante militære myndigheder at »gøre sig  

 overvejelser om den videre udvikling af et omfattende koncept for  

 våbenkontrol og nedrustning«.
 Den følgende rapport, der er udarbejdet af Rådet på grundlag af dette  

 mandat, blev vedtaget af stats- og regeringscheferne på mødet i Det  

 Nordatlantiske Råd i Bruxelles den 29.-30. maj 1989.
I.
Indledning 1. Alliancens overordnede mål er at bevare fred i frihed, at forhindre  

 krig og at etablere en retfærdig og varig fredelig orden i Europa.
De  

 allieredes politik med dette formål blev fastlagt i Harmel-rapporten i 1967.  

 Den er fortsat gældende.
I henhold til rapporten er det Den Nordatlantiske  

 Alliances »første opgave at opretholde en tilstrækkelig militær styrke  

 og politisk solidaritet for at afskrække fra aggression og andre former for  

 pression samt at forsvare medlemslandenes territorier, dersom aggression  

 skulle finde sted«.
På dette grundlag kan Alliancen udføre sin  

 »anden opgave, at fortsætte bestræbelserne i retning af et mere stabilt  

 forhold, under hvilket de bagvedliggende politiske spørgsmål kan løses«.  

 Som rapporten fastslog, er militær sikkerhed og en politik, der tager sigte  

 på at reducere spændingerne, »ikke modstridende, men  

 komplementære«.
I overensstemmelse med disse principper er de allierede  

 stats- og regeringschefer enige om, at våbenkontrol er en integreret del af  

 Alliancens sikkerhedspolitik.
2. Mulighederne for en frugtbar Øst-Vest-dialog er blevet væsentligt  

 forbedret i de seneste år.
Der forekommer nu mere positive betingelser for  

 fremskridt i retning af at nå Alliancens mål.
De allierede er besluttede på  

 at udnytte denne mulighed.
De vil fortsat arbejde såvel med symptomerne på  

 som med årsagerne til den politiske spænding på en sådan måde, at alle  

 berørte staters legitime sikkerhedsinteresser respekteres.
3. Opnåelse af den varige fredelige orden, som de allierede tilstræber,  

 vil forudsætte, at den unaturlige opdeling af Europa, og i særdeleshed af  

 Tyskland, bringes til ophør, og at Helsingfors-slutaktens bestemmelser om, at  

 alle staters suverænitet og territoriale integritet samt folkenes ret til  

 selvbestemmelse respekteres, og at alle individers rettigheder, herunder  

 deres ret til politisk selvbestemmelse, beskyttes.
Alliancens medlemmer  

 lægger følgelig afgørende vægt på yderligere fremskridt inden for Konferencen  

 om Sikkerhed og Samarbejde i Europa (CSCE), der tjener som ramme til fremme  

 af en fredelig udvikling i Europa.
4. CSCE-processen udgør et middel til at fremme et stabilt og konstruktivt  

 Øst-Vest-forhold gennem en forøgelse af kontakterne mellem folkene, gennem  

 bestræbelser for at sikre, at de grundlæggende rettigheder og friheder  

 respekteres i lovmæssig og praktisk sammenhæng, gennem fremme af politiske  

 udvekslinger og gensidigt givtigt samarbejde over en bred vifte af felter  

 samt gennem forøget sikkerhed og åbenhed på det militære felt.
De allierede  

 vil fortsat kræve fuld gennemførelse af alle principper og bestemmelser i  

 Helsingfors-slutakten, Madrid-slutdokumentet, Stockholm-dokumentet og  

 slutdokumentet fra Wien-mødet.
Dette sidste dokument betegner et væsentligt  

 fremskridt i CSCE-processen, og det bør føre i retning af yderligere positive  

 fremskridt i Europa.
5. Det grundlæggende mål for Alliancens våbenkontrolpolitik er at forøge  

 sikkerhed og stabilitet på det lavest mulige afbalancerede styrke- og  

 rustningsmål, der kan imødekomme afskrækkelsesstrategiens krav.
De allierede  

 forpligter sig til at opnå stadige fremskridt i retning af alle deres  

 våbenkontrolmål.
Den videre udvikling af det omfattende koncept har til  

 formål at bidrage hertil ved at sikre en integreret tilgang, der dækker såvel  

 forsvars- som våbenkontrolpolitikkens felter: Disse hænger sammen og fungerer  

 i sammenhæng.
Dette arbejde kræver ligeledes nøje overvejelser over det  

 indbyrdes forhold mellem våbenkontrolmål og forsvarsbehov samt over, hvordan  

 forskellige våbenkontroltiltag, hvert for sig og i forbindelse med hinanden,  

 kan styrke Alliancens sikkerhed.
Ledetrådene og de grundlæggende mål, der  

 indtil videre har styret Alliancens våbenkontrolpolitik, er fortsat gældende.  

 Fremskridt i retning af disse målsætninger påvirkes naturligvis af en række  

 faktorer.
Disse omfatter det overordnede Øst-Vest-forhold, de allieredes  

 militære krav, fremskridt inden for eksisterende og fremtidige  

 våbenkontrolforhandlinger samt udviklingen i CSCE-processen.
Den videre  

 udvikling og gennemførelse af et omfattende koncept for våbenkontrol og  

 nedrustning vil finde sted på denne baggrund.
II. Øst-Vest-forholdet og våbenkontrol 6. Alliancen tilstræber fortsat en retfærdig og stabil fred i Europa, hvor  

 alle stater kan yde en uformindsket sikkerhed på det minimalt nødvendige  

 niveau af styrker og rustninger, og hvor alle individer kan udøve deres  

 grundlæggende rettigheder og friheder.
Våbenkontrol alene kan ikke løse de  

 langvarige politiske stridspunkter mellem Øst og Vest og ej heller garantere  

 en stabil fred.
Ikke desto mindre vil en opnåelse af Alliancens mål kræve  

 betydelige fremskridt inden for våbenkontrol såvel som mere dybtgående  

 ændringer i de politiske relationer.
Succes inden for våbenkontrol kan, ud  

 over at forøge den militære sikkerhed, opmuntre til forbedringer i den  

 politiske dialog mellem Øst og Vest og derved bidrage til opnåelse af de  

 bredere mål for Alliancen.
7. For at forøge sikkerhed og stabilitet i Europa har Alliancen til  

 stadighed forfulgt alle muligheder for effektiv våbenkontrol.
De allierede  

 har forpligtet sig på denne politik uanset de klimaændringer, der måtte  

 forekomme i Øst-Vest-forholdet.
Succes inden for våbenkontrol afhænger  

 imidlertid fortsat ikke alene af vore egne bestræbelser, men lige så meget af  

 de østlige staters og i særdeleshed den sovjetiske parts beredvillighed til  

 at arbejde konstruktivt i retning af gensidigt udbytterige resultater.
8. Den seneste tid har været vidne til hidtil usete fremskridt inden for  

 våbenkontrolområdet.
I 1986 skabte Stockholm-konferencen om nedrustning i  

 Europa (CDE) et helt nyt system for tillids- og sikkerhedsskabende tiltag,  

 der havde til hensigt at fremme den militære gennemsigtighed og  

 forudsigelighed.
Op til i dag er disse blevet tilfredsstillende gennemført.  

 INF-traktaten af 1987 udgjorde et andet væsentligt skridt fremad, idet den  

 afskaffede en hel kategori af våben, fastslog princippet om asymmetriske  

 reduktioner og fastlagde et strengt verifikationsprogram.
Andre resultater  

 omfatter oprettelse af nukleare risikoreduktionscentre i De Forenede Stater  

 og i Sovjetunionen, den amerikansk-sovjetiske aftale om forudgående  

 notifikation af ballistiske missilaffyringer samt gennemførelsen af det  

 fælles verifikationseksperiment i forbindelse med de fortsatte forhandlinger  

 mellem USA og Sovjetunionen om atomforsøg.
9. Ud over de allerede opnåede aftaler er der opnået væsentlige fremskridt  

 inden for START-forhandlingerne, som har til formål at reducere de  

 strategisk-nukleare arsenaler radikalt og afskaffe de destabiliserende  

 offensive muligheder.
Paris-konferencen om forbud mod kemiske våben har  

 fastslået gyldigheden af Geneve-protokollen af 1925 og givet en kraftig  

 politisk impuls til forhandlingerne i Geneve om et globalt, omfattende og  

 effektivt verificerbart forbud mod kemiske våben.
Nye konkrete forhandlinger  

 inden for CSCE-processens ramme er nu blevet indledt i Wien: Een om  

 konventionelle væbnede styrker i Europa mellem de treogtyve medlemslande af  

 NATO og Warszawa-pagten og een om tillids- og sikkerhedsfremmende  

 foranstaltninger (CSBM's) mellem alle femogtredive signatarmagter under  

 Helsingfors-slutakten.
10. Der er også sket væsentlige fremskridt på andre for Vesten vigtige  

 felter.
De sovjetiske tropper har rømmet Afghanistan.
Der er sket bevægelser  

 i retning af løsning af nogle, om ikke alle, de udestående regionale  

 konflikter, hvori Sovjetunionen er involveret.
Respekten for  

 menneskerettighederne i Sovjetunionen og i visse af de øvrige  

 Warszawapagtlande er blevet forbedret væsentligt, om end der fortsat er  

 tungtvejende mangler.
Det seneste CSCE-opfølgningsmøde i Wien fik sat nye og  

 højere standarder for de deltagende staters adfærd, og det skulle stimulere  

 til yderligere fremskridt i CSCE-processen.
En ny intensitet i dialogen, især  

 på højt plan, mellem Øst og Vest åbner for nye muligheder og er vidnesbyrd om  

 de allieredes forpligtelse over for løsningen af de grundlæggende problemer,  

 der stadig står tilbage.
11. Alliancen påberåber sig ikke hele æren for denne positive udvikling  

 inden for Øst-Vest-forholdet.
I de seneste år er Østsiden blevet mere  

 påvirkelig og fleksibel.
Ikke desto mindre har Alliancens bidrag helt klart  

 været det grundlæggende.
De fleste af resultaterne til dato, som er beskrevet  

 ovenfor, har været inspireret af initiativer fra Alliancens eller dens  

 medlemmers side.
De allieredes politiske solidaritet, forpligtelser over for  

 deres forsvar, tålmodighed og kreativitet under forhandlingerne overvandt de  

 indledende vanskeligheder og førte bestræbelserne igennem på frugtbar vis.  

 Det var Alliancen, der opridsede de grundlæggende skitser til fremskridtene  

 mellem Øst og Vest, og som siden har båret dem frem mod realisering.
I  

 særdeleshed er ideerne om stabilitet, rimelig tilstrækkelighed, asymmetriske  

 reduktioner, koncentration om det mest offensive materiel, streng  

 verifikation, gennemskuelighed og en enkelt zone fra Atlanten til Ural samt  

 CSCE-processens afbalancerede og fleksible natur vestligt inspirerede.
12. Udsigterne til varige kvalitative forbedringer af Øst-Vest-forholdet  

 er nu lysere end nogensinde tidligere.
Der er fortsat klare tegn på ændringer  

 i Sovjetunionens og nogle af dens allieredes indre og ydre politik.
Den  

 sovjetiske ledelse har erklæret, at den ideologiske kappestrid ikke skal  

 spille nogen rolle i relationerne mellem stater.
Sovjetisk erkendelse af  

 alvorlige mangler i Sovjetunionens tidligere holdning til såvel  

 internationale som hjemlige spørgsmål skaber grobund for fremskridt med  

 hensyn til grundlæggende politiske problemer.
13. Samtidig udestår der alvorlige bekymringer.
Det ambitiøse sovjetiske  

 reformprogram, som de allierede hilser velkommen, vil tage mange år at  

 gennemføre.
Dets succes kan ikke tages for givet på baggrund af omfanget af  

 de problemer, som det står over for, og den modstand, det har givet anledning  

 til.
I Østeuropa er fremskridtene inden for de konstruktive reformer stadig  

 ujævnt fordelt, og omfanget af disse reformer er endnu ikke endeligt  

 fastlagt.
De grundlæggende menneskerettigheder må stadig forankres fastere i  

 lov og praksis, om end der er forbedringer undervejs i visse  

 Warszawapagtlande.
Skønt Warszawapagten for nylig har bekendtgjort og  

 påbegyndt ensidige reduktioner af visse af sine styrker, deployerer  

 Sovjetunionen fortsat militære styrker og opretholder fortsat et tempo i den  

 militære produktion, der ligger ud over de legitime forsvarsmæssige behov.  

 Yderligere favoriserer de givne geostrategiske forhold den geografisk  

 sammenhængende, sovjetdominerede Warszawapagt over for de geografisk spredte  

 demokratier i Den Nordatlantiske Alliance.
Det har længe været et mål for  

 Sovjetunionen at svække båndene mellem de europæiske og de nordamerikanske  

 medlemmer af Alliancen.
14. Vi står over for en umiddelbar fremtid, der er lovende om end stadig  

 uvis.
De allierede og den østlige side står begge over for en udfordring og  

 en mulighed for at drage fordel af de nuværende betingelser med henblik på at  

 forøge deres gensidige sikkerhed.
De fremskridt, der for nylig er gjort i  

 Øst-Vest-forholdet, har givet ny styrke til våbenkontrolprocessen og har  

 forøget mulighederne for at nå Alliancens våbenkontrolmål, som komplementerer  

 de andre elementer i Alliancens sikkerhedspolitik.
III.
Principper for Alliancens sikkerhed 15. Alliancens sikkerhedspolitik har til formål at bevare fred i frihed  

 såvel med politiske midler som gennem opretholdelse af en militær kapacitet,  

 der er tilstrækkelig til at forhindre krig og danne grundlag for et effektivt  

 forsvar.
Det faktum, at Alliancen har bevaret freden i Europa gennem  

 fyrretyve år, er et vidnesbyrd om denne politiks succes.
16. Forbedrede politiske forbindelser og den fremadskridende udvikling af  

 samarbejdsstrukturer mellem østlige og vestlige lande er tungtvejende  

 komponenter i Alliancens politik.
De kan forøge den gensidige tillid,  

 reducere risikoen for misforståelser, sikre, at der forefindes pålidelige  

 krisestyringsarrangementer, således at spændingssituationer kan blive bilagt  

 fredeligt, gøre situationen i Europa mere åben og forudsigelig samt befordre  

 udviklingen af et bredere samarbejde på alle felter.
 17. Ved at understrege betydningen af disse fakta for formuleringen af  

 Alliancens politik bekræfter de allierede, som erklæret i Harmel-rapporten,  

 atter, at vor stræben efter en konstruktiv dialog og samarbejde med landene i  

 Øst, herunder våbenkontrol og nedrustning, bygger på politisk solidaritet og  

 tilstrækkelig militær styrke.
18. Solidaritet mellem Alliancens lande er et grundlæggende princip for  

 deres sikkerhedspolitik.
Det afspejler den udelelige natur i deres sikkerhed.  

 Den udtrykkes i hvert lands vilje til på rimelig vis at dele de risici,  

 byrder og ansvar såvel som de fordele, deres fælles indsats indebærer.
I  

 særdeleshed demonstrerer tilstedeværelsen i Europa af De Forenede Staters  

 konventionelle og nukleare styrker samt af canadiske styrker, at Nordamerikas  

 og Europas sikkerhedsinteresser er uløseligt knyttede til hinanden.
19. Fra sin begyndelse har Alliancen af vestlige demokratier været  

 defensiv i sit væsen.
Dette vil fortsat være tilfældet.
Intet af vore våben  

 vil blive anvendt undtagen i selvforsvar.
Alliancen søger ikke militær  

 overlegenhed, ej heller vil den nogen sinde gøre det.
Dens mål har altid  

 været at forhindre krig og enhver form for afpresning og intimidering.
20. I overensstemmelse med sin defensive karakter har Alliancen en  

 afskrækkelsesstrategi.
Dens mål er at overbevise en mulig angriber, førend  

 han handler, om, at han står over for en risiko, der langt overgår enhver  

 gevinst - hvor stor denne end måtte være - som han kunne håbe at opnå gennem  

 sit angreb.
Formålet med denne strategi definerer de midler, der er  

 nødvendige for dens gennemførelse.
21. Med henblik på at gennemføre denne strategi må Alliancen være i stand  

 til på passende vis at imødegå enhver aggression og til at leve op til sin  

 forpligtelse om at forsvare sine medlemslandes territorier.
I den  

 overskuelige fremtid kræver afskrækkelsen en passende blanding af  

 tilstrækkelige og effektive nukleare og konventionelle styrker, der fortsat  

 må holdes »up to date«, hvor dette er nødvendigt; thi det er kun  

 gennem deres klare og indlysende evne til effektiv indsættelse, at disse  

 styrker og våbensystemer virker afskrækkende.
22. Konventionelle styrker udgør et tungtvejende bidrag til afskrækkelsen.  

 Afskaffelse af asymmetrier mellem de konventionelle styrker i Øst og Vest i  

 Europa ville være et væsentligt gennembrud, der kunne tilvejebringe  

 betydelige resultater til gavn for stabilitet og sikkerhed.
Et konventionelt  

 forsvar alene kan imidlertid ikke sikre afskrækkelsen.
Kun det nukleare  

 element kan stille en angriber over for en uacceptabel risiko, og således  

 spiller det en uundværlig rolle i vor nuværende krigsforebyggende strategi.
23. Det grundlæggende formål for de nukleare styrker - såvel for de  

 strategiske som for de substrategiske - er politisk: at bevare freden og  

 forhindre enhver form for krig.
Sådanne styrker bidrager til afskrækkelsen  

 ved at demonstrere, at de allierede besidder den militære evne og den  

 politiske vilje til at anvende dem, om nødvendigt, som svar på et angreb.  

 Skulle et angreb finde sted, ville målet være at genoprette afskrækkelsen ved  

 at påvirke angriberen til på ny at overveje sin beslutning, at afbryde og  

 trække sig tilbage og derved genoprette Alliancens territoriale integritet.
24. Konventionelle og nukleare styrker udfylder således forskellige, men  

 komplementære og gensidigt supplerende roller.
Enhver fornemmelse af  

 utilstrækkelighed i et af disse to elementer eller den opfattelse, at  

 konventionelle styrker kunne adskilles fra de nukleare eller de  

 substrategiske fra de strategiske atomstyrker kunne føre en mulig angriber  

 til den konklusion, at de risici, som gennemførelse af et angreb ville  

 indebære, kunne kalkuleres og accepteres.
Intet enkelt element kan således  

 opfattes som et substitut, der kan kompensere for mangler i nogle af de  

 andre.
25. I den overskuelige fremtid findes der ikke nogen alternativ strategi  

 med henblik på krigsforebyggelse.
Gennemførelse af denne strategi vil fortsat  

 sikre, at alle alliancemedlemmernes sikkerhedsinteresser varetages fuldt ud.  

 De principper, der ligger til grund for afskrækkelsesstrategien, er af varig  

 gyldighed.
Deres praktiske udtryk i form af omfang, struktur og  

 styrkedeployering må nødvendigvis ændre sig.
Ligesom tidligere vil disse  

 elementer fortsat udvikle sig som følge af de skiftende internationale  

 forhold, de teknologiske fremskridt og udvikling af truslens omfang - i  

 særdeleshed i Warszawapagtens styrkestruktur og kapacitet.
26. Inden for dette overordnede rammeværk udgør de strategiske atomstyrker  

 den ultimative garanti for de allieredes afskrækkelse.
De må være i stand til  

 at påføre en angribende stat uacceptable tab, også efter at denne måtte have  

 gennemført et førsteslagsangreb.
Deres antal, rækkevidde, overlevelsesevne og  

 gennemtrængningsevne må nødvendigvis kunne sikre, at en mulig angriber ikke  

 kan påregne at kunne begrænse konflikten eller opfatte sit eget territorium  

 som et fredet område.
De Forenede Staters strategiske kernevåbenstyrker udgør  

 hjørnestenen i Alliancens afskrækkelse som helhed.
Storbritanniens og  

 Frankrigs uafhængige kernevåbenstyrker udfylder en afskrækkelsesrolle på egen  

 hånd og bidrager derved til Alliancens samlede afskrækkelsesstrategi ved at  

 komplicere en mulig angribers planlægning og risikovurdering.
27. Kernevåbenstyrker under det strategiske niveau udgør en væsentlig  

 politisk og militær kobling mellem de konventionelle og de strategiske  

 styrker og, tillige med tilstedeværelsen af canadiske og amerikanske styrker  

 i Europa, mellem de europæiske og de nordamerikanske medlemmer af Alliancen.  

 De allieredes substrategiske kernevåbenstyrker er ikke beregnede på at  

 kompensere for manglende konventionel balance.
Niveauet for sådanne styrker i  

 den integrerede militære struktur må ikke desto mindre tage højde for truslen  

 - såvel den konventionelle som den nukleare - over for hvilken Alliancen ser  

 sig stillet.
Deres rolle er at sikre, at der ikke findes omstændigheder,  

 under hvilke en mulig angriber kunne se bort fra muligheden af et nukleart  

 gensvar som følge af militære aktioner.
Nukleare styrker under det  

 strategiske niveau udgør således et væsentligt bidrag til afskrækkelsen.
28. Den omfattende deployering af sådanne styrker i de lande, der deltager  

 i Alliancens integrerede militære struktur, såvel som  

 konsultationsprocedurerne på det nukleare felt blandt de berørte allierede  

 demonstrerer solidariteten og beredvilligheden til at dele de nukleare roller  

 og ansvar.
Det bidrager dermed til at styrke afskrækkelsen.
 29. De konventionelle styrker bidrager til afskrækkelsen ved at  

 demonstrere de allieredes vilje til at forsvare sig selv og ved at minimere  

 risikoen for, at en mulig angriber kunne se hen til en hurtig og let sejr  

 eller begrænsede territoriale gevinster, opnået alene med konventionelle  

 midler.
30. De må således være i stand til at reagere på passende måde og til at  

 konfrontere angriberen omgående og så langt fremme som muligt med den  

 fornødne modstand med henblik på at tvinge ham til at afslutte konflikten og  

 trække sig tilbage eller imødese en mulig indsættelse af kernevåben fra  

 allieret side.
De allierede styrker må deployeres og udrustes således, at de  

 bliver i stand til at udfylde denne rolle til alle tider.
Yderligere må de  

 være i stand til at holde de sø- og luftværts kommunikationslinier mellem  

 Nordamerika og Europa åbne, eftersom de allierede er afhængige af  

 forstærkninger fra det nordamerikanske kontinent.
31. Alle medlemslande i Alliancen går stærkt ind for et omfattende,  

 effektivt verificerbart og globalt forbud mod udvikling, produktion,  

 oplagring og anvendelse af kemiske våben.
Kemiske våben udgør et særligt  

 tilfælde, eftersom de allieredes overordnede krigsforebyggende strategi som  

 tidligere nævnt beror på en passende blanding af kernevåben og konventionelle  

 våben.
Indtil et globalt forbud mod kemiske våben er realiseret, erkender  

 Alliancen behovet for at gennemføre passive forsvarstiltag.
En mulighed for  

 gengældelse af begrænset omfang fastholdes i lyset af Sovjetunionens  

 overvældende kapacitet inden for kemiske våben.
32. De allierede har forpligtet sig til kun at opretholde et  

 minimumsstyrkemål med henblik på deres afskrækkelsesstrategi under  

 hensyntagen til truslen.
Der er imidlertid en undergrænse for styrkemål,  

 såvel nukleare som konventionelle, under hvilken afskrækkelsens troværdighed  

 ikke kan opretholdes.
I særdeleshed har de allierede altid erkendt, at  

 fjernelse af alle kernevåben fra Europa på kritisk vis ville underminere  

 afskrækkelsesstrategien og forringe Alliancens sikkerhed.
33. Alliancens forsvarspolitik, rustningskontrolpolitik og  

 nedrustningspolitik er komplementære og har det samme mål: at opretholde  

 sikkerheden på det lavest mulige styrkemål.
Der er ingen modsigelse mellem  

 forsvarspolitik og våbenkontrolpolitik.
Det er på basis af denne  

 grundlæggende enhed af principper og mål, at det omfattende koncept for  

 våbenkontrol og nedrustning skal udvikles yderligere og de rigtige  

 konklusioner drages inden for hvert af våbenkontrolområderne.
IV.
Våbenkontrol og nedrustning: Principper og mål 34. Vor vision for Europa indebærer et udelt kontinent, hvor militære  

 styrker alene eksisterer for at sikre selvforsvaret, således som det altid  

 har været tilfældet for de allieredes vedkommende, ikke med henblik på at  

 indlede aggression eller på politisk eller militær intimidering.
Våbenkontrol  

 kan bidrage til at omsætte denne vision til praksis som en integreret del af  

 Alliancens sikkerhedspolitik og af vor overordnede strategi i  

 Øst-Vest-forholdet.
35. Alliancens våbenkontrolpolitik har til formål at forøge sikkerheden og  

 stabiliteten.
Med dette for øje tilstræber de allieredes  

 våbenkontrolinitiativer en balance på et lavere styrkemåls- og  

 rustningsniveau som en følge af forhandlede aftaler og, hvor dette måtte være  

 passende, ensidige handlinger, i erkendelse af, at våbenkontrolaftaler kun er  

 mulige, hvor de forhandlende parter har sammenfaldende interesser med hensyn  

 til opnåelse af et gensidigt tilfredsstillende resultat.
De allieredes  

 våbenkontrolpolitik tilstræber at afhjælpe de destabiliserende asymmetrier i  

 styrker eller udrustning.
Den tilstræber tillige forholdsregler, der har til  

 formål at opbygge den gensidige tillid og reducere risikoen for konflikt  

 gennem fremme af større gennemsigtighed og forudsigelighed i militære  

 forhold.
36. Ved at forøge sikkerhed og stabilitet kan våbenkontrol også bidrage  

 til væsentlige yderligere fordele for Alliancen.
På baggrund af de dynamiske  

 aspekter i våbenkontrolprocessen kan de principper og resultater, der ligger  

 i een aftale, lette andre våbenkontrolskridt.
På denne måde kan våbenkontrol  

 også muliggøre yderligere reduktioner i niveauet af Alliancens styrker og  

 rustninger i overensstemmelse med Alliancens krigsforebyggende strategi.  

 Yderligere kan våbenkontrol, som bemærket i kapitel II, yde et væsentligt  

 bidrag til udviklingen af et mere konstruktivt Øst-Vest-forhold og en ramme  

 for videre samarbejde inden for et mere stabilt og forudsigeligt  

 internationalt miljø. Fremskridt på våbenkontrolområdet kan ligeledes forøge  

 offentlighedens tillid og støtte til vor overordnede sikkerhedspolitik.
Retningslinier for våbenkontrol 37. Alliancens medlemmer vil lade sig lede af følgende principper:
- Sikkerhed: Våbenkontrol skal forøge de allieredes sikkerhed.
Såvel i  

 løbet af gennemførelsesperioden som efter gennemførelsen må de allieredes  

 afskrækkelsesstrategi og deres evne til at forsvare sig selv forblive  

 troværdig og effektiv.
Våbenkontrolforholdsreglerne bør opretholde Alliancens strategiske enhed  

 og politiske sammenhold, og de bør fastholde princippet om  

 alliancesikkerhedens udelelighed ved at undlade at skabe områder med  

 forskellige grader af sikkerhed.
Våbenkontroltiltag bør respektere alle  

 staters legitime sikkerhedsinteresser og ikke lette overførslen af eller  

 intensiveringen af trusler til tredjepartsstater eller -regioner.
- Stabilitet: Våbenkontrolforanstaltninger skal give militært signifikante  

 resultater, der forøger stabiliteten.
For at fremme stabilitet bør  

 våbenkontroltiltag reducere eller fjerne de muligheder, der er mest truende  

 for Alliancen.
Stabilitet kan ligeledes forøges gennem skridt, der fører til  

 større gennemsigtighed og forudsigelighed på det militære felt.
Militær  

 stabilitet kræver fjernelse af mulighederne for at gennemføre  

 overraskelsesangreb og storstilede offensive operationer.
Stabilitet under  

 kriseforhold forudsætter, at ingen stat besidder styrker af et sådant omfang  

 og en sådan karakter, at de, når de sammenlignes med andre staters styrker,  

 kunne sætte denne stat i stand til at kalkulere, at den kunne opnå en  

 afgørende fordel ved at være den første, der griber til våben.
Stabilitet  

 kræver ligeledes tiltag, der gør destabiliserende handlinger med henblik på  

 at genopnå sine militære fordele ved at overføre ressourcer til andre typer  

 af oprustning, mindre tiltrækkende.
Aftalerne skal føre til endelige  

 resultater, der er såvel afbalancerede som i stand til at sikre lige  

 rettigheder i henseende til sikkerhed.
- Verificerbarhed: Effektiv og pålidelig verifikation er en grundlæggende  

 forudsætning for våbenkontrolaftaler.
Dersom våbenkontrol skal være effektiv  

 og befordre tilliden, må verificerbarheden af de foreslåede  

 våbenkontroltiltag følgelig være af central betydning for Alliancen.  

 Fremskridt inden for våbenkontrol bør måles med det kriterium, der hedder  

 overholdelse af eksisterende aftaler.
Aftalte våbenkontroltiltag skal ikke  

 indeholde muligheder for omgåelse.
Alliancens våbenkontrolmål 38. I overensstemmelse med de ovennævnte principper fremlægger de  

 allierede et omfattende våbenkontrolprogram for de kommende år på det  

 nukleare, det konventionelle og det kemiske område.
Kernevåbenstyrker 39. INF-aftalen udgør en milepæl i Alliancens bestræbelser for at opnå en  

 mere sikker fred på et lavere rustningsniveau.
I 1991 vil den føre til den  

 totale afskaffelse af alle De Forenede Staters og Sovjetunionens landbaserede  

 mellemdistancemissiler, hvorved den trussel, som disse sovjetiske systemer  

 indebar for Alliancen, fjernes.
Gennemførelse af aftalen vil imidlertid kun  

 berøre en lille andel af det sovjetiske kernevåbenarsenal, og Alliancen ser  

 sig fortsat stillet over for et betragteligt opbud af moderne og effektive  

 sovjetiske systemer med alle mulige forskellige rækkevidder.
Den fulde  

 gennemførelse af Alliancens program kræver således, at der tages yderligere  

 skridt.
Strategiske kernevåbenstyrker 40. De sovjetiske strategiske systemer udgør fortsat en væsentlig trussel  

 mod hele Alliancen.
Dybe nedskæringer inden for sådanne systemer er i hele  

 den vestlige Alliances direkte interesse, og derfor udgør deres gennemførelse  

 en høj prioritet for Alliancen på det nukleare område.
41. De allierede støtter således fuldt ud De Forenede Staters mål, nemlig  

 inden for rammerne af de strategiske våbenbegrænsningsforhandlinger (START)  

 at opnå halvtreds procents reduktion af De Forenede Staters og Sovjetunionens  

 strategiske kernevåben.
De Forenede Staters forslag tilstræber at forøge  

 stabiliteten ved at lægge specifikke restriktioner på de mest  

 destabiliserende elementer i truslen - de hurtigtflyvende ballistiske  

 missiler, bæreevne og i særdeleshed de tunge sovjetiske ICBM'er.
Forslagene  

 er baserede på behovet for at opretholde troværdigheden af de resterende  

 amerikanske strategiske styrkers afskrækkelse - hvilken stadig vil udgøre den  

 ultimative garanti for Alliancens sikkerhed som helhed - og følgelig baserede  

 på nødvendigheden af at bibeholde sådanne styrker i effektiv stand.  

 Yderligere gennemfører De Forenede Stater forhandlinger med Sovjetunionen om  

 forsvars- og rumforhold med henblik på at sikre, at den strategiske  

 stabilitet forøges.
Substrategiske kernevåbenstyrker 42. De allierede har forpligtet sig til kun at opretholde det minimale  

 antal kernevåben, der er nødvendigt for at underbygge deres  

 afskrækkelsesstrategi.
På linie med denne forpligtelse har medlemmerne af den  

 integrerede militære struktur allerede gennemført væsentlige ensidige  

 nedskæringer af deres substrategiske kernevåbenarsenaler.
Antallet af  

 landbaserede sprænghoveder i Vesteuropa er blevet reduceret med mere end en  

 tredjedel siden 1979 til det laveste antal i mere end tyve år.
En  

 modernisering af deres substrategiske systemer, hvor dette er nødvendigt,  

 ville føre til yderligere reduktioner.
43. De allierede står fortsat ansigt til ansigt med den direkte trussel  

 mod Europa, som udgøres af det store antal af kortererækkende  

 kernevåbenmissiler, der er deployeret på Warszawapagtterritorium, og som i  

 betragtelig grad er blevet moderniseret gennem de seneste år.
Væsentlige  

 reduktioner af Warszawapagtens systemer ville være af overordnet betydning  

 for Alliancens sikkerhed.
Een af de måder, hvorpå dette kunne opnås, ville  

 være gennem konkrete og verificerbare reduktioner af amerikanske og  

 sovjetiske landbaserede nukleare missilsystemer ned til et ensartet loft på  

 et lavere niveau.
44. Men de substrategiske kernevåbenstyrker, der er deployeret af  

 medlemslandene i Alliancen, er ikke nødvendigvis et modtræk mod tilsvarende  

 systemer på Warszawapagtsiden.
Som forklaret i kapitel III udfylder de  

 substrategiske systemer en væsentlig rolle i Alliancens overordnede  

 afskrækkelsesstrategi derved, at de sikrer, at der ikke findes  

 omstændigheder, hvorunder en mulig angriber kunne se bort fra muligheden af  

 nuklear gengældelse som respons på militære handlinger fra hans side.
45. Alliancen bekræfter atter sin holdning: at der i den overskuelige  

 fremtid ikke er noget alternativ til Alliancens krigsforebyggende strategi,  

 som er en afskrækkelsesstrategi, der bygger på en passende blanding af  

 tilstrækkelige og effektive kernevåben- og konventionelle styrker, som  

 fortsat vil blive holdt moderne, hvor dette er nødvendigt.
Hvad nukleare  

 styrker angår, vil der være behov for systemer baseret til lands, til søs og  

 i luften, herunder landbaserede missiler, under de nuværende omstændigheder  

 og så langt ud i fremtiden, som man kan forudse.
 46. I lyset af Warszawapagtens overvældende overlegenhed inden for de  

 kortererækkende kernevåbenmissiler opfordrer Alliancen Sovjetunionen til  

 ensidigt at reducere sine kortrækkende missilsystemer til det nuværende  

 niveau inden for den integrerede militære struktur.
 47. Alliancen bekræfter atter, at den under forhandlingerne om  

 konventionel stabilitet tilstræber følgende målsætninger opfyldt:
- tilvejebringelse af en sikker og stabil balance på konventionelle  

 styrker på et lavere niveau; - afskaffelse af de uligheder, der bringer stabilitet og sikkerhed i fare;  

 samt - som et højt prioriteret mål afskaffelse af mulighederne for at  

 iværksætte overraskelsesangreb og for at indlede storstilede offensive  

 operationer.
48. I overensstemmelse med de våbenkontrolmål, der formuleredes i  

 Reykjavik i 1987 og blev bekræftet i Bruxelles i 1988, erklærer Alliancen, at  

 en af dens højeste prioriteter under forhandlingerne med Øst er at nå en  

 aftale om reduktioner af de konventionelle styrker, som ville opfylde de  

 ovenfor beskrevne målsætninger.
I denne ånd vil de allierede gøre sig alle  

 mulige bestræbelser - således som det fremgik af resultatet af topmødet i maj  

 1989 - for at bringe disse konventionelle forhandlinger til en snarlig og  

 tilfredsstillende afslutning.
De Forenede Stater har udtrykt håb om, at dette  

 kunne ske inden for seks til tolv måneder.
Når gennemførelsen af en sådan  

 aftale er undervejs, er De Forenede Stater rede til, i konsultation med de  

 berørte allierede, at gå ind i forhandlinger om at nå frem til en  

delvis reduktion af de amerikanske og sovjetiske landbaserede  

 kernevåbenmissiler med kortere rækkevidde ned til ligelige og verificerbare  

 niveauer.
Med særlig henvisning til de vestlige forslag, der er forelagt ved  

 CFE i Wien, og som er udbygget med De Forenede Staters forslag på topmødet i  

 maj 1989, arbejder de berørte allierede videre på den forudsætning, at  

 forhandlede begrænsninger, der måtte føre til et niveau, der ligger under det  

 bestående for deres SNF-missiler, ikke gennemføres, førend resultaterne af  

 disse forhandlinger er blevet omsat i praksis.
Reduktioner af Warszawapagtens  

 SNF-systemer bør gennemføres førend dette tidspunkt.
49. Hvad angår de substrategiske kernevåbenstyrker i den integrerede  

 militære strukturs medlemslande, må deres antal og karakter være således  

 afpassede, at de kan udfylde deres afskrækkelsesrolle på troværdig vis hen  

 over hele spektret af rækkevidder under hensyntagen til truslen - såvel den  

 konventionelle som den nukleare - over for hvilken Alliancen ser sig stillet.  

 Spørgsmålet om indførelse og deployering af et opfølgningssystem for LANCE  

 skal behandles i 1992 i lyset af den samlede sikkerhedsmæssige udvikling.
I  

 erkendelse af, at afgørelsen ligger hos nationale myndigheder, anerkender de  

 berørte allierede værdien af De Forenede Staters fortsatte finansiering af  

 forskning og udvikling af et opfølgningssystem for de bestående kortrækkende  

 LANCE-missiler med henblik på at fastholde optionerne inden for dette felt.
Konventionelle styrker 50. Som fastslået i erklæringen fra marts-topmødet 1988 og i Alliancens  

 data-initiativ af november 1988 udgør Sovjetunionens militære tilstedeværelse  

 i Europa i et omfang, der langt overgår behovene for selvforsvar, en direkte  

 udfordring mod vor sikkerhed og vore forhåbninger til en fredelig ordning i  

 Europa.
Sådanne overdrevne styrkemål skaber risiko for politisk intimidering  

 eller trusler om aggression.
Så længe de består, udgør de en hindring for  

 bedre politiske relationer mellem alle stater i Europa.
Truslen mod  

 sikkerheden er yderligere ikke kun et spørgsmål om Warszawapagtstyrkernes  

 numeriske overlegenhed.
Warszawapagtens kampvogne, artilleri og pansrede  

 mandskabsvogne er koncentrerede i store formationer og deployeret på en sådan  

 måde, at de giver Warszawapagten mulighed for overraskelsesangreb og  

 omfattende, storstilede angrebsoperationer.
Trods de seneste velkomne  

 offentliggørelser fra Warszawapagtens side af deres vurdering af den militære  

 balance i Europa er der stadig et betragteligt hemmelighedskræmmeri og stor  

 usikkerhed omkring Warszawapagtens faktiske kapacitet og hensigter.
 51. Når disse overvejelser skal gøres, er de allieredes primære mål at  

 tilvejebringe en sikker balance på konventionelle styrker i Europa på lavere  

 niveauer, medens der samtidig skabes større åbenhed om militær organisation  

 og militære aktiviteter i Europa.
 52. I forhandlingerne om konventionelle styrker i Europa (CFE) mellem de  

 treogtyve medlemmer af de to alliancer foreslår de vestlige allierede:
- reduktioner til en samlet maksimumsgrænse for totalbeholdningerne af  

 hovedmaterielgenstande i Europa med hovedvægten på de mest truende systemer,  

 dvs. dem, der er i stand til at erobre og fastholde landområder; - en overgrænse for den andel af disse samlede beholdninger, der må  

 tilhøre eet enkelt land i Europa (eftersom Europas sikkerhed og stabilitet  

 kræver, at ingen stat overskrider sine legitime behov for selvforsvar); - en begrænsning af stationerede styrker (hvorved der lægges begrænsninger  

 på fremskudt deployering og koncentration af sovjetiske styrker i Østeuropa);  

 og - passende numeriske delbegrænsninger på styrker, der skal gælde samtidig  

 i hele området fra Atlanten til Ural.
Disse forholdsregler vil i sammenhæng nødvendiggøre dybe nedskæringer af  

 de konventionelle Warszawapagtstyrker, der truer Alliancen mest.
De heraf  

 flydende reduktioner skal finde sted på en sådan måde, at omgåelse  

 forhindres, dvs. ved at sikre, at de materielgenstande, der reduceres bort,  

 destrueres eller på anden vis bortskaffes.
Verifikationstiltag vil være  

 nødvendige for at sikre, at alle stater kan have tillid til, at de tildelte  

 kvoter ikke overskrides.
53. Disse forholdsregler vil imidlertid ikke alene kunne garantere  

 stabiliteten.
Reduktionsregimet må suppleres med yderligere tiltag, der skal  

 omfatte forholdsregler, der betinger gennemsigtighed, notifikation,  

 tilbageholdenhed med deployeringer, oplæg, forlægninger og  

 beredskabsforanstaltninger samt rådighed i forbindelse med konventionelle  

 styrker.
 54. I CSBM-forhandlingerne har de allierede til hensigt at opretholde den  

 fremdrift, som er blevet skabt af den heldige gennemførelse af  

 Stockholm-dokumentet, og foreslår derfor en omfattende pakke af  

 forholdsregler med henblik på at forbedre:
- gennemsigtigheden i forbindelse med militær organisation, - gennemsigtighed og forudsigelighed i forbindelse med militære  

 aktiviteter, - kontakter og kommunikationer.
 Og de har tillige foreslået udveksling af synspunkter på militær doktrin i  

 seminarform.
55. En gennemførelse af de allieredes forslag i CFE-forhandlingerne og  

 deres forslag til yderligere tillids- og sikkerhedsskabende foranstaltninger  

 ville betyde et meget stort skridt i retning af forøgelse af Europas  

 sikkerhed.
Den ville have vigtige og positive følger for Alliancens politik,  

 såvel på forsvars- som på våbenkontrolområdet.
Resultatet af  

 CFE-forhandlingerne ville udgøre en ramme for fastlæggelsen af Alliancens  

 fremtidige styrkestruktur, der måtte være nødvendig for at løse den  

 grundlæggende opgave: at bevare fred i frihed.
Hertil kommer, at de allierede  

 ville være rede til at overveje yderligere skridt i retning af at øge  

 stabilitet og sikkerhed, dersom de umiddelbare CFE-mål kan nås - for eksempel  

 yderligere reduktioner eller begrænsninger af konventionelle  

 materielgenstande eller styrker eller omstrukturering af de væbnede styrker  

 med henblik på at forøge deres defensive muligheder og reducere de offensive  

 muligheder yderligere.
56. De allierede ser med velvilje på Sovjetunionens og andre  

 Warszawapagtlandes erklærede beredvilje til at nedskære deres styrker og  

 tilpasse dem i retning af en defensiv opgave og afventer gennemførelsen af  

 disse foranstaltninger.
Dette ville være et skridt i retning af en  

 afskaffelse af den bestående manglende balance i styrkemålene i Europa og i  

 retning af en reduktion af Warszawapagtens evne til at gennemføre  

 overraskelsesangreb.
De erklærede reduktioner demonstrerer Sovjetunionens og  

 andre Warszawapagtlandes erkendelse af den manglende konventionelle balance,  

 der længe er blevet påpeget af de allierede som et nøgleproblem for europæisk  

 sikkerhed.
Kemiske våben 57. Sovjetunionens lagre af kemiske våben udgør en massiv trussel.
De  

 allierede stræber efter hurtigst muligt at opnå et verdensomspændende,  

 omfattende og effektivt verificerbart forbud mod alle kemiske våben.
58. Alle Alliancens lande går ind for de forbud, der indeholdes i  

 Geneve-protokolen om Anvendelse i Krig af Kvælende, Giftige eller Andre  

 Gasser samt Bakteriologiske Krigsmetoder.
Pariserkonferencen om Forbud mod  

 Kemiske Våben bekræftede atter betydningen af de forpligtelser, der er  

 indgået under Geneveprotokollen, og udtrykte det internationale samfunds  

 enstemmige vilje til at afskaffe kemiske våben fuldstændigt og snarest muligt  

 og derved forhindre enhver griben til deres anvendelse.
59. De allierede ønsker at forbyde ikke alene anvendelsen af disse  

 afskyelige våben, men også udvikling, produktion, oplagring og overførsel af  

 dem, samt at nå frem til destruktion af de allerede eksisterende kemiske  

 våben og produktionsfaciliteter for sådanne våben på en sådan måde, at alle  

 deltageres sikkerhed forbliver uformindsket på alle stadier i denne proces.  

 Disse mål tilstræbes i Geneve-konferencen om Nedrustning.
Indtil en aftale om  

 et globalt forbud kan indgås, vil de allierede pålægge eksport af vareemner,  

 der kan anvendes i forbindelse med produktion af kemiske våben, en streng  

 kontrol.
De vil også forsøge at stimulere en større grad af åbenhed mellem  

 staterne i spørgsmålet om deres kapacitet af kemiske våben med henblik på at  

 fremme en større tillid til et globalt forbuds effektivitet.
V.
Konklusioner:
Sammenhænge mellem våbenkontrol og forsvar 60. Alliancen har forpligtet sig til at tilstræbe en omfattende tilgang  

 til sikkerhed, hvilket indebærer såvel våbenkontrol og nedrustning som  

 forsvar.
Det er således vigtigt at sikre, at sammenhænge mellem  

 våbenkontrolemnerne og forsvarsbehovene samt mellem de forskellige  

 våbenkontrolområder fuldt ud bliver taget i betragtning.
Forslag på eet  

 område inden for våbenkontrol må tage højde for implikationerne for  

 Alliancens interesser i almindelighed og for andre forhandlinger.
Dette er en  

 kontinuerlig proces.
61. Det er væsentligt, at forsvars- og våbenkontrolmålene forbliver i  

 harmoni med henblik på at sikre deres komplementære bidrag til målet: at  

 opretholde sikkerheden på det lavest mulige afbalancerede styrkemål, der  

 måtte være i overensstemmelse med de krav, som Alliancens krigsforebyggende  

 strategi stiller, under hensyntagen til, at ændringer i truslen, ny teknologi  

 og nye politiske muligheder har betydning for mulighederne på begge felter.  

 Beslutninger om våbenkontrolspørgsmål må i fuldt omfang afspejle de behov,  

 som de allieredes afskrækkelsesstrategi indebærer.
Ligeledes er fremskridt  

 inden for våbenkontrol relevant for den militære planlægning, som må udvikles  

 i fuldt kendskab til de mål, der tilstræbes i våbenkontrolforhandlingerne, og  

 som i nødvendigt omfang må afspejle de resultater, der er opnået under disse  

 forhandlinger.
62. Inden for hvert våbenkontrolområde tilstræber Alliancen at forøge  

 stabilitet og sikkerhed.
De nuværende forhandlinger om strategiske  

 kernevåbensystemer, konventionelle styrker og kemiske våben er imidlertid  

 uafhængige af hinanden: Resultater inden for et af disse felter er ikke  

 betingede af fremskridt inden for andre.
Imidlertid kan de påvirke hinanden:  

 Kriterier, der er fastlagt, og aftaler, der er opnået på eet felt inden for  

 rustningskontrol kan være relevant for andre områder og således bidrage til  

 at lette fremskridt i det hele taget.
Dette kunne påvirke såvel  

 våbenkontrolmulighederne som de styrker, der er nødvendige for at udfylde  

 Alliancens strategi, ligesom de kunne bidrage mere generelt til et mere  

 forudsigeligt militært miljø.
63. De allierede tilstræber at styre interaktionen mellem de forskellige  

 våbenkontrolelementer ved at sikre, at udvikling, arbejde med og  

 gennemførelse af deres våbenkontrolmål på de enkelte områder er fuldt ud i  

 overensstemmelse såvel med hinanden som med Alliancens overordnede principper  

 for effektiv våbenkontrol.
For eksempel kunne den måde, hvorpå lofter og  

 underlofter inden for START gennemføres i detaljer, påvirke den fremtidige  

 fleksibilitet i de substrategiske kernevåbenstyrker hos de medlemslande, der  

 deltager i den integrerede militære struktur.
En CFE-aftale ville i sig selv  

 udgøre et væsentlig bidrag til stabilitet.
Dette ville i betragtelig grad  

 yderligere forøges ved opnåelse af et globalt forbud mod kemiske våben.  

 Udviklingen af tillids- og sikkerhedsskabende foranstaltninger kunne influere  

 på de stabiliserende tiltag, der overvejes i forbindelse med forhandlingerne  

 om de konventionelle styrker i Europa (CFE) og omvendt.
Fjernelse af  

 uligheden på de konventionelle styrker ville betyde mulighed for yderligere  

 reduktioner af de substrategiske kernevåbenstyrker i de i den integrerede  

 militære struktur deltagende medlemslande, om end det ikke ville fjerne  

 behovet for sådanne styrker.
Ligeledes kunne dette muliggøre yderligere  

 våbenkontrolskridt inden for det konventionelle område.
64. Denne rapport fastlægger den overordnede ramme, inden for hvilken de  

 allierede vil tilstræbe fremskridt inden for hvert af våbenkontrolområderne.  

 Herunder vil deres grundlæggende mål være at forøge sikkerheden ved lavere  

 rustnings- og styrkemål.
Taget som helhed udgør de allieredes våbenkontrolmål  

 en sammenhængende og omfattende tilgang til denne forøgelse af sikkerhed og  

 stabilitet.
Den er ambitiøs, men vi har tillid til, at den - under  

 forudsætning af en konstruktiv holdning fra Warszawa-staternes side - er  

 opnåelig i sin fulde udstrækning i løbet af de kommende år.
Under arbejdet  

 hen imod dette mål erkender Alliancen, at den ikke har råd til at bygge sin  

 sikkerhed på våbenkontrolresultater, der måtte forventes i fremtiden.
De  

 allierede vil imidlertid være rede til at indarbejde passende konsekvenser  

 for deres egen militære struktur, efterhånden som der gøres konkrete  

 fremskridt i retning af en betragtelig reduktion af omfanget og kvaliteten af  

 den militære trussel, som de står over for.
Opnåelse af de allieredes  

 våbenkontrolmål ville ikke alene bringe store fordele i sig selv, den kunne  

 også føre til en udvidelse af samarbejdet med Øst på andre felter.  

 Våbenkontrolprocessen i sig selv er ydermere dynamisk; efterhånden som, og  

 når, Alliancen når frem til en aftale inden for hvert af disse områder, der  

 er beskrevet ovenfor, kan der åbne sig yderligere muligheder for  

 våbenkontrol, og yderligere fremskridt kan blive muliggjort.
65. Som tidligere bemærket omfatter de allieredes vision om Europa et  

 udelt kontinent, hvor militære styrker alene opretholdes med henblik på at  

 forhindre krig og sikre selvforsvar, et kontinent, hvor ingen længere lever i  

 skyggen af overvældende militære styrker, og hvor truslen om krig er fjernet,  

 et kontinent, hvor alle staters suverænitet og territoriale integritet  

 respekteres, og hvor alle individers rettigheder, herunder deres ret til  

 politiske valg, beskyttes.
Dette mål kan kun nås skridt for skridt: Det vil  

 kræve tålmodig og kreativ indsats.
De allierede er besluttede på at fortsætte  

 med at arbejde hen imod dette mål.
Opnåelse af Alliancens våbenkontrolmål  

 ville være et væsentligt bidrag i retning af at realisere dens vision.
