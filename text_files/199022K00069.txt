Nr LSF 69 Forslag til Lov om arbejdsmarkedsservice Fremsat af arbejdsministeren (Kirkegaard) den 23. januar 1991 Kapitel 1 Formål og hovedopgaver § 1. Arbejdsmarkedsservicen skal som led i en aktiv  

 arbejdsmarkedspolitik bistå arbejds- søgende med henblik på beskæftigelse og  

 uddannelse samt bistå arbejdsgivere med rekruttering og uddannelse af  

 arbejdskraft.
 Stk. 2. Arbejdsmarkedsservicen skal overvåge og følge udviklingen  

 på arbejdsmarkedet med henblik på, at de konkrete vejlednings-,  

 rekrutterings- og uddannelsesforanstaltninger bidrager til at sikre en faglig  

 og geografisk balance mellem udbudet af og efterspørgslen efter arbejdskraft.
§ 2. Arbejdsmarkedsservicens opgaver er 1) at overvåge og informere om arbejdsmarkedets udvikling, 2) at tilrettelægge og gennemføre arbejdsmarkedsuddannelser for  

 specialarbejdere, faglærte arbejdere og grupper på arbejdsmarkedet, som kan  

 sidestilles hermed, 3) at tilrettelægge og gennemføre arbejdsmarkedsuddannelser for grupper,  

 der har vanskeligheder med at opnå eller bevare tilknytningen til  

 arbejdsmarkedet, 4) at tilrettelægge og gennemføre arbejdsmarkedspolitisk begrundede  

 foranstaltninger, der kan bidrage til at forebygge eller afhjælpe  

 omstillings- og tilpasningsproblemer på arbejdsmarkedet, 5) at bistå arbejdsgivere med rekruttering af arbejdskraft og rådgive om  

 uddannelsesmuligheder, 6) at vejlede arbejds- og uddannelsessøgende om beskæftigelses- og  

 uddannelsesmuligheder og yde bistand til at finde beskæftigelse, og 7) at koordinere initiativer af arbejdsmarkedsmæssig betydning - herunder  

 yde bistand til statslige og kommunale myndigheder ved indsamling og  

 vurdering af oplysninger vedrørende arbejdsmarkedsforhold.
Kapitel 2 Arbejdsmarkedsovervågning § 3. Arbejdsmarkedsservicen skal overvåge og informere om  

 arbejdsmarkedets udvikling og skal herunder indhente oplysninger fra  

 virksomheder, organisationer m.v. om de forventede behov for arbejdskraft og  

 uddannelse.
Arbejdsmarkedsservicen skal i tilknytning hertil analysere  

 erhvervs- og arbejdsmarkedsudviklingen samt udarbejde prognoser om det  

 forventede behov for arbejdskraft og dennes kvalifikationer.
 Stk. 2. Overvågningen sker i samarbejde med de regionale  

 arbejdsmarkedsråd, jf. § 44.
 Stk. 3. Arbejdsministeren fastsætter efter forhandling med  

 Arbejdsmarkedsrådet nærmere retningslinier for overvågningen.
Kapitel 3 Arbejdsmarkedsuddannelser § 4. Arbejdsmarkedsservicen skal udvikle, planlægge og  

 gennemføre:
 1) Erhvervsmæssig uddannelse og efteruddannelse, der er i overensstemmelse  

 med den teknologiske udvikling og arbejdsmarkedets behov, og som  

 vedligeholder og forbedrer de erhvervsmæssige kvalifikationer for  

 specialarbejdere, erhvervsuddannede samt andre grupper, der kan sidestilles  

 hermed.
 2) Erhvervsforberedende uddannelse og uddannelse, der gør det lettere at  

 opnå beskæftigelse eller at påbegynde en uddannelse for personer, der har  

 vanskeligt ved at opnå eller bevare tilknytningen til arbejdsmarkedet.
 § 5. Adgang til uddannelse efter § 4, nr. 1, har personer, der er  

 fyldt 18 år og som har eller søger beskæftigelse inden for det arbejdsområde,  

 uddannelsen retter sig mod.
 Stk. 2. Adgang til uddannelse efter § 4, nr. 2, har personer, der  

 er fyldt 18 år, og som har vanskeligheder ved at opnå eller bevare  

 tilknytningen til arbejdsmarkedet.
 Stk. 3. Adgangen til efteruddannelse for erhvervsuddannede er  

 betinget af, at personen har gennemgået den erhvervsuddannelse, som  

 efteruddannelsen slutter sig til eller på anden måde har opnået tilsvarende  

 faglige kvalifikationer.
 Stk. 4. Arbejdsministeren fastsætter efter forhandling med  

 Arbejdsmarkedsrådet, jf. kapitel 8, og undervisningsministeren nærmere regler  

 om adgang til uddannelser efter § 4, nr.1. Arbejdsministeren fastsætter  

 endvidere nærmere regler om adgang til uddannelser efter § 4, nr. 2.
 Stk. 5. Arbejdsministeren kan i de i stk. 4 nævnte regler  

 bestemme, at andre end de i stk. 1-3 nævnte personer får adgang til  

 uddannelserne.
 § 6. For at forebygge eller afhjælpe særlige omstillings- og  

 tilpasningsproblemer på arbejdsmarkedet kan arbejdsministeren efter at have  

 indhentet en udtalelse fra Arbejdsmarkedsrådet, iværksætte eller støtte  

 arbejdsmarkedspolitisk begrundede uddannelsesforanstaltninger, herunder  

 kombinationer af eksisterende arbejdsmarkedsuddannelser, og supplerende  

 undersøgelser af uddannelsesbehov samt forsøgs- og udviklingsarbejde m.v.,  

 som det ikke er muligt eller hensigtsmæssigt at iværksætte efter andre  

 bestemmelser i denne lov.
 § 7. Uddannelserne foregår på:
 1) Uddannelsesinstitutioner, der drives af staten, jf. § 31, stk. 3.
 2) Selvejende institutioner, der har til formål at gennemføre uddannelser  

 efter denne lov, jf. § 31, stk. 4.
 3) Uddannelsesinstitutioner, der er godkendt til at gennemføre den  

 erhvervsuddannelse, som arbejdsmarkedsuddannelsen knytter sig til.
 4) Teknologiske serviceinstitutter.
 Stk. 2. Uddannelserne kan endvidere foregå på  

 arbejdsmarkedscentre.
 Stk. 3. Arbejdsministeren kan efter forhandling med vedkommende  

 udannelsesudvalg, jf. kapitel 9, godkende, at uddannelsen kan foregå andre  

 steder, herunder på virksomheder eller i hjemmet.
Kapitel 4 Omskoling og omstilling § 8. Det regionale arbejdsmarkedsråd fastsætter anvendelsen af  

 omskolings- og omstillingspuljen, jf. § 51. For puljen iværksætter det  

 regionale arbejdsmarkedscenter målrettede uddannelsesforanstaltninger i en  

 region med det formål at modvirke strukturproblemer på arbejdsmarkedet.
 Stk. 2. Uddannelserne skal medvirke til at afhjælpe omstillings-  

 og tilpasningsproblemer på det regionale arbejdsmarked.
 § 9. Der kan i medfør af § 8 iværksættes og ydes støtte til  

 omskoling af enkeltpersoner eller grupper af personer for at forebygge  

 langtidsledighed.
Stk. 2. Der kan udover de i stk. 1 nævnte tilfælde iværksættes og  

 ydes støtte til uddannelsesforanstaltninger for enkeltpersoner eller grupper  

 af personer inden for arbejdsmarkedsuddannelsernes samlede målgruppe,  

 såfremt, 1) opkvalificering af stabilt beskæftigede vil kunne skabe nye  

 beskæftigelsesmuligheder for kortuddannede ledige eller ustabilt  

 beskæftigede, eller 2) uddannelse til nye arbejdsområder kan medvirke til at tiltrække nye  

 virksomheder til regionen.
 § 10. Arbejdsministeren fastsætter efter forhandling med  

 Arbejdsmarkedsrådet nærmere regler om den i §§ 8 - 9 beskrevne ordning,  

 herunder om de regionale arbejdsmarkedsråds opgaver i tilknytning hertil.
Kapitel 5 Formidlingsaktiviteter § 11. Arbejdsmarkedsservicen, skal forebygge og afhjælpe  

 ubalancer på arbejdsmarkedet ved arbejdsmarkedsovervågning, ved formidling af  

 kontakt mellem arbejdsgivere og arbejdssøgende og ved information,  

 vejledning, rådgivning m.v. til arbejdsgivere og arbejdssøgende om  

 arbejdskrafts-, beskæftigelses- og uddannelsesmuligheder i forhold til  

 arbejdsmarkedets behov.
 Stk. 2. Arbejdsmarkedsservicen kan gennemføre forsøgs- og  

 udviklingsarbejde m.v. med henblik på at forebygge og afhjælpe ubalancer på  

 arbejdsmarkedet.
 Stk. 3. Arbejdsministeren kan fastsætte nærmere regler for den  

 arbejdssøgendes kontakt med arbejdsmarkedsservicen.
§ 12. Formidling af kontakt mellem arbejdssøgende og arbejdsgivere  

 kan ske ved 1) videregivelse af information om udbud af arbejdskraft og  

 beskæftigelsesmuligheder til henholdsvis virksomheder og arbejdssøgende, 2) henvisning til samtale eller 3) anvisning.
 Stk. 2. Arbejdsministeren kan fastsætte nærmere regler om  

 tilrettelæggelsen af formidlingen i henhold til stk. 1.
 Stk. 3. Arbejdsministeren kan endvidere fastsætte regler for  

 samarbejde mellem arbejdsmarkedscentrene og de anerkendte  

 arbejdsløshedskasser, herunder om arbejdsløshedskassernes forpligtelse til at  

 yde centrene bistand.
 § 13. En anerkendt arbejdsløshedskasse kan anvise arbejde til sine  

 ledige medlemmer og henvise sådanne til samtale, jf. § 12, stk. 1.  

 Arbejdsministeren kan efter forhandling med Arbejdsmarkedsrådet fastsætte  

 nærmere regler herom.
Stk. 2. Kommunalbestyrelsen kan anvise arbejde til personer, der  

 modtager eller søger støtte efter afsnit III eller III A i lov om social  

 bistand, og til personer, der tilhører andre særligt udsatte grupper af  

 ledige.
Arbejdsministeren fastsætter efter forhandling med socialministeren  

 og vedkommende kommunale organisationer samt arbejdsmarkedets parter nærmere  

 bestemmelser om kommunalbestyrelsens formidlingsvirksomhed.
 § 14. Som led i formidlingssamarbejdet mellem lande, der er  

 medlemmer af Det Europæiske Fællesskab, samt lande, der er tilsluttet  

 overenskomsten om fælles nordisk arbejdsmarked, kan den regionale  

 arbejdsmarkedsservice videregive oplysninger om danske arbejdsgiveres ønsker  

 om arbejdskraft (jobordrer) med angivelse af arbejdsgiverens navn og adresse,  

 arbejdets karakter m.v. via edb til disse landes arbejdsmarkedsmyndigheder.
 Stk. 2. Den regionale arbejdsmarkedsservice skal informere og  

 bistå i forbindelse med jobsøgning inden for EF-landene (SEDOC) og Norden.
 Stk. 3. Arbejdsministeren fastsætter efter udtalelse fra  

 Arbejdsmarkedsrådet nærmere regler for udvekslingen af oplysninger som led i  

 formidlingssamarbejdet som nævnt i stk. 1.
 § 15. Når en faglig organisation skriftligt har sendt et  

 arbejdsmarkedscenter, jf. § 31, fyldestgørende oplysning om, at en virksomhed  

 er omfattet af strejke eller lockout, må centret ikke anvise arbejdskraft til  

 virksomheden, før konflikten er hævet eller kendt overenskomststridig eller  

 på anden måde retsstridig.
 § 16. For at fremme beskæftigelsen og balancen på arbejdsmarkedet  

 kan det regionale arbejdsmarkedsråd fastslægge anvendelsen af midler til  

 økonomisk støtte til gennemførelse af særlige mobilitetsfremmende  

 aktiviteter, jf. §§ 18-21. Den økonomiske støtte ydes af  

 arbejdsmarkedscentret.
 Stk. 2. Administrationen af aktiviteter efter §§ 18-21 varetages  

 af den regionale arbejdsmarkedsservice.
 Stk. 3. Arbejdsministeren fastsætter efter forhandling med  

 Arbejdsmarkedsrådet hvilke midler, der stilles til rådighed for de enkelte  

 regionale arbejdsmarkedsråd, samt nærmere regler for gennemførelsen af  

 aktiviteter efter §§ 18-21.
 § 17. Tilskud efter §§ 18-21 kan ydes til aktiviteter, der tager  

 sigte på arbejdstagere, der er tilmeldt arbejdsmarkedsservicen som  

 arbejdssøgende, samt i øvrigt til besættelse af stillinger, der er anmeldt  

 til arbejdsmarkedsservicen.
 Stk. 2. Det vil normalt være en forudsætning for at yde støtte  

 efter §§ 18-21, at der ikke lokalt findes ledige, som skønnes kvalificerede  

 til de ledige stillinger.
 § 18. Der kan ydes tilskud til dækning af udgifter til  

 gennemførelse af virksomheders informationsmøder forud for besættelse af  

 ledige stillinger.
 § 19. Der kan ydes tilskud til dækning af udgifter til jobsøgning,  

 herunder til rejser i forbindelse med ansættelsessamtaler og arbejdstester  

 samt deltagelse i de i § 18 nævnte informationsmøder.
 Stk. 2. Er der ydet tilskud efter stk. 1, kan der desuden ydes  

 rejsehjælp til ægtefælle og børn.
 § 20. Der kan ydes tilskud til dækning af udgifter til jobsøgning  

 for en medfølgende ægtefælle til en nyansat, der forud for ansættelse var  

 tilmeldt arbejdsmarkedsservicen som arbejdssøgende.
 § 21. Chefen for det regionale arbejdsmarkedscenter kan efter  

 forhandling med det regionale arbejdsmarkedsråd yde økonomisk støtte til  

 andre formidlingsaktiviteter end nævnt i §§ 18-20.
Kapitel 6 Varsling m.v. i forbindelse med afskedigelser af større omfang § 22. Dette kapitel finder anvendelse i forbindelse med  

 afskedigelser, som foretages af en arbejdsgiver af en eller flere grunde, som  

 ikke kan tilregnes lønmodtageren selv, når antallet af påtænkte afskedigelser  

 inden for et tidsrum af 30 dage vil udgøre:
 1) Mindst 10 i virksomheder, som normalt beskæftiger over 20 og færre end  

 100 lønmodtagere.
 2) Mindst 10 pct. af antallet af lønmodtagere i virksomheder, som normalt  

 beskæftiger mindst 100 og under 300 lønmodtagere.
 3) Mindst 30 i virksomheder, som normalt beskæftiger mindst 300  

 lønmodtagere.
Stk. 2. Dette kapitel finder ikke anvendelse på, 1) Afskedigelser foretaget inden for rammerne af arbejdsaftaler, der er  

 indgået for et bestemt tidsrum eller med henblik på en bestemt arbejdsopgave,  

 medmindre disse afskedigelser foretages, før disse aftaler er udløbet eller  

 opfyldt.
 2) Afskedigelser af besætninger på søgående skibe.
 3) Afskedigelser af lønmodtagere, som berøres af standsning af en  

 virksomheds aktiviteter som følge af en retsafgørelse.
 Stk. 3. Arbejdsministeren kan efter forhandling med  

 Arbejdsmarkedsrådet fastsætte nærmere regler for opgørelse af antallet af  

 lønmodtagere i henhold til stk. 1 samt for, hvilke kriterier der skal lægges  

 til grund ved afgørelsen af, om der foreligger en virksomhed i henhold til  

 dette kapitel.
 Stk. 4. Reglerne i dette kapitel ændrer ikke bestående  

 individuelle opsigelsesvarsler, der er fastsat i henhold til lov, kollektive  

 overenskomster eller individuel aftale.
 Stk. 5. Reglerne i dette kapitel vedrører ikke de arbejdsretlige  

 regler om de lovlige følger af kollektive arbejdskonflikter.
 § 23. Agter en arbejdsgiver at foretage afskedigelser, der er  

 omfattet af § 22, skal han så tidligt som muligt indlede forhandlinger med  

 lønmodtagerne på virksomheden eller disses repræsentanter, såfremt sådanne er  

 valgt eller udpeget.
 Stk. 2. Forhandlingerne skal have til formål at nå frem til en  

 aftale enten om at undgå afskedigelserne eller om at begrænse disse samt  

 afbøde følgerne heraf.
 Stk. 3. Arbejdsgiveren skal til brug ved forhandlingerne give  

 lønmodtagerne på virksomheden eller disses repræsentanter, såfremt sådanne er  

 valgt eller udpeget, alle oplysninger af betydning for sagen og give  

 skriftlig meddelelse i det mindste om årsagerne til afskedigelserne, om  

 antallet af lønmodtagere, der påtænkes afskediget, antallet af lønmodtagere,  

 der normalt beskæftiges på virksomheden, samt over hvilken periode det  

 forudses, at afskedigelserne skal finde sted.
 Stk. 4. Arbejdsgiveren skal samtidig med den i stk. 3 nævnte  

 skriftlige meddelelse fremsende en genpart heraf til vedkommende regionale  

 arbejdsmarkedsråd.
 § 24. Agter en arbejdsgiver efter at have forhandlet i  

 overensstemmelse med reglerne i § 23 fortsat at foretage afskedigelser  

 omfattet af § 22, skal han sende det regionale arbejdsmarkedsråd skriftlig  

 meddelelse herom.
 Stk. 2. Meddelelsen i henhold til stk. 1 skal indeholde alle  

 oplysninger af betydning for behandlingen af sagen om de planlagte  

 afskedigelser og om de i § 23 nævnte forhandlinger, navnlig om årsagerne til  

 afskedigelserne, antallet af lønmodtagere, der normalt beskæftiges på  

 virksomheden, samt over hvilken periode det forudses, at afskedigelserne skal  

 finde sted.
Stk. 3. Arbejdsgiveren skal snarest muligt og senest 10 dage  

 efter, at meddelelsen i henhold til stk. 1 er afsendt, give vedkommende  

 regionale arbejdsmarkedsråd underretning om, hvilke personer, der vil være  

 omfattet af afskedigelserne.
Disse personer skal senest samtidig underrettes.
 Stk. 4. Arbejdsgiveren skal snarest muligt give det regionale  

 arbejdsmarkedsråd underretning om det endelige resultat af de i § 23 nævnte  

 forhandlinger.
Stk. 5. Arbejdsgiveren skal samtidig med meddelelserne i henhold  

 til stk. 1 og stk. 4 fremsende en genpart heraf til lønmodtagerne på  

 virksomheden eller disses repræsentanter, såfremt sådanne er valgt eller  

 udpeget.
Disse kan fremsende deres eventuelle bemærkninger til vedkommende  

 regionale arbejdsmarkedsråd.
Genpart heraf fremsendes til arbejdsgiveren.
 § 25. Afskedigelser, hvorom der er givet meddelelse efter § 24,  

 får tidligst virkning 30 dage efter, at meddelelsen er afsendt til det  

 regionale arbejdsmarkedsråd.
 § 26. Arbejdsministeren kan efter forhandling med  

 Arbejdsmarkedsrådet fastsætte nærmere regler for de regionale  

 arbejdsmarkedsråds og Arbejdsmarkedsrådets virksomhed i henhold til dette  

 kapitel.
 § 27. Lønmodtagere på virksomheden eller disses repræsentanter  

 samt arbejdsgiveren og dennes repræsentant må ikke videregive oplysninger,  

 der udtrykkeligt er givet som fortrolige i henhold til dette kapitel.
 § 28. Borgerlige sager, for hvis udfald anvendelsen af reglerne i  

 dette kapitel er af væsentlig betydning, og straffesager vedrørende  

 overtrædelse af §§ 23 og 24 behandles under medvirken af sagkyndige  

 retsmedlemmer efter reglerne i retsplejelovens §§ 6 a og 18 c.
Kapitel 7 Organiseringen af arbejdsmarkedsservicen § 29. Arbejdsmarkedsservicen består af Arbejdsmarkedsstyrelsen,  

 regionale arbejdsmarkedscentre (AMS-regionscentre), lokale  

 arbejdsmarkedscentre (AMS-centre) samt arbejdsmarkedsuddannelsescentre  

 (AMU-centre).
 § 30. Arbejdsministeren er øverste administrative myndighed for  

 arbejdsmarkedsservicen.
 Stk. 2. Chefen for Arbejdsmarkedsstyrelsen leder  

 arbejdsmarkedsservicen på landsplan.
 Stk. 3. Arbejdsministeren kan bemyndige chefen for  

 Arbejdsmarkedsstyrelsen til at udøve beføjelser, der ved loven er tillagt  

 arbejdsministeren.
 Stk. 4. Chefen for Arbejdsmarkedsstyrelsen kan bemyndige cheferne  

 for de regionale arbejdsmarkedscentre til at udøve beføjelser, der ved loven,  

 eller regler udstedt i henhold hertil, er tillagt chefen for  

 Arbejdsmarkedsstyrelsen.
§ 31. Arbejdsministeren opretter i hver amtskommune bortset fra  

 Københavns amtskommune et regionalt arbejdsmarkedscenter, der ledes af en  

 regionschef, som ansættes af arbejdsministeren.
For Københavns Amtskommune og  

 Københavns og Frederiksberg kommuner (Københavnsområdet) oprettes et fælles  

 regionalt arbejdsmarkedscenter.
 Stk. 2. Chefen for Arbejdsmarkedsstyrelsen kan oprette og nedlægge  

 lokale arbejdsmarkedscentre.
 Stk. 3. Arbejdsministeren kan oprette  

 arbejdsmarkedsuddannelsescentre som statsskoler.
Stk. 4. Arbejdsministeren kan godkende oprettelse af  

 arbejdsmarkedsuddannelsescentre som selvejende institutioner til varetagelse  

 af opgaver efter denne lov.
Institutionens vedtægt godkendes af  

 arbejdsministeren efter forhandling med vedkommende uddannelsesudvalg, jf.  

 kapitel 9.
 Stk. 5. Arbejdsministeren fastsætter nærmere regler om  

 arbejdsmarkedsservicens opgaver samt om opgavernes fordeling på  

 arbejdsmarkedsservicens institutioner,jf. § 29.
Kapitel 8 Arbejdsmarkedsrådet § 32. Arbejdsministeren nedsætter et Arbejdsmarkedsråd, der  

 består af 1 formand, 20 andre medlemmer samt 9 tilforordnede.
Stk. 2. Dansk Arbejdsgiverforening og Landsorganisationen i  

 Danmark udpeger hver 8 medlemmer.
Sammenslutningen af Landbrugets  

 Arbejdsgiverforeninger, Funktionærernes og Tjenestemændenes Fællesråd  

 ,Akademikernes Centralorganisation og FR (Fællesrepræsentation)  

 Hovedorganisation for Arbejdsleder- og tekniske Funktionærforeninger i  

 Danmark udpeger hver 1 medlem.
 Stk. 3. Der tilforordnes rådet 1 repræsentant for  

 Amtsrådsforeningen i Danmark, 1 repræsentant for Kommunernes Landsforening, 1  

 repræsentant for Københavns og Frederiksberg kommuner i fællesskab, 2  

 repræsentanter fra Arbejdsministeriet, hvoraf 1 kommer fra  

 Arbejdsmarkedsstyrelsen, samt 1 repræsentant fra Undervisningsministeriet, 1  

 repræsentant fra Kulturministeriet, 1 repræsentant fra Finansministeriet og 1  

 repræsentant fra Industriministeriet.
 Stk. 4. Arbejdsministeren beskikker efter indstilling fra de i  

 henhold til stk. 2 udpegede medlemmer rådets formand og en suppleant for  

 denne.
Stk. 5. Medlemmerne, herunder formanden samt de tilforordnede  

 repræsentanter, udpeges eller beskikkes for en periode af 4 år.
Finder  

 beskikkelsen eller udpegningen sted i løbet af en periode, gælder den kun til  

 periodens udløb.
Stk. 6. Arbejdsmarkedsrådet nedsætter et forretningsudvalg  

 bestående af medlemmer af rådet.
Arbejdsmarkedsrådet kan i øvrigt nedsætte  

 underudvalg bestående af medlemmer inden for og uden for rådets medlemskreds.
 Stk. 7. Arbejdsministeren fastsætter Arbejdsmarkedsrådets  

 forretningsorden efter indstilling fra rådet.
 Stk. 8. I tilknytning til Arbejdsmarkedsrådet opretter  

 arbejdsministeren Rådet for Arbejdsløshedsforsikringen, jf. lov om  

 arbejdsløshedsforsikring og efterløn.
 § 33. Arbejdsmarkedsrådet er rådgivende for arbejdsministeren i  

 arbejdsmarkedspolitiske spørgsmål, i planlægningen af arbejdsmarkedsservicen  

 og udtaler sig om lovforslag og bekendtgørelser vedrørende denne.
 Stk. 2. Arbejdsmarkedsrådet medvirker i fastlæggelsen af de  

 arbejdsmarkedspolitiske målsætninger og i prioriteringen mellem aktiviteter  

 inden for arbejdsmarkedsservicen samt i udformningen af de principper, inden  

 for hvilke arbejdsmarkedsservicen tilrettelægges.
 Stk. 3. Arbejdsmarkedsrådet forelægger forud for hvert finansår et  

 samlet budgetforslag for arbejdsministeren for formidlingsaktiviteterne.  

 Budgetforslaget ledsages af chefen for Arbejdsmarkedsstyrelsens bemærkninger.  

 Efter ministerens godkendelse af budgettet, godkender Arbejdsmarkedsrådet,  

 efter retningslinier der fastsættes af arbejdsministeren, de enkelte  

 regionale arbejdsmarkedscentres budgetter.
Stk. 4. Arbejdsmarkedsrådet skal årligt afgive indstilling til  

 arbejdsministeren om det forventede samlede uddannelses- og bevillingsbehov  

 inden for arbejdsmarkedsuddannelserne.
Derudover forelægger rådet årligt for  

 arbejdsministeren forslag til fordeling af bevillingen mellem  

 uddannelsesområder.
 Stk. 5. Arbejdsmarkedsrådet kan på eget initiativ drøfte og afgive  

 udtalelse til arbejdsministeren om spørgsmål, der efter rådets opfattelse har  

 generel eller principiel betydning for arbejdsmarkedsservicen.
 Stk. 6. Arbejdsmarkedsrådet kan på eget initiativ drøfte og afgive  

 udtalelse til arbejdsministeren om spørgsmål, hvor forsikringsmæssige forhold  

 efter rådets opfattelse har formidlingsmæssig eller uddannelsesmæssig  

 betydning.
 Stk. 7. Arbejdsmarkedsrådet medvirker i øvrigt i koordineringen af  

 spørgsmål, som vedrører uddannelsesforanstaltninger, arbejdsformidling og  

 arbejdsløshedsforsikring.
 Stk. 8. Arbejdsministeren kan fastsætte nærmere regler om rådets  

 virksomhed.
Kapitel 9 Uddannelsesudvalg inden for arbejdsmarkedsuddannelserne § 34. Arbejdsministeren nedsætter eet eller flere  

 uddannelsesudvalg inden for arbejdsmarkedsuddannelserne.
Stk. 2. Arbejdsministeren beskikker for hvert udvalg en formand og  

 tilforordner 2 personer med særligt kendskab til voksenuddannelse og  

 kvalifikationsudvikling på arbejdsmarkedet.
Beskikkelsen eller udpegningen  

 sker for en periode på 4 år.
Finder beskikkelsen eller udpegningen sted i  

 løbet af en periode, gælder den kun til periodens udløb.
Stk. 3. Udvalg, der varetager uddannelser efter § 4, nr. 1, består  

 iøvrigt af 8 medlemmer udpeget af Dansk Arbejdsgiverforening efter  

 forhandling med andre interesserede organisationer og 8 medlemmer udpeget af  

 Landsorganisationen i Danmark.
Disse udvalg tilforordnes 1 repræsentant fra  

 Arbejdsministeriet, 1 repræsentant fra Undervisningsministeriet og 1  

 repræsentant fra Industriministeriet.
Stk. 4. Udvalg, der varetager arbejdsmarkedsuddannelser for andre  

 grupper efter § 4, nr. 1. består i øvrigt af 2 medlemmer udpeget af  

 Landsorganisationen i Danmark, 3 medlemmer udpeget af Dansk  

 Arbejdsgiverforening efter forhandling med andre interesserede  

 organisationer, 2 medlemmer udpeget af FR (Fællesrepræsentationen)  

 Hovedorganisation for Arbejdsleder- og Teknisk Funktionærforeninger i  

 Danmark.
Der tilforordnes 1 repræsentant fra Arbejdsministeriet, 1  

 repræsentant fra Undervisningsministeriet og 1 repræsentant fra  

 Industriministeriet.
 Stk. 5. Udvalg, der varetager uddannelser efter § 4, nr. 2, består  

 iøvrigt af 3 medlemmer udpeget af Landsorganisationen i Danmark, 3 medlemmer  

 udpeget af Dansk Arbejdsgiverforening, 1 medlem udpeget af arbejdsministeren,  

 1 medlem udpeget af undervisningsministeren, 1 medlem udpeget af  

 kulturministeren, 1 medlem udpeget af Amtsrådsforeningen i Danmark, 1 medlem  

 udpeget af Kommunernes Landsforening og 1 medlem udpeget af Københavns og  

 Frederiksbergs kommuner i fællesskab.
 Stk. 6. Arbejdsministeren kan bestemme, at sammensætningen af  

 uddannelsesudvalgene efter stk. 3, 4 og 5, kan ændres ved sammenlægning af  

 udvalgene og ved inddragelse af andre grupper under lovens område.
 Stk. 7. Medlemmer og tilforordnede udpeges for en periode på 4 år.  

 Finder udpegningen sted i løbet af en periode, gælder den kun til periodens  

 udløb.
 Stk. 8. Chefen for Arbejdmarkedsstyrelsen varetager  

 sekretariatsfunktionen for udvalgene.
§ 35. Udvalg, der varetager uddannelser efter § 4, nr. 1 er  

 rådgivende over for chefen for Arbejdsmarkedsstyrelsen og har følgende  

 opgaver 1) at udtale sig om udviklingstendenserne og uddannelsesbehovene inden for  

 udvalgets område, 2) at medvirke til udvikling af de uddannelser, der skønnes behov for, 3) at godkende uddannelsesprogrammer og undervisningsplaner inden for  

 udvalgets område, 4) i fornødent omfang at tage initiativ til, at der planlægges og  

 iværksættes de uddannelser i medfør af § 4, nr. 1, der er behov for på  

 arbejdsmarkedet, 5) at afgive indstilling om iværksættelse af uddannelser til offentlig  

 finansiering efter reglerne i denne lov og 6) at afgive indstilling om fordeling af de godkendte årlige bevillinger  

 til uddannelser inden for udvalgets område.
 Stk. 2. Udvalget, der varetager erhvervsforberedende uddannelse,  

 jf. § 4, nr. 2, er rådgivende over for chefen for Arbejdsmarkedsstyrelsen og  

 har de i § 35, stk. 1, nr. 1, 2 og 6 nævnte opgaver.
 Stk. 3. Et uddannelsesudvalg, kan i øvrigt på eget initiativ  

 drøfte og afgive udtalelse til chefen for Arbejdsmarkedsstyrelsen om  

 spørgsmål, der efter udvalgets opfattelse har betydning for  

 arbejdsmarkedsuddannelserne.
 Stk. 4. Arbejdsministeren kan efter forhandling med vedkommende  

 uddannelsesudvalg fastsætte nærmere regler om udvalgets virksomhed.
Kapitel 10 Områdeudvalg m.v.
 § 36. Finder arbejdsmarkedets centrale arbejdstager- og  

 arbejdsgiverorganisationer inden for et arbejdsområde, at der er behov for,  

 at der iværksættes arbejdsmarkedsuddannelser inden for området, nedsætter  

 disse organisationer et områdeudvalg.
 Stk. 2. Vedkommende uddannelsesudvalg træffer beslutning om,  

 hvilket arbejdsområde, der udgør et område efter denne lov.
 Stk. 3. Områdeudvalget godkendes af Arbejdsmarkedsrådet.
§ 37. Et områdeudvalg skal bestå af mindst 6, højst 10 medlemmer,  

 og have et lige stort antal arbejdstager- og arbejdsgiverrepræsentanter.  

 Medlemmer udpeges for 4 år.
Udvalget vælger en formand i eller uden for sin  

 midte og opretter et sekretariat.
§ 38. Et områdeudvalg er rådgivende for vedkommende  

 uddannelsesudvalg og Arbejdsmarkedsstyrelsen og har til opgave 1) at undersøge og udtale sig til vedkommende uddannelsesudvalg om  

 uddannelsesbehovene inden for sit område, 2) at udarbejde forslag til vedkommende uddannelsesudvalg om  

 uddannelsesprogrammer og undervisningsplaner og 3) at bidrage til, at undervisningen tilrettelægges og gennemføres i  

 overensstemmelse med undervisningsplanernes faglige indhold.
 § 39. Udgifterne til områdeudvalgenes arbejde afholdes i forening  

 af de organisationer, der er repræsenteret i udvalgene.
 Stk. 2. Arbejdsministeren kan yde statstilskud til  

 områdeudvalgenes udgifter til udvikling af undervisningsmateriale,  

 udarbejdelse af kursusplaner, konsulentbistand, oplysningsvirksomhed og  

 kursusadministration.
 § 40. Arbejdsministeren kan efter at have indhentet en udtalelse  

 fra vedkommende uddannelsesudvalg godkende, at et områdeudvalg, som omfatter  

 faglærte arbejdere eller grupper på arbejdsmarkedet, som kan sidestilles  

 hermed, forestår gennemførelse af arbejdsmarkedsuddannelser.
 Stk. 2. Arbejdsministeren kan efter forhandling med vedkommende  

 uddannelsesudvalg fastsætte nærmere bestemmelser for områdeudvalgenes  

 virksomhed.
 § 41. Det enkelte Arbejdsmarkedsuddannelsescenter kan efter  

 bestyrelsens beslutning nedsætte et eller flere lokale uddannelsesudvalg.
 Stk. 2. De lokale uddannelsesudvalg råd-giver  

 Arbejdsmarkedsuddannelsescentret i spørgsmål, der vedrører de uddannelser,  

 der er omfattet af udvalgets virksomhedsområde, og virker for samarbejdet  

 mellem Arbejdsmarkedsuddannelsescentret og det lokale arbejdsmarked.
Kapitel 11 Regionale arbejdsmarkedsråd § 42. For hver amtskommune, bortset fra Københavns Amtskommune,  

 nedsættes ved arbejdsministerens foranstaltning et regionalt  

 arbejdsmarkedsråd.
For Københavns Amtskommune og Københavns og Frederiksberg  

 Kommuner (Københavnsområdet) nedsættes ved arbejdsministerens foranstaltning  

 et fælles regionalt arbejdsmarkedsråd.
 § 43. Det Regionale Arbejdsmarkedsråd består af 18 medlemmer samt  

 4 tilforordnede.
Stk. 2. Som repræsentanter for områdets lønmodtagerorganisationer  

 udpeger Landsorganisationen i Danmark 5 medlemmer og Funktionærernes og  

 Tjenestemændenes Fællesråd 1 medlem.
Som repræsentanter for områdets  

 arbejdsgiver- og erhvervsorganisationer udpeger Dansk Arbejdsgiverforening  

 efter forhandling med andre interesserede organisationer 6 medlemmer.
Uden  

 for Københavnsområdet udpeger amtsrådet 3 medlemmer, og kommunalbestyrelserne  

 inden for amtet udpeger i fællesskab 3 medlemmer.
I Københavnsområdet udpeger  

 Københavns Borgerrepræsentation og Københavns Amtsråd hver 2 medlemmer,  

 medens Frederiksberg kommunalbestyrelse og Foreningen af Kommuner i  

 Københavns Amt udpeger hver 1 medlem.
Samtidig udpeges på tilsvarende måde  

 suppleanter for hvert enkelt medlem.
Stk. 3. De uddannelsesinstitutioner, som er beliggende i området,  

 og som udbyder efter- og videreuddannelse, udpeger i fællesskab 4  

 tilforordnede til Det Regionale Arbejdsmarkedsråd.
I tilfælde af uenighed om  

 udpegningsretten eller om repræsentationen træffer chefen for  

 Arbejdsmarkedsstyrelsen afgørelse.
Samtidig udpeges på tilsvarende måde  

 suppleanter for hver enkelt tilforordnet.
 Stk. 4. De i henhold til stk. 2 udpegede medlemmer udpeger for en  

 2-årig periode inden for sin midte formanden og suppleanten for denne.
 Stk. 5. Rådets medlemmer, tilforordnede og suppleanter udpeges for  

 en 4-årig periode begyndende 1. februar umiddelbart efter de kommunale valg.
 Stk. 6. Chefen for det regionale arbejdsmarkedscenter deltager i  

 rådets drøftelser og har ansvaret for varetagelsen af rådets  

 sekretariatsforretninger.
 § 44. De regionale arbejdsmarkedsråd medvirker i fastlæggelsen af  

 de regionale arbejdsmarkedspolitiske målsætninger og i planlægningen af  

 arbejdsmarkedsservicen samt i prioriteringen af den arbejdsmarkedspolitiske  

 indsats i regionen.
 Stk. 2. De regionale arbejdsmarkedsråd skal følge udviklingen på  

 det regionale arbejdsmarked og bidrage til planlægning og gennemførelse af  

 den regionale udarbejdelse af analyser og prognoser for ledighed,  

 beskæftigelse og behov for uddannelse.
 Stk. 3. På baggrund af regionens arbejdsmarkedspolitiske  

 målsætninger medvirker rådet i samarbejdet mellem den regionale  

 arbejdsmarkedsservice og de lokale og regionale myndigheder, udvalg og  

 lignende af betydning for arbejdsmarkedet.
 Stk. 4. De regionale arbejdsmarkedsråd fastlægger efter  

 retningslinier, der er fastsat af arbejdsministeren under medvirken af  

 Arbejdsmarkedsrådet, anvendelsen af de bevillinger, som er tildelt til  

 uddannelser efter § 51, til den regionale arbejdsmarkedspolitiske indsats i  

 øvrigt samt til uddannelsesforanstaltninger efter lov om arbejdstilbud til  

 ledige.
 Stk. 5. De regionale arbejdsmarkedsråd skal medvirke til  

 koordineringen af den samlede efter- og videreuddannelsesindsats i regionen  

 og til, at der søges tilvejebragt den uddannelsesindsats, der er behov for i  

 regionen.
Stk. 6. De regionale arbejdsmarkedsråd udarbejder forud for hvert  

 finansår forslag til budget for den del af den regionale  

 arbejdsmarkedsservice, som vedrører formidlingsaktiviteterne.
Budgetforslaget  

 indsendes til Arbejdsmarkedsrådet, jf. § 33, stk. 3, ledsaget af bemærkninger  

 fra chefen for det regionale arbejdsmarkedscenter.
 Stk. 7. Arbejdsministeren kan fastsætte nærmere bestemmelser om  

 rådenes nedsættelse og virksomhed.
Kapitel 12 Godtgørelse, støtte og tilskud til deltagerne i  

 arbejdsmarkedsuddannelse § 45. Deltagere i uddannelse efter § 4, nr. 1, har ret til  

 godtgørelse for tab af indtægt eller arbejdsmuligheder i kursusperioden,  

 såfremt, 1) uddannelsesforanstaltningerne finder sted i dagskoleform, 2) deltageren ved kursusdeltagelsen er fyldt 20 år og er lønmodtager eller  

 ledig og 3) deltagerens arbejdsløshedskasse, for en ikke forsikret deltagers  

 vedkommende arbejdsmarkedsservicen, anbefaler deltagelse i uddannelsen.
Stk. 2. Uddannelsen kan tilrettelægges såvel som  

 heltidsundervisning som deltidsundervisning.
Godtgørelsen for  

 heltidsundervisning svarer til det højeste dagpengebeløb i den  

 statsanerkendte arbejdsløshedskasse, deltageren er eller kunne være medlem  

 af.
For kursister på deltidsundervisning nedsættes godtgørelsen i forhold til  

 antallet af undervisningstimer.
Stk. 3. Godtgørelsen til en virksomheds ansatte, der deltager i  

 uddannelsesforanstaltninger med nedsatte statstilskud, der helt eller delvis  

 tager sigte på særlige virksomhedsbehov, jf. § 54, stk. 2, udgør halvdelen af  

 det beløb, der er nævnt i stk. 2, 1. pkt.
For kursister på  

 deltidsundervisning nedsættes godtgørelsen i forhold til antallet af  

 undervisningstimer.
 Stk. 4. Arbejdsministeren kan, efter at have indhentet en  

 udtalelse fra Arbejdsmarkedsrådet og med til slutning fra Folketingets  

 Finansudvalg, fastsætte regler om ydelse af godtgørelse til deltagere under  

 20 år.
 Stk. 5. Arbejdsministeren kan efter forhandling med  

 finansministeren fastsætte regler om, at deltagere, der modtager anden  

 offentlig støtte, ikke kan modtage godtgørelse efter stk. 1-4.
 § 46. Arbejdsministeren kan efter forhandling med  

 finansministeren, undervisningsministeren og kulturministeren fastsætte  

 regler om støtte til deltagere i uddannelse efter § 4, nr. 2.
 Stk. 2. Arbejdsministeren kan efter forhandling med  

 finansministeren fastsætte regler om støtte til deltagere i  

 arbejdsmarkedspolitiske foranstaltninger efter § 6.
 Stk. 3. Arbejdsministeren kan efter forhandling med  

 finansministeren fastsætte regler om støtte til deltagere i omskolings- og  

 omstillingsforanstaltninger, jf. §§ 8-9.
 Stk. 4. Støtten efter stk. 1-3 kan højst udgøre et beløb svarende  

 til godtgørelsen efter § 45, stk. 2.
 Stk. 5. Arbejdsministeren kan efter forhandling med  

 finansministeren fastsætte regler om, at deltagere, der modtager anden  

 offentlig støtte, ikke kan modtage støtte efter stk. 1-4.
§ 47. Arbejdsgivere, der efter aftale med deltagere i uddannelser  

 efter loven udbetaler sædvanlig løn under uddannelsen, har ret til at få  

 udbetalt en refusion af staten.
Refusionen svarer til den ydelse, som  

 deltagerne kunne have fået udbetalt efter §§ 45 og 46 . Refusionen kan dog  

 højest udgøre et beløb, der svarer til arbejdsgiverens lønudgifter til  

 deltagerne under uddannelsen.
 § 48. Staten kan yde tilskud til udgifter til deltagernes  

 befordring ved deltagelse i uddannelser efter loven.
 Stk. 2. Staten kan yde tilskud til udgifter til deltagernes kost  

 og logi ved deltagelse i uddannelser efter loven.
 Stk. 3. Arbejdsministeren fastsætter efter forhandling med  

 finansministeren regler om tilskud til befordringsudgifter efter stk. 1, samt  

 om tilskud til kost og logi efter stk. 2.
§ 49. Arbejdsministeren fastsætter nærmere regler om beregning og  

 udbetaling af godtgørelser m.v. efter dette kapitel.
Arbejdsministeren kan  

 bestemme, at beregningen og udbetalingen varetages af deltagerens  

 arbejdsløshedskasse, arbejdsmarkedscentret eller ledelsen af  

 uddannelsesforanstaltningen, og at der kan ydes forskud til udbetalingen.
Kapitel 13 Finansiering m.v.
§ 50. Udgifterne til oprettelse og drift af de regionale  

 arbejdsmarkedscentre og de lokale arbejdsmarkedscentre fordeles med 3/4 til  

 staten og uden for Københavnsområdet med 1/4 til den amtskommune, hvori  

 centret er beliggende.
I Københavnsområdet fordeles den kommunale andel på  

 1/4 mellem Københavns amtskommune og Københavns og Frederiksberg kommuner  

 efter de folketal, der foreligger oplyst ved begyndelsen af det finansår,  

 hvor udgifterne afholdes.
Stk. 2. De løbende udgifter til centrenes oprettelse og drift  

 afholdes af staten.
Den i stk. 1 nævnte kommunale andel opkræves månedsvis på  

 grundlag af det senest udarbejdede månedsregnskab.
Endelig afregning finder  

 sted i forbindelse med den regnskabsmæssige årsafslutning.
 § 51. Den særlige bevilling til uddannelser til omstillings- og  

 omskolingsformål, jf. kap. 4, afsættes årligt på finansloven.
 Stk. 2. Arbejdsmarkedsrådet fastsætter fordelingen af puljen til  

 de enkelte regioner efter retningslinier fastsat af arbejdsministeren.
 § 52. Arbejdsministeren kan yde statstilskud til:
 1) Iværksættelse af forsøgs- og udviklingsvirksomhed.
 2) Dækning af driftsudgifter ved gennemførelse af godkendte  

 uddannelsesforanstaltninger efter kapitel 3.
 3) Dækning af udgifter til anskaffelse af undervisningsmateriel og  

 inventar til gennemførelse af godkendte uddannelsesforanstaltninger.
 4) Dækning af udgifter ved uddannelse af lærere.
 Stk. 2. Der kan dog kun i særlige tilfælde ydes statstilskud til  

 dækning af udgifter ved uddannelsen af lærere ansat ved  

 uddannelsesinstitutioner som nævnt i § 7, stk. 1, nr. 3 og 4.
Stk. 3. Arbejdsministeren kan efter forhandling med vedkommende  

 uddannelsesudvalg, jf. § 34 yde rente- og afdragsfrie statslån til selvejende  

 institutioner, jf. § 7, stk. 1, nr. 2 til køb, opførelse og ombygning af fast  

 ejendom.
Statslån ydes med indtil 85 pct. af den samlede anskaffelsessum.
 Stk. 4. Der kan i ganske særlige tilfælde og efter indstilling fra  

 vedkommende uddannelsesudvalg ydes statslån til institutioner, som skal  

 varetage uddannelser for erhvervsuddannede eller andre grupper, som kan  

 sidestilles hermed.
 § 53. Arbejdsministeren fastsætter efter forhandling med  

 finansministeren og efter at have indhentet en udtalelse fra  

 Arbejdsmarkedsrådet nærmere regler om ydelse af statstilskud og statslån  

 efter § 52, herunder om vilkår for ydelse af statslån og statstilskud, om  

 ydelse af forskud og om, hvilke udgifter, der er tilskudsberettigede.
 § 54. Arbejdsministeren kan efter forhandling med finansministeren  

 godkende, at der mod betaling iværksættes kurser inden for lovens område for  

 offentlige myndigheder, for offentlige eller private institutioner og  

 virksomheder og for organisationer.
 Stk. 2. De i stk. 1 beskrevne aktiviteter kan endvidere udføres i  

 udlandet mod betaling.
 Stk. 3. Arbejdsministeren kan fastsætte regler om nedsatte  

 statstilskud til uddannelser inden for lovens område, der helt eller delvis  

 tager sigte på særlige virksomhedsbehov.
 Stk. 4. Arbejdsministeren kan bestemme, at deltagere i uddannelser  

 efter § 4, nr. 1, skal betale et depositum.
 § 55. Arbejdsministeren kan fastsætte bestemmelser om  

 brugerbetaling på områder, hvor arbejdsmarkedsservicen i relation til  

 formidlingsaktiviteter efter § 11 yder arbejdsgiveren en særlig service.
 Stk. 2. De i stk. 1 beskrevne aktiviteter kan endvidere udføres i  

 udlandet mod betaling.
 § 56. Indtægterne fra de i § 54 og § 55 nævnte aktiviteter  

 anvendes efter arbejdsministerens nærmere bestemmelse til gennemførelse af  

 foranstaltninger efter denne lov.
Kapitel 14 Klageadgang § 57. Følgende afgørelser kan indbringes for Arbejdsmarkedets  

 Ankenævn:
 1) Afslag på optagelse på en arbejdsmarkedsuddannelse.
 2) Godtgørelse for tab af indtægt eller arbejdsmulighed efter § 45.
 3) Støtte efter § 46.
 4) Refusion efter § 47.
 5) Befordringstilskud efter § 48, stk. 1.
 6) Tilskud til kost og logi efter § 48, stk. 2.
 Stk. 2. Ankenævnets afgørelse kan ikke indbringes for anden  

 administrativ myndighed.
 § 58. Afgørelser, som i medfør af §§ 18-21 er truffet af et  

 AMS-center, kan ikke indbringes for anden administrativ myndighed.
 § 59. Øvrige afgørelser, der er truffet af et AMS-center, kan af  

 den, som afgørelsen vedrører, indbringes for chefen for  

 Arbejdsmarkedsstyrelsen.
Stk. 2. Afgørelser, der er truffet af arbejdsmarkedscentret efter  

 § 61, stk. 2, kan indbringes for chefen for Arbejdsmarkedsstyrelsen.
Disse  

 afgørelser kan ikke indbringes for anden administrativ myndighed.
§ 60. Fristen for klage efter §§ 57 og 59 er 4 uger fra den dag,  

 afgørelsen er meddelt den pågældende.
Den myndighed, som skal træffe  

 afgørelse, kan se bort fra overskridelse af klagefristen, når der er særlig  

 grund hertil.
Kapitel 15 Oplysningspligt og straffebestemmelser m.v.
 § 61. Den regionale arbejdsmarkedsservice må ikke give  

 oplysninger om arbejdssøgende og arbejdsgivere til uvedkommende.
 Stk. 2. Et arbejdsmarkedscenter skal efter anmodning give en  

 arbejdsgiver oplysning om, hvorvidt bestemte personer, som arbejdsgiveren  

 ønsker anvist til arbejde, er tilmeldt som arbejdssøgende.
 § 62. Arbejdsministeren kan fastsatte nærmere regler om  

 arbejdssøgendes forpligtelser til at give oplysning af betydning for  

 uddannelses- og beskæftigelsesmuligheder samt om arbejdsgiveres forpligtelser  

 til at give underretning i forbindelse med konkrete formidlinger, jf. § 11,  

 stk. 3 og § 12, stk. 2.
§ 63. En arbejdsgiver skal på begæring afgive oplysninger til brug  

 for administrationen af tildeling af ydelser efter kapitel 12, herunder om  

 bestemte personers løn i nærmere angivne tidsrum.
Overtrædelse heraf straffes  

 med bøde.
Stk. 2. For overtrædelser, der begås af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 Stk. 3. Oplysninger efter stk. 1 og 2 kan indhentes af  

 Arbejdsmarkedets Ankenævn, et arbejdsmarkedscenter, en arbejdsløshedskasse,  

 for så vidt angår egne medlemmer, og ledelsen af uddannelsesforanstaltningen.
 Stk. 4. Arbejdsministeren fastsætter regler om administration af  

 reglerne i stk. 1 og 3.
 § 64. Offentlige myndigheder skal på begæring give ankenævnet  

 eller et regionalt arbejdsmarkedscenter enhver oplysning til brug ved  

 administration af reglerne efter kapitel 12.
 § 65. Overtrædelse af §§ 23 og 24 straffes med bøde.
Stk. 2. Undlader en arbejdsgiver i forbindelse med afskedigelser,  

 der er omfattet af § 22, at følge reglerne i § 24, stk. 1, skal han yde de  

 pågældende lønmodtagere en godtgørelse, der svarer til lønnen i en periode på  

 30 dage fra opsigelsestidspunktet.
Fra godtgørelsen skal dog trækkes den løn,  

 som lønmodtageren har modtaget i en eventuel individuel opsigelsesperiode.
Stk. 3. For overtrædelser, der begås af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
 § 66. Personer, der har givet urigtige oplysninger eller fortiet  

 omstændigheder, som er af betydning for retten til ydelser efter kapitel 12  

 eller i øvrigt mod bedre vidende uberettiget har modtaget ydelser efter dette  

 kapitel, skal tilbagebetale det beløb, der er modtaget med urette.
Kapitel 16 Ikrafttrædelses- og overgangsbestemmelser § 67. Loven træder i kraft den 1. januar 1992.
 § 68. Udpegning af medlemmer, suppleanter og tilforordnede i  

 medfør af § 43, stk. 5, sker første gang med virkning fra lovens ikrafttræden  

 og indtil 1. februar umiddelbart efter de kommunale valg.
 § 69. Loven gælder ikke for Færøerne og Grønland.
Bemærkninger til lovforslaget Almindelige bemærkninger Regeringen har gennem sine seneste politiske udspil sat fokus på  

 arbejdsmarkedets strukturproblemer og dermed på de stigende krav til  

 omstilling og tilpasning, som det danske arbejdsmarked står overfor i de  

 kommende år.
 Ændringer i erhvervsstrukturen, den faldende nytilgang til  

 arbejdsmarkedet, den hastige teknologiske udviklingstakt samt indførelse af  

 EF's indre marked i 1992 er blot nogle af de væsentlige nye udfordringer til  

 de institutioner, der betjener det danske arbejdsmarked.
 Det stigende behov for tilpasning mellem de kvalifikationer hos  

 arbejdskraften, som virksomhederne har brug for, og de kvalifikationer, som  

 arbejdsstyrken er i besiddelse af, skaber også behov for justeringer og  

 tilpasninger ikke alene i de serviceydelser og produkter, som systemerne  

 udbyder, men også i de organisationer og strukturer serviceydelserne  

 produceres i.
I.
En enstrenget arbejdsmarkedsservice.
 Både den igangværende og den kommende udvikling på arbejdsmarkedet  

 skærper behovet for en sammenhængende og fleksibel arbejdsmarkedsservice.
 Sikringen af, at den danske arbejdsmarkedsservice til enhver tid står  

 rustet til at forebygge og afhjælpe ubalancer på arbejdsmarkedet hurtigt og  

 sikkert, afhænger ikke alene af et effektivt og fleksibelt  

 arbejdsmarkedsuddannelsessystem, en hurtig og præcis arbejdsformidling og af  

 en velfungerende arbejdsmarkedsovervågning, men i lige så høj grad af  

 systemernes evne og muligheder for at etablere den fornødne koordination og  

 samspil i opgaveløsningen.
 Der bør efter Regeringens opfattelse lægges vægt på både at sikre  

 samspillet mellem arbejdsmarkedsuddannelses- og arbejdsformidlingssystemet på  

 alle niveauer, og på at styrke og udbygge den regionalisering, der er pågået  

 i de forløbne år - senest med nedsættelsen af de regionale UTB-udvalg.
 Gennem omlægninger og justeringer af de nuværende  

 arbejdsmarkedsinstitutioner og de dertil knyttede kollegiale organer er det  

 Regeringens mål at opbygge en enstrenget arbejdsmarkedsservice, d.v.s. en  

 koordineret og sammenhængende service, hvor man ud fra en  

 arbejdsmarkedspolitisk synsvinkel kan skabe størst mulig harmoni mellem udbud  

 af og efterspørgsel efter kvalificeret arbejdskraft.
 Der foreslås derfor etableret et nyt servicesystem, der endnu bedre end  

 idag forudser udviklingen på arbejdsmarkedet, opfanger nye kvalifikations- og  

 uddannelsesbehov, omsætter disse hurtigt og sikkert til konkrete  

 uddannelsesmuligheder og -tilbud, giver brugerne relevant og sammenhængende  

 rådgivning, formidler kontakt mellem arbejdstager og arbejdsgiver, og i det  

 hele taget tilbyder løsninger og ydelser, der er tilpassset brugernes behov.
Med en enstrenget arbejdsmarkedsservice tilstræbes en højere kvalitet og  

 bedre ressourceudnyttelse.
Der vil blive tale om et serviceløft ved at  

 brugerne får mulighed for både at få totalløsninger, men også individuelt  

 tilpassede løsninger på deres problemer - hvad enten det drejer sig om  

 rekruttering, uddannelse eller jobsøgning.
Det vil blive muligt meget mere  

 smidigt at matche arbejdssøgende og deres kvalifikationer med  

 uddannelsesforanstaltninger og ledige jobs.
 Et sådant koordineret system vil også give bedre muligheder for  

 udviklingen af nye servicetilbud, som sammen med eller som erstatning for de  

 eksisterende tilbud vil gøre arbejdsmarkedsservicen bedre til at løse  

 hovedopgaverne, nemlig at overvåge og følge udviklingen på arbejdsmarkedet og  

 tilbyde konkrete vejlednings-, rekrutterings- og uddannelsesforanstaltninger,  

 der bidrager til at sikre en faglig og geografisk balance mellem udbuddet af  

 og efterspørgslen efter arbejdskraft.
Det er endvidere hensigten at dreje arbejdsmarkedsservicen mod en større  

 indsats på det ordinære arbejdsmarked.
En endnu større satsning mod denne del  

 af arbejdsmarkedet vil indebære, at indsatsen kan koncentreres om i højere  

 grad at forebygge end at afhjælpe ubalancer på arbejdsmarkedet, herunder  

 forebygge langtidsledighed.
 Målretning af arbejdsmarkedspolitiken mod den forebyggende indsats sikres  

 blandt andet gennem en opgavemæssig koncentration på  

 arbejdsmarkedsserviceområdet.
II.
Hovedaktiviteter og -opgaver i den enstrengede  

 arbejdsmarkedsservice.
 Gennem en række andre initiativer, der omfatter både ændringer gennem  

 lovgivningen og gennem administrative initiativer, er det Regeringens hensigt  

 at påvirke formålet med den offentlige arbejdsmarkedsservice.
 Folketinget vedtog den 21. december 1989 L 48 (lov nr. 840), som blandt  

 andet indebærer, at AF's særstilling som arbejdsformidler ophæves gennem  

 indførelse af fri konkurrence, og at der indføres brugerbetaling på visse  

 dele af formidlingsområdet.
I sommeren 1990 vedtog Folketinget derudover to lovforslag, som indebærer  

 udlægning af en række af de opgaver, der idag løses af  

 arbejdsformidlingssystemet til (amts)kommunalt regie.
Det drejer sig om  

 administration af opgaver vedrørende særligt udsatte grupper samt mulighed  

 for at kommunerne kan anvise arbejde på det ordinære arbejdsmarked til  

 personer, der tilhører særligt udsatte grupper af ledige.
 De lediges fremmøde ved arbejdsformidlingen er blevet omlagt til  

 målrettede kontaktforløb for de ledige pr. 1. december 1990, ligesom AF's  

 administration af lære- og praktikpladsområdet er blevet endeligt overført  

 til erhvervsskolerne den 1. januar 1991, i forbindelse med  

 erhvervsuddannelsesreformens ikrafttræden.
 Endelig er vejledningen af de 16-19-årige blevet udlagt til kommunerne  

 gennem administrative initiativer.
 Hovedopgaverne i arbejdsmarkedsservicesystemet vil først og fremmest  

 blive:
 - at overvåge og informere om udviklingen på arbejdsmarkedet på kort og  

 lidt længere sigt, herunder at indhente og bearbejde oplysninger fra  

 virksomheder, organisationer m.v. om det forventede behov for arbejdskraft og  

 uddannelse.
 - at forestå udvikling, planlægning og gennemførelse af  

 arbejdsmarkedsuddannelser for specialarbejdere, faglærte arbejdere,  

 arbejdsledere og grupper, der kan ligestilles hermed.
 - at forestå udvikling, planlægning og gennemførelse af  

 uddannelsesprogrammer for grupper, der har vanskeligheder ved at opnå eller  

 bevare tilknytningen til arbejdsmarkedet.
 - at forestå udvikling, planlægning og gennemførelse af  

 arbejdsmarkedspolitisk begrundede foranstaltninger i øvrigt, der kan bidrage  

 til at forebygge eller afhjælpe omstillings- og tilpasningsproblemer på  

 arbejdsmarkedet.
 - at bistå arbejdsgivere med rekruttering af arbejdskraft og rådgive om  

 uddannelsesmuligheder.
 - at vejlede arbejds- og uddannelsessøgende om uddannelses- og  

 beskæftigelsesmuligheder samt yde bistand til at finde beskæftigelse.
 - at koordinere initiativer af arbejdsmarkedsmæssig betydning - herunder  

 at yde bistand til statslige og kommunale myndigheder ved indsamling og  

 vurdering af oplysninger vedrørende arbejdsmarkedsforhold.
III.
Lovforslaget.
 Forslaget er led i gennemførelsen af det enstrengede  

 arbejdsmarkedsservicesystem og sigter mod at skabe et samlet retsgrundlag for  

 den enstrengede arbejdsmarkedsservice.
 Foruden formaliseringen af sammenlægningen af Direktoratet for  

 Arbejdsmarkedsuddannelserne og Arbejdsdirektoratet til en  

 Arbejdsmarkedsstyrelse, der blev gennemført den 1. november 1989, indeholder  

 forslaget endvidere rammerne for en tættere sammenkobling af de regionale og  

 lokale institutioner (AF-kontorer og AMU-centre), forenkling af den råds- og  

 udvalgsstruktur, der er knyttet til arbejdsmarkedsservicen samt etablering af  

 regionale omskolings- og omstillingspuljer.
 De væsentligste ændringer i forhold til gældende retsgrundlag er følgende:
 1. Formalisering af direktoratssammenlægningen.
 Principperne om den enstrengede arbejdsmarkedsservice er indtil videre  

 blevet udmøntet i etablering af enhedsstyrelsen for arbejdsmarkedsservicen  

 pr. 1. novemember 1989.
 Ved lovforslaget formaliseres sammenlægningen af Arbejdsdirektoratet og  

 Direktoratet for Arbejdsmarkedsuddannelserne til Arbejdsmarkedsstyrelsen.
 2. Fastlæggelse af arbejdsmarkedsservicens institutioner på regionalt  

 og lokalt plan.
 Efter lovforslaget oprettes i hver region (amtskommune) og i  

 Københavnsområdet et regionalt arbejdsmarkedscenter (AMS-regionscenter) og  

 lokale arbejdsmarkedscentre (AMS-centre), således at  

 arbejdsformidlingskontorer fremtidigt benævnes henholdsvis AMS-regionscentre  

 og AMS-centre.
 Arbejdsmarkedsservicen vil herudover bestå af  

 arbejdsmarkedsuddannelsescentre (AMU-centre). De nuværende AMU-centre  

 opretholdes som henholdsvis statsskoler og selvejende institutioner.
 I forbindelse med lovens ikrafttræden forudsættes, at der centralt vil  

 blive fastsat rammer for samspillet mellem de regionale og de lokale  

 institutioner, herunder for opgavernes fordeling.
 Da det er hensigten, at det regionale og lokale system skal være  

 omdrejningspunktet for den arbejdsmarkedspolitiske indsats, er det dog  

 tanken, at den centrale regelfastsættelse skal give regionerne størst mulig  

 frihed til at tilrettelægge opgavevaretagelsen efter de regionale og lokale  

 forhold.
 3. Nedlæggelse af Landsarbejdsnævnet og Uddannelsesrådet og oprettelse  

 af et Arbejdsmarkedsråd samt af et dertil knyttet Råd for  

 Arbejdsløshedsforsikringen.
 Sammenlægningen af Landsarbejdsnævnet og Uddannelsesrådet til eet  

 fællesråd ses som en naturlig følge af sammenlægningen af de to direktorater.  

 Den nødvendige koordinering mellem de to områder lettes, hvis både det  

 administrative apparat og den rådsstruktur, der er knyttet hertil, er  

 indrettet på at sikre samspillet.
 Rådets opgaver er i forslaget fastlagt med udgangspunkt i de ændringer af  

 opgavefordelingen mellem de administrative niveauer, som ligger i  

 regionaliseringsbestræbelserne, og som betyder, at det centrale niveau - og  

 de dertil knyttede kollegiale organer - i højere grad end tilfældet er idag,  

 skal fastlægge mål og rammer for indsatsen inden for arbejdsmarkedsservicen.
 Da det ligger i forslaget, at Arbejdsmarkedsrådet skal rådgive i  

 arbejdsmarkedspolitiske spørgsmål og i planlægningen af  

 arbejdsmarkedsservicen, foreslås, at rådet bliver rådgivende for ministeren.
Det er væsentligt, at brugerne medvirker i prioriteringen af indsatsen  

 inden for arbejdsmarkedsservicen, og rådet får derfor til opgave at medvirke  

 i fastlæggelsen af de arbejdsmarkedspolitiske målsætninger og i  

 prioriteringen mellem aktiviteter inden for arbejdsmarkedsservicen.
Rådet vil  

 herunder få til opgave at stille forslag til ministeren om, hvilke  

 aktiviteter, der bør iværksættes inden for arbejdsmarkedsservicen og for  

 hvilke målgrupper.
 Rådet kan nedsætte underudvalg til forberedelse af principielle  

 diskussioner om tilrettelæggelse og prioritering af arbejdsmarkedsservicens  

 aktiviteter.
 Det ligger videre i forslaget, at Arbejdsmarkedsrådet overtager de  

 funktioner, som henholdsvis Uddannelsesrådet og Landsarbejdsnævnet har i  

 tilknytning til den årlige budgetprocedure på arbejdsmarkedsuddannelses- og  

 formidlingsområderne.
Det foreslås desuden, at Arbejdsmarkedsrådet udtaler sig om lovforslag og  

 bekendtgørelser vedrørende arbejdsmarkedsservicen.
Det vil sige, at den  

 eksisterende praksis på dette område hermed formaliseres i loven.  

 Bemyndigelserne i loven vil således blive udfyldt efter forhandling med  

 arbejdsmarkedets parter.
 Det ligger endelig i lovforslaget, at Arbejdsmarkedsrådet skal medvirke i  

 koordineringen af spørgsmål, der både vedrører uddannelsesforanstaltninger,  

 arbejdsformidling og arbejdsløshedsforsikring.
De funktioner Landsarbejdsnævnet og dettes Arbejdsudvalg har idag i  

 relation til behandlingen af almindelige spørgsmål om  

 arbejdsløshedsforsikringen og om efterløn, vil efter det samtidigt fremsatte  

 forslag til lov om ændring af lov om arbejdsformidling og  

 arbejdsløshedsforsikring m.v. og lov om ophævelse af lov om  

 arbejdsmarkedsuddannelser m.v. blive varetaget af et særligt Råd for  

 Arbejdsløshedsforsikringen, som foreslås oprettet i tilknytning til  

 Arbejdsmarkedsrådet.
Rådet for Arbejdsløshedsforsikringen bliver rådgivende  

 for Direktøren for Arbejdsløshedsforsikringen.
Hermed tilsigtes en hensigtsmæssig arbejdsdeling mellem  

 Arbejdsmarkedsrådet og Rådet for Arbejdsløshedsforsikringen, således at  

 spørgsmål, der i al væsentlighed vedrører forsikringsområdet, færdigbehandles  

 i Forsikringsrådet.
Spørgsmål, hvor både forsikringsmæssige,  

 formidlingsmæssige og uddannelsesmæssige hensyn spiller sammen, behandles i  

 Arbejdsmarkedsrådet.
 Arbejdsmarkedsrådet foreslås sammensat således:
 Arbejdsministeren beskikker en formand, Landsorganisationen i Danmark og  

 Dansk Arbejdsgiverforening udpeger hver 8 medlemmer, Sammenslutningen af  

 Landbrugets Arbejdsgiverforeninger udpeger 1 medlem, Funktionærernes og  

 Tjenestemændenes Fællesråd og Akademikernes Centralorganisation og  

 FR-Fællesrepræsentation (Hovedorganisation for Arbejdsleder- og Tekniske  

 Funktionærforeninger i Danmark) udpeger hver 1 medlem.
 Som tilforordnet rådet udpeger Amtsrådsforeningen i Danmark, Kommunernes  

 Landsforening, Undervisningsministeriet, Kulturministeriet, Finansministeriet  

 og Industriministeriet hver 1 repræsentant, og Københavns kommune og  

 Frederiksberg kommune udpeger i fællesskab 1 repræsentant, mens  

 Arbejdsministeriet udpeger 2 repræsentanter, hvoraf 1 kommer fra  

 Arbejdsmarkedsstyrelsen.
 4. Etablering af hjemmel til en fremtidig tilpasning af  

 uddannelsesudvalgsstrukturen på arbejdsmarkedsuddannelsesområdet.
 De eksisterende 4 uddannelsesudvalg: Uddannelsesudvalget for  

 specialarbejdere, Uddannelsesudvalget for faglærtes efteruddannelse,  

 Kontaktudvalget (for arbejdsmarkedsuddannelser for andre grupper) samt  

 Uddannelsesudvalget for erhvervsforberedende uddannelse opretholdes som  

 udgangspunkt.
 Det er imidlertid hensigten sammen med arbejdsmarkedets parter at arbejde  

 for at forenkle udvalgsstrukturen for at styrke samspillet mellem de enkelte  

 arbejdsmarkedsuddannelsesområder.
 Med henblik på i en senere fase at kunne foretage en sådan forenkling,  

 indeholder lovforslaget derfor en bemyndigelsesbestemmelse, hvorefter  

 arbejdsministeren nedsætter eet eller flere uddannelsesudvalg inden for  

 arbejdsmarkedsuddannelserne.
 Bemyndigelsen vil foreløbig blive anvendt til at fastsætte de fornødne  

 regler for en uændret videreførelse af de nuværende uddannelsesudvalg, men  

 der kan senere blive tale om efter forhandling med arbejdsmarkedets parter at  

 gennemføre tanken om eet samlet uddannelsesudvalg for  

 arbejdsmarkedsuddannelserne.
 Ved fastlæggelsen af udvalgenes opgaver er der taget udgangspunkt i  

 uddannelsesudvalgenes nuværende opgaver og beføjelser.
Udover at det foreslås, at uddannelsesudvalgene for  

 specialarbejderuddannelsen og efteruddannelsen fortsat skal have særlige  

 beføjelser på visse områder, vil det som noget nyt blive foreslået, at  

 Uddannelsesudvalget vedrørende arbejdsmarkedsuddannelser for andre grupper  

 (arbejdsledere samt grupper, der kan ligestilles hermed) - idag  

 Kontaktudvalget (for Kap.
V-uddannelserne) - tillægges de samme beføjelser.  

 Udvalget vedrører nu ikke længere arbejdsmarkedsuddannelser for teknikere og  

 laboranter, men for arbejdsledere samt grupper, der kan ligestilles hermed.  

 Teknikere og laboranter vil efter erhvervsuddannelsesreformen pr. 1. januar  

 1991 være at sidestille med faglærte efter denne lov.
Disse tre udvalg, der dækker de erhvervsmæssige uddannelser og  

 efteruddannelser, får dermed til opgave at godkende uddannelsesprogrammer og  

 undervisningsplanerne inden for udvalgets område.
Uddannelsesudvalgene  

 tillægges hermed fortsat det faglige ansvar for de erhvervsmæssige  

 uddannelser og efteruddannelser, herunder ansvaret for forsøg, udvikling og  

 analyser på de respektive uddannelsesområder.
 I forlængelse heraf og under hensyn til administrationens økonomiske  

 ansvar og kompetence foreslås det, at disse udvalg afgiver indstilling til  

 styrelseschefen om iværksættelse af uddannelser inden for udvalgets område  

 til finansiering efter reglerne i lov om arbejdsmarkedsservice.
 Videre får uddannelsesudvalgene for de erhvervsmæssige uddannelser og  

 efteruddannelser også til opgave at medvirke til, at der i samspil med  

 områdeudvalgene udvikles de arbejdsmarkedsuddannelser, der er behov for på  

 arbejdsmarkedet, og at bidrage til, at områdeudvalgene udarbejder forslag til  

 uddannelsesprogrammer og undervisningsplaner.
 Det ligger desuden i forslaget, at uddannelsesudvalgene (incl.  

 Uddannelsesudvalget for erhvervsforberende uddannelse) får til opgave at  

 udtale sig om udviklingstendenserne og uddannelsesbehovene inden for de  

 respektive arbejdsmarkedsuddannelser, dels inden for det enkelte  

 uddannelsesområde dels på tværs af uddannelsesområder med beslægtede  

 udviklingstendenser og uddannelsesbehov.
 Uddannelsesudvalgene vil videre få til opgave at afgive indstilling til  

 chefen for Arbejdsmarkedsstyrelsen om fordeling af de godkendte årlige  

 bevillinger til arbejdsmarkedsuddannelse inden for udvalgets område.
 Uddannelsesudvalgene vil endelig på eget initiativ kunne drøfte og afgive  

 udtalelse til styrelseschefen om spørgsmål, der efter det enkelte udvalgs  

 opfattelse har betydning for det pågældende arbejdsmarkedsuddannelsesområde.
 5. Områdeudvalg m.v.
Som følge af målsætningen om i en senere fase at søge de nuværende fire  

 uddannelsesudvalg sammenlagt, foreslås at branche- og faglige udvalg  

 fremtidigt benævnes områdeudvalg.
Udvalgene dækker uddannelserne efter  

 kapitlerne 3, 4 og 5 i gældende lov om arbejdsmarkedsuddannelser.
Det ligger i lovforslaget, at udvalgene ved lovens vedtagelse fortsætter  

 uændret, men på dette område vil det især være naturligt at tilpasse  

 udvalgsstrukturen i takt med udviklingen på arbejdsmarkedet.
Hensigten er  

 sammen med arbejdsmarkedets parter at søge antallet af udvalg nedbragt,  

 således at der opnås den bedst mulige koordinering uddannelsesområderne  

 imellem.
Under hensyn til udviklingen på arbejdsmarkedet vil det i  

 overvejelserne indgå at styrke sammenhængen mellem områdeudvalgene og de  

 faglige udvalg inden for Undervisningsministeriets område.
 Områdeudvalgene, der vil dække samme opgavefelt som de nuværende udvalg,  

 er rådgivende for de respektive uddannelsesudvalg og for chefen for  

 Arbejdsmarkedsstyrelsen med hensyn til uddannelser inden for området og  

 medvirker til udvikling af uddannelser inden for området.
 I samarbejde med arbejdsmarkedsservicens regionale og lokale institutioner  

 skal områdeudvalgene til brug for uddannelsesplanlægningen følge  

 udviklingstendenserne og undersøge de hermed forbundne uddannelsesbehov inden  

 for sit område.
 Endvidere udarbejder områdeudvalgene forslag til uddannelsesprogrammer og  

 undervisningsplaner på grundlag af udviklingstendenserne inden for områderne,  

 og på grundlag af forsøg og analyser på de respektive uddannelsesområder.
 Udvalgenes hidtidige opgave med at iværksætte uddannelserne videreføres,  

 og udvalgene bidrager til, at undervisningen gennemføres i overensstemmelse  

 med undervisningsplanernes faglige indhold.
 Et områdeudvalg vil bestå af mindst 6, højest 10 medlemmer, og har et lige  

 stort antal arbejdstager- og arbejdsgiverrepræsentanter.
 Hvis arbejdsmarkedets centrale arbejdstager- og arbejdsgiverorganisationer  

 finder, at der er behov for, at der iværksættes arbejdsmarkedsuddannelser  

 inden for området, nedsætter disse organisationer et områdeudvalg, som  

 godkendes af Arbejdsmarkedsrådet.
 Oprettelse af lokale uddannelsesudvalg.
Efter gældende regler kan AMU-centre oprette en lokal kontaktgruppe m.v.  

 bistået af brancheudvalget.
Denne mulighed formaliseres nu i lovgivningen,  

 således at det enkelte AMU-center efter beslutning i bestyrelsen kan nedsætte  

 et eller flere lokale uddannelsesudvalg.
 Med indførelse af mål- og rammestyring med hensyn til fastlæggelse af  

 indholdet i undervisningsplanerne overlades den konkrete  

 undervisningsplanlægning til det enkelte AMU-center.
 Det er hensigten, at de lokale udvalg skal rådgive AMU-centrene om  

 kursusudbud inden for området, om udviklingsprojekter samt om afviklingen af  

 uddannelserne.
 Nedsættelsen af lokale uddannelsesudvalg tilsigter endvidere at styrke  

 AMU-centrenes kontakt med brugerne af de uddannelser, der gennemføres inden  

 for det pågældende område og herigennem give impulser til bedre tilpasning og  

 styring af undervisningen til lokalområdet.
 6. De regionale arbejdsmarkedsnævn og regionale UTB-udvalg nedlægges  

 og erstattes af regionale arbejdsmarkedsråd.
 På regionalt plan nedlægges de regionale (amtsbaserede)  

 arbejdsmarkedsnævn og UTB-udvalg, og erstattes af 14 regionale  

 arbejdsmarkedsråd.
 De nye regionale arbejdsmarkedsråd får den centrale placering i  

 fastlæggelsen af den arbejdsmarkedspolitiske indsats i den enkelte region.
 Det har været målet at etablere regionale fora, hvor den relevante viden  

 om det regionale arbejdsmarkeds behov for arbejdskraft og om  

 uddannelsesmulighederne i regionen opsamles og formidles til brug for  

 planlægningen af den arbejdsmarkedspolitiske indsats.
 De uddannelsesinstitutioner som udbyder efter- og videreuddannelse i  

 regionen (AMU-centre, handelsskoler, tekniske skoler,  

 voksenuddannelsescentre) foreslås tilsammen repræsenteret i rådene dels for  

 at medvirke til at sikre grundlaget for styrkelse af analyse- og  

 prognosevirksomheden på efter- og videreuddannelsesområdet, dels for at rådet  

 kan medvirke til koordineringen af den samlede efter- og  

 videreuddannelsesindsats i regionen.
 Som led i bestræbelserne på at øge de regionale myndigheders og brugeres  

 indflydelse på tilrettelæggelsen af arbejdsmarkedspolitikken foretages en  

 omlægning i styringen af bevillingerne til arbejdsmarkedsuddannelserne.
 Der etableres, jf. pkt. 7, regionale omskolings- og omstillingspuljer med  

 det overordnede sigte at iværksætte og støtte målrettede  

 uddannelsesaktiviteter for at modvirke strukturproblemer på det regionale  

 arbejdsmarked.
 De regionale arbejdsmarkedsråd fastlægger anvendelsen af omskolings~ og  

 omstillingspuljer efter retningslinier, der fastsættes af arbejdsministeren  

 under medvirken af Arbejdsmarkedsrådet.
 Det ligger derudover i lovforslaget, at det regionale råd efter  

 retningslinier, som er fastsat af arbejdsministeren under medvirken af  

 Arbejdsmarkedsrådet, tillige fastlægger anvendelsen af de bevillinger, der er  

 tildelt regionen til andre arbejdsmarkedspolitiske aktiviteter (af forsøgs-  

 og koordinerende karakter i tilknytning til lov om kommunal  

 beskæftigelsesindsats og til mobilitetfremmende aktiviteter).
 Retningslinier for fastlæggelse af anvendelse af midler til  

 uddannelsesforanstaltninger efter lov om arbejdstilbud til ledige er fastsat  

 ved cirkulære nr. 18/89 af 14. december 1989 om retningslinier for den  

 regionale administration af uddannelsestilbud (UTB).
 Rådene får til opgave at medvirke til koordineringen af den samlede efter-  

 og videreuddannelsesindsats i regionen og til, at der søges tilvejebragt den  

 uddannelsesindsats, der er behov for i regionen - blandt andet gennem  

 arbejdsmarkedsovervågningen og gennem fastlæggelsen af anvendelse af de  

 midler, der tildeles regionen til uddannelsesaktiviteter.
 Det ligger desuden i forslaget, at de regionale arbejdsmarkedsråd skal  

 overtage arbejdsmarkedsnævnenes opgave med forud for hvert finansår at  

 udarbejde forslag til budget for den del af regionens arbejdsmarkedsservice,  

 der vedrører formidlingsaktiviteterne.
 Det regionale arbejdsmarkedsråd er derudover rådgivende for chefen for det  

 regionale arbejdsmarkedscenter i spørgsmål, der i øvrigt vedrører den  

 regionale arbejdsmarkedsservice.
 Det regionale arbejdsmarkedsråd sammensættes således:
 Landsorganisationen i Danmark udpeger 5 repræsentanter for områdets  

 lønmodtagere, Funktionærernes og Tjenestemændenes Fællesråd 1 medlem, mens  

 Dansk Arbejdsgiverforening efter forhandling med andre interesserede  

 organisationer udpeger 6 medlemmer.
Uden for Københavnsområdet udpeger amtsrådet 3 medlemmer og  

 kommunalbestyrelserne inden for amtet i fællesskab 3 medlemmer.
I  

 Københavnsområdet udpeger Københavns Borgerrepræsentation og Københavns  

 Amtsråd hver 2 medlemmer, mens Frederiksberg kommunalbestyrelse og Foreningen  

 af Kommuner i Københavns Amt udpeger hver 1 medlem.
 Endelig udpeger, jfr. ovenfor, de uddannelsesinstitutioner, der er  

 beliggende i området og som udbyder efter- og videreuddannelse - AMU-centre,  

 handelsskoler, tekniske skoler, voksenuddannelsescentre - i fællesskab 4  

 tilforordnede, der repræsenterer de forskellige uddannelsesinstitutioner.
 7. Etablering af regionale omskolings- og omstillingspuljer.
Der etableres regionale omskolings- og omstillingspuljer med det  

 overordnede sigte at iværksætte målrettede uddannelsesaktiviteter for at  

 modvirke strukturproblemer på det regionale arbejdsmarked.
De regionale  

 arbejdsmarkedsråd fastlægger, jf. pkt. 6, anvendelsen af puljerne.
Puljen skal anvendes i et samspil med UTB-ordningen for derved at etablere  

 instrumenter for en regionalt prioriteret uddannelsesindsats for de  

 ledighedstruede grupper på arbejdsmarkedet.
Denne målretning skal ses som et  

 nødvendigt supplement til den ordinære lokale prioritering af  

 efteruddannelsesindsatsen, som i særlig grad tilgodeser de  

 virksomhedstilmeldtes efteruddannelsesbehov.
 Anvendelsen af omskolingspuljen sker på grundlag af oplysninger om  

 målgruppernes behov og ønsker, herunder individuelle ansøgninger om  

 deltagelse i omskolingsforløb.
Omskolingsforløbene kan være af længere varighed og sammensættes  

 fleksibelt af forskellige uddannelsesmoduler.
Det bør tilstræbes, at  

 deltagerne ved deltagelse i omskolingsforløb erhverver en kompetence, der  

 også kan anvendes ved en eventuel efterfølgende erhvervsrettet  

 voksenuddannelse og/eller kan godskrives ved overgang til f.eks.  

 erhvervsuddannelse eller teknikeruddannelse.
Puljen kan i mindre udstrækning anvendes til uddannelse af personer inden  

 for arbejdsmarkedsuddannelsernes samlede målgrupper.
Puljen vil for det  

 første kunne anvendes i situationer, hvor arbejdsmarkedsrådene finder, at  

 opkvalificering af stabilt beskæftigede vil kunne skabe nye  

 beskæftigelsesmuligheder for kortuddannede ledige eller ustabilt beskæftigede  

 (oprykningseffekten). For det andet kan puljen anvendes som et regionalt  

 instrument med sigte på f.eks. at tiltrække nye virksomheder, gennem  

 uddannelse af personer til nye arbejdsområder.
Der afsættes årligt på finansloven en samlet bevilling til de regionale  

 omskolings- og omstillingspuljer.
Arbejdsmarkedsrådet fastsætter fordelingen  

 af puljen til de enkelte regioner efter retningslinier, der fastsættes af  

 arbejdsministeren.
Administrative og økonomiske konsekvenser Lovforslaget består hovedsagelig af forslag, der ændrer  

 arbejdsmarkedsservicens organisatoriske struktur.
 Med justeringerne af den regionale og lokale  

 arbejdsmarkedsserviceorganisation tilsigtes etablering af en koordineret  

 opgavevaretagelse mellem arbejdsformidlings- og  

 arbejdsmarkedsuddannelsesområdet, sådan som det allerede er sket med  

 oprettelsen af den centrale Arbejdsmarkedsstyrelse.
 På regionalt og lokalt niveau foretages der ikke sammenlægninger af  

 arbejdsmarkedsuddannelses- og arbejdsformidlingsinstitutionerne.  

 Omlægningerne i det regionale og lokale administrative system er først og  

 fremmest af opgavemæssig karakter, og påvirker ikke i sig selv omfanget af de  

 opgaver, der løses i dag.
 Sammenlægningerne af råd og nævn på centralt niveau vil heller ikke give  

 anledning til en ændret opgavemængde for de kollegiale organer, og omfanget  

 af sekretariatsbetjeningen af de kollegiale organer i systemet som sådan  

 vurderes derfor at forblive uændret.
 Den koordinerede opgavevaretagelse i arbejdsmarkedsservicesystemet  

 forventes dog at indebære en mere effektiv ressourceudnyttelse, som vil  

 bidrage til at opfylde de årlige produktivitetsforbedringskrav.
 Lovforslaget tager ikke stilling til omfanget af  

 arbejdsmarkedsserviceaktiviteten, der som hidtil fastlægges ved de årlige  

 finanslove, og lovforslaget indebærer derfor heller ikke i sig selv  

 økonomiske konsekvenser på dette område.
 Sammenlagt betyder lovforslaget således ingen økonomiske og administrative  

 konsekvenser.
Bemærkninger til lovforslagets enkelte bestemmelser Til Kap. 1 Til §§ 1 og 2 Bestemmelserne angiver arbejdsmarkedsservicens overordnede formål og  

 opgaver og svarer indholdsmæssigt til de gældende formålsbestemmelser og  

 opgavebeskrivelser i lov om arbejdsformidling og arbejdsløshedsforsikring  

 m.v. samt i lov om arbejdsmarkedsuddannelser.
Teksten i såvel lovforslagets §  

 1 og § 2 er dog moderniseret og formuleret i overensstemmelse med  

 principperne for den enstrengede arbejdsmarkedsservice, herunder særligt den  

 koordinerede opgavevaretagelse mellem områderne, som er en følge af  

 lovforslaget.
Til Kap. 2 § 3, stk. 1. og stk. 2. om overvågning af arbejdsmarkedet tager  

 udgangspunkt i bestemmelserne om arbejdsmarkedsovervågningen i §§ 1, stk. 2  

 og 19 a. i den gældende lov om arbejdsformidling og arbejdsløshedsforsikring  

 m.v., men teksten i de nye bestemmelser er blevet justeret, således at det i  

 overensstemmelse med opgaverne for den enstrengede arbejdsmarkedsservice  

 fremgår, at arbejdsmarkedsovervågningen omfatter analyser, prognoser m.v. af  

 behovene for såvel arbejdskraft som arbejdsmarkedsuddannelser og anden efter-  

 og videreuddannelse, der er relevant for arbejdsmarkedet.
Til Kap. 3 Kapitlet er en sammenskrivning af §§ 6, 7, 13, 19, 20, 26, 32, 33, 38, 45  

 og 51 i lov om arbejdsmarkedsuddannelser.
Til § 4 Nr. 1 svarer indholdsmæssigt til §§ 6, 19 og 32 i lov om  

 arbejdsmarkedsuddannelser.
 Bestemmelsens nr. 2 omfatter både den eksisterende hjemmel til  

 iværksættelse af erhvervsforberedende uddannelse, og som noget nyt hjemmel  

 til at iværksætte uddannelser, der ligesom den erhvervsforberedende  

 uddannelse sigter på at gøre det lettere for personer, der har vanskeligheder  

 ved at opnå eller bevare tilknytningen til arbejdsmarkedet, at få  

 beskæftigelse eller påbegynde en uddannelse.
 Erfaringerne siden 1985 har således vist, at der er behov for en  

 bestemmelse, der generelt giver mulighed for at iværksætte  

 uddannelsesforanstaltninger, der ikke kan rummes inden for eksisterende  

 uddannelsesprogrammer i lov om arbejdsmarkedsuddannelser.
 Et eksempel herpå er afholdelse af LAMU-kurser (længerevarende  

 arbejdsmarkedsuddannelse for ledige) og kurser for flygtninge som hidtil har  

 været afholdt med hjemmel i finansloven.
 Forslaget tilsigter at øge fleksibiliteten, således at der i loven  

 indføjes hjemmel til at kunne imødekomme fremtidige behov for  

 arbejdsmarkedsuddannelsesforanstaltninger.
Til § 5 Bestemmelsen, der fastsætter reglerne for adgang til  

 arbejdsmarkedsuddannelserne, svarer indholdsmæssigt til gældende bestemmelser  

 herom i lov om arbejdsmarkedsuddannelser.
Til § 6 Efter denne bestemmelse kan arbejdsministeren med henblik på at afhjælpe  

 og forebygge særlige omstillings- og tilpasningsproblemer på arbejdsmarkedet  

 iværksætte og støtte arbejdsmarkedspolitisk begrundede  

 uddannelsesforanstaltninger m.v. efter at have indhentet udtalelse fra  

 Arbejdsmarkedsrådet.
 Bestemmelsen er en videreførelse af § 51 i lov om  

 arbejdsmarkedsuddannelser.
Det er fortsat hensigten, at bestemmelsen skal anvendes til  

 uddannelsesforanstaltninger, der sigter på at afhjælpe situationer, hvor der  

 opstår uddannelsesbehov, som det ikke er muligt at dække inden for de  

 sædvanlige uddannelsesprogrammer.
De uddannelsesforanstaltninger, der  

 iværksættes efter bestemmelsen forudsættes derudover at være enkeltstående  

 særtilfælde eller pilotprojekter, der i det omfang, de skal have permanent  

 karakter normalt vil forudsættes at skulle indarbejdes i de eksisterende  

 uddannelsesprogrammer.
Til § 7 Bestemmelsens stk. 1 og stk. 3 er en sammenskrivning af §§ 13, 26 og 38 i  

 lov om arbejdsmarkedsuddannelser.
 I stk. 2. fastsættes som noget nyt, at uddannelserne kan foregå på  

 arbejdsmarkedscentre, hvilket skal ses i sammenhæng med § 31, stk 5.,  

 hvorefter arbejdsministeren fastsætter nærmere regler om  

 arbejdsmarkedservicens opgaver og om opgavernes fordeling på  

 arbejdsmarkedsservicens institutioner.
 Endvidere er der også som noget nyt i lovteksten tilføjet, at uddannelse  

 kan foregå i hjemmet.
Til Kap. 4 Kapitlet indeholder bestemmelser om regionale omskolings- og  

 omstillingspuljer.
Til §§ 8-10 Der henvises til de almindelige bemærkninger pkt. 6. og pkt. 7.
Til Kap. 5 Kapitlet indeholder reglerne for arbejdsmarkedsservicens  

 formidlingsaktiviteter.
Til § 11 I bestemmelsens stk. 1 beskrives de opgaver, som arbejdsmarkedsservicen  

 skal varetage i relation til formidlingsaktiviteterne.
 Som noget nyt fastsættes i stk. 2., at arbejdsmarkedsservicen kan  

 gennemføre forsøgs- og udviklingarbejder med henblik på at forebygge og  

 afhjælpe ubalancer på arbejdsmarkedet.
 Med den nye bestemmelse, der skal ses i forlængelse af § 6, præciseres, at  

 forsøgs- og udviklingsarbejder også kan gennemføres på formidlingsområdet.  

 Lovforslaget giver dermed hjemmel til forsøgs- og udviklingsarbejder på det  

 samlede arbejdsmarkedsserviceområde, og disse hjemler kan således benyttes  

 dels til projekter inden for de enkelte aktivitetsområder og dels til  

 projekter, der er tværgående inden for arbejdsmarkedsserviceområdet.
 I stk. 3 bestemmes, at arbejdsministeren kan fastsætte de nærmere regler  

 om den arbejdssøgendes kontakt med arbejdsmarkedsservicen, herunder de  

 tilfælde hvor kontakten foregår andet sted end hos arbejdsmarkedsservicen.
Til § 12 Ved bestemmelsens stk. 1 præciseres, at formidling af kontakt mellem  

 arbejdsgiver og arbejdssøgende udover at ske ved anvisning eller henvisning  

 til samtale kan ske ved videregivelse af information om udbud af arbejdskraft  

 og beskæftigelsesmuligheder til henholdsvis virksomheder og arbejdssøgende.
 Den nuværende regulering af tilrettelæggelsen af formidling af kontakt  

 mellem arbejdsgiver og arbejdstager i §§ 20a. og 21 i lov om  

 arbejdsformidling og arbejdsløshedsforsikring er i § 11, stk. 3 og § 12, stk.  

 2 i det foreliggende lovforslag ændret til en bemyndigelsesbestemmelse, efter  

 hvilken arbejdsministeren fastsætter nærmere regler om tilrettelæggelsen af  

 formidlingen.
 Bemyndigelsen til at fastsætte regler for den nærmere tilrettelæggelse af  

 formidlingen skal sikre fleksibilitet i tilrettelæggelsen af formidlingen, og  

 i samarbejdet mellem arbejdsmarkedscentrene og de anerkendte  

 arbejdsløshedskasser, således at der løbende vil kunne foretages en justering  

 og tilpasning af regelsættet på området.
Til § 13 Stk. 1, 1. punktum er en uændret gengivelse af § 24 stk. 1 i lov om  

 arbejdsformidling og arbejdsløshedsforsikring m.v.
I stk. 1, 2. punktum  

 fastsættes, at de nærmere regler herom fastsættes af arbejdsministeren efter  

 forhandling med Arbejdsmarkedsrådet.
Efter gældende regler er det  

 arbejdsdirektøren - nu styrelseschefen - der forhandler disse regler med  

 Landsarbejdsnævnet. Ændringen er en konsekvens af nedlæggelsen af  

 Landsarbejdsnævnet.
 Stk. 2, der giver hjemmel til kommunal arbejdsformidling er en uændret  

 gengivelse af § 24, stk. 2. i gældende lov om arbejdsformidling og  

 arbejdsløshedsforsikring m.v.
Til §§ 14 Ved stk. 2 foreslås som noget nyt, at den regionale arbejdsmarkedsservice  

 skal informere og bistå i forbindelse med jobsøgning inden for EF-landene  

 (SEDOC) og Norden.
Derudover svarer bestemmelserne til gældende bestemmelser,  

 jfr. §§ 22a og 23 i lov om arbejdsformidling og arbejdsløshedsforsikring m.v.
Til §§ 16-21 Forslagets §§ 16-21 er i hovedsagen en gengivelse af bestemmelserne i  

 kap. 4 i lov om arbejdsformidling og arbejdsløshedsforsikring m.v.
 Som konsekvens af nedlæggelsen af Landsarbejdsnævnet er det dog efter §  

 16, stk. 3 i lovforslaget arbejdsministeren, der efter forhandling med  

 Arbejdsmarkedsrådet fastsætter hvilke midler, der stilles til rådighed for de  

 enkelte regionale arbejdsmarkedsråd, samt nærmere regler for gennemførelsen  

 af aktiviteterne efter §§ 18-21.
 Som led i regionaliseringsbestræbelserne foreslås desuden i § 21, at  

 chefen for det regionale arbejdsmarkedscenter efter forhandling med det  

 regionale arbejdsmarkedsråd kan yde økonomisk støtte til andre  

 formidlingsaktiviteter end nævnt i §§ 18-20.
Til Kap. 6 I kapitlet fastsættes reglerne for varsling m.v. i forbindelse med  

 afskedigelser af større omfang, der er en uændret gengivelse af §§ 23a-23g i  

 lov om arbejdsformidling og arbejdsløshedsforsikring m.v.
Til Kap. 7 I dette kapitel fastsættes reglerne for organiseringen af  

 arbejdsmarkedsservicen.
I overstemmelse med principperne for det enstrengede  

 arbejdsmarkedsservicesystem vil arbejdsformidlings~ og  

 arbejdsmarkedsuddannelsesområderne blive sammenkoblet på regionalt og lokalt  

 plan gennem en koordineret opgavevaretagelse.
Til § 29 Arbejdsformidlingskontorer benævnes fremtidigt som henholdsvis regionale  

 arbejdsmarkedscentre (AMS-regionscentre) og lokale arbejdsmarkedscentre  

 (AMS-centre).
 AMU-centre, der er oprettet som henholdsvis statsskoler og selvejende  

 institutioner opretholdes.
 Arbejdsmarkedsservicen vil således efter bestemmelsen bestå af  

 Arbejdsmarkedsstyrelsen, AMS-regionscentre, lokale AMS-centre og AMU-centre.
Til § 30 Den økonomiske styring vil efter forslaget - som hidtil - ligge hos  

 arbejdsministeren inden for alle arbejdsmarkedsservicens områder.
 Det forudsættes, at arbejdsministeren i de bekendtgørelser, der skal  

 udarbejdes i tilknytning til loven, delegerer væsentlige dele af denne - og  

 øvrige - styringsbeføjelser til chefen for Arbejdsmarkedsstyrelsen.
Til § 31 I § 31, stk. 1 fastsættes, at de regionale arbejdsmarkedscentre ledes af  

 en regionschef, som ansættes af arbejdsministeren.
 Ansættelsen af regionscheferne vil ske efter indstilling fra  

 styrelseschefen, hvis indstilling afgives efter forhandling med vedkommende  

 regionale arbejdsmarkedsråd.
 I § 31, stk. 2, foreslås, at chefen for Arbejdsmarkedsstyrelsen træffer  

 beslutning om oprettelse og nedlæggelse af AMS-centre.
Efter gældende regler i lov om arbejdsformidling og  

 arbejdsløshedsforsikring m.v. er det arbejdsministeren, der efter indstilling  

 fra arbejdsdirektøren træffer bestemmelse om oprettelse og nedlæggelse af  

 andre formidlingskontorer end dem, der efter loven skal oprettes i hver  

 amtskommune.
Arbejdsdirketøren (nu styrelseschefen) har dog bemyndigelse til  

 at oprette og nedlægge afdelingskontorer under arbejdsformidlingskontorerne.
 Med den nye bestemmelse delegeres kompetencen til at fastlægge  

 centerstrukturen i regionen, således at chefen for Arbejdsmarkedsstyrelsen  

 tager den konkrete beslutning om, hvor mange centre, der skal forefindes i  

 hver enkelt region, udover det ene, der efter § 31, stk. 1, skal oprettes i  

 hver enkelt region.
 Det forudsættes, at der ved lovens ikrafttræden centralt vil blive fastsat  

 rammer for regionernes AMS-centerstrukturer - blandt andet antallet af  

 AMS-centre, herunder retningslinier for centrenes funktioner, samt placering  

 af funktioner på de enkelte centre.
 Udfyldningen af disse rammer vil ske under medvirken af de regionale  

 arbejdsmarkedsråd.
 Ved efterfølgende omlægninger i AMS-centerstrukturen forudsættes  

 bestemmelsen at blive administreret med udgangspunkt i den praksis og de  

 procedurer, der gælder i dag for ændringer af AF-kontorstrukturen.  

 Styrelseschefens stillingtagen vil således ske på baggrund af indstilling fra  

 vedkommende regionale arbejdsmarkedsråd.
 § 31, stk. 3 og stk. 4, bemyndiger arbejdsministeren til at oprette  

 arbejdsmarkedsudddannelsescentre som henholdsvis statsskoler og selvejende  

 institutioner, hvorved forudsættes, at de nuværende AMU-centre videreføres.  

 Stk. 4, 2. punktum svarer i sit indhold til § 13, stk. 1, nr. 2, 2. punktum i  

 lov om arbejdsmarkedsuddannelser.
 I forslagets § 31, stk. 5 fastsættes, at arbejdsministeren fastsætter de  

 nærmere regler om arbejdsmarkedsservicens opgaver og om opgavernes fordeling  

 på arbejdsmarkedsinstitutionerne.
Bemyndigelsesbestemmelsen skal sikre den fornødne fleksibilitet i  

 opgavetilrettelæggelsen i arbejdsmarkedsservicesystemet.
Opgaverne og deres  

 fordeling på institutionerne skal således kunne tilpasses og justeres efter  

 udviklingen på arbejdsmarkedet som sådan og efter udviklingen på det  

 regionale eller lokale arbejdsmarked.
Til Kap. 8 Til § 32 Ved lovforslagets § 32, stk. 1-3 nedsætter arbejdsministeren et  

 Arbejdsmarkedsråd, der erstatter Landsarbejdsnævnet og Uddannelsesrådet.
Ved  

 sammensætning af rådet er der taget udgangspunkt i de nuværende  

 repræsentationer i Uddannelsesrådet og Landsarbejdsnævnet.
 De nærmere regler for udpegning af formand, medlemmer og tilforordnede  

 fremgår af stk. 4 og stk. 5.
 Reglerne for nedsættelse af underudvalg under Arbejdsmarkedsrådet,  

 nedsættelse af forretningsudvalg samt for fastsættelse af rådets  

 forretningsorden er fastsat i stk. 6 og stk. 7.
I stk. 8 oprettes i tilknytning til Arbejdsmarkedsrådet Rådet for  

 Arbejdsløshedsforsikringen.
Rådets sammensætning, opgaver m.v. fremgår af det  

 samtidigt fremsatte forslag til lov om ændring af lov om arbejdsformidling og  

 arbejdsløshedsforsikring m.v. og lov om ophævelse af lov om  

 arbejdsmarkedsuddannelser m.v.
Til § 33 Arbejdsmarkedsrådets opgaver er nærmere fastsat i § 33. Rådet skal dels  

 være rådgivende for arbejdsministeren i arbejdsmarkedspolitiske spørgsmål og  

 dels mere specifikt være rådgivende for ministeren i spørgsmål vedrørende  

 arbejdsmarkedsservicen, d.v.s. formidlingsaktiviteter og  

 arbejdsmarkedsuddannelser.
 Som led i bestræbelserne på en øget anvendelse af mål- og rammestyring på  

 arbejdsmarkedsserviceområdet skal det centrale Arbejdsmarkedsråd efter stk. 2  

 medvirke i fastlæggelsen af de overordnede målsætninger for den  

 arbejdsmarkedspolitiske indsats og i prioriteringen af indsatsområderne.
I forlængelse heraf skal rådet også medvirke i udformningen af de  

 principper, som arbejdsmarkedsservicen tilrettelægges inden for på regionalt  

 niveau.
Denne opgave vil koncentrere sig om at opstille principper for  

 formidlingsaktiviteterne, idet uddannelsesudvalgene for de respektive  

 arbejdsmarkedsuddannelsesområder varetager denne opgave for  

 uddannelsesområderne - eksempelvis gennem udvalgenes godkendelse af  

 uddannelsesprogrammer og undervisningsplaner.
For så vidt angår formidlingsaktiviteterne vil udformningen af  

 principperne for tilrettelæggelsen af arbejdsmarkedsservicen hovedsagelig  

 omfatte medvirken i opstilling af mål og rammer for serviceydelserne inden  

 for de forskellige aktivitetsområder.
Centralt fastsatte mål og rammer skal  

 sikre en vis ensartethed og kvalitet i regionernes tilbud til brugerne.
 Arbejdsmarkedsrådet kan nedsætte underudvalg, der på Arbejdsmarkedsrådets  

 vegne f.eks. forbereder eller behandler spørgsmål vedrørende principperne for  

 den regionale og lokale arbejdsmarkedsservice.
 Et velfungerende samspil mellem centralt fastsatte mål og rammer og den  

 konkrete regionale arbejdsmarkedspolitiske indsats kræver, at den regionale  

 administration rapporterer til den centrale administration om  

 opgavevaretagelsen i det forudgående finansår.
 Det forudsættes således, at det centrale råds medvirken i fastlæggelsen af  

 målsætninger for arbejdsmarkedsservicen, prioriteringen af aktiviteterne m.v.  

 sker på grundlag af regionale indmeldinger om aktivitetsudviklingen på de  

 forskellige områder inden for arbejdsmarkedsservicen.
 De centrale mål- og rammeudmeldinger og regionale aktivitetsindmeldinger  

 skal også ses i sammenhæng med stk. 3 og stk. 4, hvorefter  

 Arbejdsmarkedsrådet for arbejdsministeren forelægger dels et samlet  

 budgetforslag for formidlingsaktiviteterne og dels et forslag til fordeling  

 af bevillingen til arbejdsmarkedsuddannelser på uddannelsesområder.
 Efter ministerens godkendelse af disse forslag vil Arbejdsmarkedsrådet for  

 formidlingsaktiviteternes vedkommende meddele godkendelse af de enkelte  

 regioners budgetter til det regionale og de lokale arbejdsmarkedscentre efter  

 retningslinier, der er fastsat af arbejdsministeren.
 På arbejdsmarkedsuddannelsesområdet vil uddannelsesudvalgene som efter  

 gældende bestemmelser i lov om arbejdsmarkedsuddannelser afgive indstilling  

 til styrelseschefen om fordelingen af de godkendte årlige bevillinger til de  

 respektive uddannelsesområder.
 I stk. 5 fastsættes, at rådet på eget initiativ vil kunne drøfte eller  

 afgive udtalelse til arbejdsministeren om spørgsmål, der efter rådets  

 opfattelse har generel eller principiel betydning for arbejdsmarkedsservicen.  

 Eksempelvis vil rådet i medfør af denne bestemmelse kunne stille forslag om  

 iværksættelse af forsøgs- og udviklingsprojekter på hele  

 arbejdsmarkedsservicefeltet.
 Der henvises i øvrigt til de almindelige bemærkninger, pkt. 3.
Til Kap. 9 Til § 34 Bestemmelsen bemyndiger arbejdsministeren til at nedsætte eet eller flere  

 uddannelsesudvalg, der er rådgivende for chefen for Arbejdsmarkedsstyrelsen.
 Bemyndigelsen vil i første omgang blive anvendt til en uændret  

 videreførelse af de nuværende udvalg:
Det drejer sig om Uddannelsesudvalget for specialarbejdere,  

 Uddannelsesudvalget for faglærtes efteruddannelse og Uddannelsesudvalget for  

 erhvervsforberedende uddannelse.
Kontaktudvalget, der varetager  

 arbejdsmarkedsuddannelser for arbejdsledere og grupper, der kan ligestilles  

 hermed, tillægges de samme beføjelser som udvalgene for specialarbejdere og  

 faglærte.
 Senere kan der, jfr. de almindelige bemærkninger til pkt. 4, blive tale om  

 efter forhandling med arbejdsmarkedets parter at ændre  

 uddannelsesudvalgsstrukturen, således at denne tilpasses ændringer i  

 strukturen på arbejdsmarkedet.
 Bestemmelsen i stk. 2 om tilforordning af 2 personer med særligt kendskab  

 til voksenuddannelse og kvalifikationsudvikling på arbejdsmarkedet i hvert af  

 uddannelsesudvalgene er ny og tilsigter at øge den faglige bistand til  

 udvalgene.
 Uddannelsesudvalgenes sammensætning i øvrigt fremgår af stk. 3, stk. 4 og  

 stk 5.
Bemyndigelsen i stk. 6 tænkes alene anvendt i 2 situationer.
For det  

 første i tilfælde af, at udvalgsstrukturen ændres.
For det andet tænkes den  

 anvendt i den situation, hvor udvalget for arbejdsmarkedsuddannelser for  

 andre grupper udvides med grupper, som ikke allerede er repræsenteret i  

 udvalget.
 Der henvises derudover til de almindelige bemærkninger, pkt. 4.
Til § 35 I stk. 1 fastsættes opgaverne for de uddannelsesudvalg, der varetager  

 uddannelser efter § 4, nr. 1 og er rådgivende for chefen for  

 Arbejdsmarkedstyrelsen.
 Med formuleringen i stk. 1, nr. 5 klargøres den eksisterende  

 kompetencefordeling mellem administrationen og de kollegiale organer, idet  

 kompetencen til at godkende indholdet i uddannelserne (uddannelsesprogrammer  

 og undervisningsplaner) adskilles klart fra kompetencen til at fastsætte  

 finansieringen af et godkendt kursus.
 Efter den gældende lov har uddannelsesudvalgene for specialarbejdere og  

 for faglærtes efteruddannelse således kompetencen til at fastlægge indholdet  

 i uddannelserne, mens administrationen har den økonomiske kompetence og  

 dermed ansvaret for den økonomiske forvaltning.
 Kompetencen til at tage stilling til iværksættelse af uddannelser til  

 finansiering efter reglerne i loven er i nr. 5. tillagt styrelseschefen på  

 baggrund af indstilling fra vedkommende uddannelsesudvalg.
I nr. 6 fastsættes, at uddannelsesudvalgene afgiver indstilling om  

 fordeling af bevillingerne til uddannelser inden for udvalgets område.
Det  

 forudsættes herved, at der i grundlaget for udvalgets varetagelse af denne  

 opgave indgår oplysninger om uddannelsesbehov, hidtidige ressourceanvendelse  

 m.v.
 Uddannelsesudvalget for erhvervsforberedende uddannelse får, jfr. stk. 2,  

 tillagt opgaverne i stk. 1, nr. 1, 2 og 6.
 Uddannelsesudvalgene kan i medfør af stk. 3 på eget initiativ drøfte og  

 afgive udtalelse til chefen for Arbejdsmarkedsstyrelsen i spørgsmål, der  

 efter udvalgets opfattelse har betydning for arbejdsmarkedsuddannelserne.
Til Kap. 10 Til § 36 Bestemmelsen svarer indholdsmæssigt til gældende bestemmelser i lov om  

 arbejdsmarkedsuddannelser om nedsættelse af brancheudvalg og faglige  

 efteruddannelsesudvalg m.v., bort set fra, at det i stk. 3 fastsættes, at det  

 er Arbejdsmarkedsrådet, der skal godkende områdeudvalget.
I gældende regler  

 godkendes udvalgene af vedkommende uddannelsesudvalg.
Til § 37 Ved fastsættelse af områdeudvalgenes sammensætning er der taget  

 udgangspunkt i de gældende bestemmelser om sammensætning af brancheudvalg.
Til § 38 Indholdet i områdeudvalgenes opgaver svarer i al væsentlighed til de  

 nuværende branche- og faglige efteruddannelsesudvalgs, som beskrevet i  

 henholdsvis § 11, § 24 og § 36 i lov om arbejdsmarkedsuddannelser.
 Opgavebeskrivelsen er dog tilstræbt moderniseret og justeret i  

 overensstemmelse med principperne om det enstrengede  

 arbejdsmarkedsservicesystem.
 Der henvises i øvrigt til de almindelige bemærkninger til pkt. 5.
Til § 39 Bestemmelsen er en uændret gengivelse af indholdet i §§ 12, 25 og 37 i  

 lov om arbejdsmarkedsuddannelser.
Til § 40 Bestemmelsen svarer indholdsmæssigt til gældende bestemmelser i lov om  

 arbejdsmarkedsuddannelser, hvorefter ansvaret for at iværksætte og forestå  

 uddannelserne påhviler udvalgene.
Til § 41 De lokale uddannelsesudvalg sammensættes således, at arbejdsgivere og  

 arbejdstagere er ligeligt repræsenteret. Øvrige medlemmer udpeges af  

 AMU-centret.
Uddannelsesudvalget vælger selv sin formand i eller uden for sin  

 midte.
Det forudsættes, at AMU-centrene medvirker i udvalgenes arbejde ved, at  

 repræsentanter for centrene deltager i udvalgenes møder og yder faglig  

 bistand.
Det forudsættes herved, at centrenes udgifter til medvirken i  

 uddannelsesudvalgenes arbejde kan holdes på et niveau svarende til det, som  

 gælder for centrenes nuværende medvirken i branchekomiteernes arbejde.
 I arbejdet med afklaring af uddannelsesudvikling, uddannelsesbehov og  

 -tilbud m.v. inddrages uddannelsesudvalgene ved erhvervsskolerne.
Til Kap. 11 Til § 42 I bestemmelsen fastsættes, at der oprettes 14 regionale  

 arbejdsmarkedsråd.
Rådene erstatter de nuværende 14 arbejdsmarkedsnævn samt  

 de rådgivende regionale UTB-udvalg, der er blevet nedsat i tilknytning til  

 den nye arbejdstilbudslov.
Arbejdsmarkedsnævnene er rådgivende for  

 AF-regionscheferne, d.v.s. betjener arbejdsformidlingssystemet.
 Med etableringen af de regionale arbejdsmarkedsråd tilsigtes oprettelse af  

 kollegiale organer, der skal rådgive chefen for det regionale AMS-center i  

 spørgsmål vedrørende den samlede arbejdsmarkedsservice.
Til § 43 Ved sammensætningen af rådene er der taget hensyn til repræsentation af  

 de væsentlige lokale arbejdsmarkedspolitiske aktører: arbejdsmarkedets  

 organisationer, kommuner og amter.
 Som konsekvens af at rådene skal virke koordinerende i relation til efter-  

 og videreuddannelsesindsatsen i regionen ved fastlæggelse af anvendelsen af  

 bevillinger til uddannelsesforanstaltninger, jfr. bemærkningerne til § 44,  

 foreslås i stk. 3, at rådene tilforordnes særligt uddannelsessagkyndige.
 Med henblik på at sikre den bedst mulige ressourceudnyttelse bør der så  

 vidt muligt være personsammenfald mellem et eller flere af de regionale  

 arbejdsmarkedsrådsmedlemmer og medlemmer af erhvervsskolernes bestyrelser.
Ved udpegningen forudsættes, at uddannelsesinstitutioner, der forestår  

 regionens efter- og videreuddannelsesforanstaltninger (AMU-centre,  

 handelsskoler, tekniske skoler og voksenuddannelsescentre) skal være  

 repræsenteret med hver 1 person i rådene.
Hvis der opstår uenighed om  

 udpegningsretten eller om repræsentationen, er det efter bestemmelsen chefen  

 for Arbejdsmarkedsstyrelsen, der træffer afgørelse.
Til § 44 De opgaver rådene får efter stk. 1 skal ses i sammenhæng med  

 bestemmelserne om det centrale Arbejdsmarkedsråds opgaver, der er baseret på  

 et mål- og rammestyringsprincip.
De regionale råd får således til opgave,  

 inden for de målsætninger og prioriteringer, der er fastsat af  

 arbejdsministeren under medvirken af Arbejdsmarkedsrådet, at medvirke i  

 fastlæggelsen af de regionale arbejdsmarkedspolitiske målsætninger, i  

 planlægningen af arbejdsmarkedsservicen og prioriteringen af den  

 arbejdsmarkedspolitiske indsats i regionen.
 Efter stk. 2 skal rådene følge udviklingen på det regionale arbejdsmarked  

 og bidrage til planlægning og gennemførelse af den regionale udarbejdelse af  

 analyser og prognoser for ledighed og beskæftigelse samt behov for  

 uddannelse.
 Som en styrkelse af de regionale råds indflydelse på fastlæggelsen af den  

 regionale arbejdsmarkedspolitik fastsættes det i stk. 4, at rådene skal  

 fastlægge anvendelsen af de bevillinger, som tildeles til uddannelser efter §  

 51 og til den arbejdsmarkedspolitiske indsats i øvrigt samt til  

 uddannelsesforanstaltninger efter lov om arbejdstilbud til ledige.  

 Fastsættelsen af anvendelsen sker efter retningslinier, der er fastsat af  

 arbejdsministeren under medvirken af det centrale arbejdsmarkedsråd.
 Det forudsættes, at chefen for det regionale arbejdsmarkedscenter har det  

 bevillingsmæssige og administrative ansvar for anvendelsen af UTB-midlerne,  

 de regionale omskolings- og omstillingspuljer og midlerne til den regionale  

 arbejdsmarkedspolitiske indsats i øvrigt.
 Rådene får til opgave at medvirke til koordineringen af den samlede efter-  

 og videreuddannelsesindsats i regionen og til, at der søges tilvejebragt den  

 uddannelsesindsats, der er behov for i regionen - blandt andet gennem  

 arbejdsmarkedsovervågningen og gennem anvendelse af de midler, der tildeles  

 regionen til uddannelsesaktiviteter.
 Der henvises i øvrigt til de almindelige bemærkninger, pkt. 6.
Til Kap. 12 Bestemmelserne i dette kapitel svarer i sit indhold til kap. 9 om vilkår  

 for deltagelse i gældende lov om arbejdsmarkedsuddannelser §§ 52-58.
Til Kap. 13 Til § 50 Bestemmelsen svarer til § 11, stk. 2 og stk. 3 i lov om arbejdsformidling  

 og arbejdsløshedsforsikring.
På decentralt plan forudsættes en klar budgetmæssig adskillelse mellem den  

 del af arbejdsmarkedsservicen, der vedrører arbejdsmarkedsuddannelserne og  

 den øvrige service.
Arbejdsmarkedsuddannelsesaktiviteterne finansieres som  

 hidtil via AUD-fonden, mens de øvrige aktiviteter finansieres som de  

 hidtidige AF-aktiviteter med 75 pct. statstilskud og 25 pct. tilskud fra  

 amtskommunerne.
Denne budgetmæssige adskillelse opretholdes også i tilfælde af, at der i  

 henhold til forslagets § 31, stk. 5, sker en overførsel af opgaver mellem de  

 to områder.
I sådanne tilfælde betales udgifterne til opgaveløsningen af den  

 institution, som afgiver opgaven.
Arbejdsmarkedsstyrelsen fastsætter nærmere  

 regler for prisfastsættelsen i forbindelse med opgaveoverførsler.
Til § 51 Efter bestemmelsen afsættes der årligt på finansloven en samlet bevilling  

 til regionale omskolings- og omstillingpuljer, jfr. kapitel 4. Den samlede  

 bevilling forventes over en årrække at ville svare til 10 pct. af niveauet  

 for bevillingen til arbejdsmarkedsuddannelser i finansåret.
 Arbejdsmarkedsrådet fastsætter fordelingen af puljen til de enkelte  

 regioner, efter retningslinier der fastsættes af arbejdsministeren.
Til § 52 Bestemmelsen i stk. 1, nr. 1 er en hjemmel til, at arbejdsministeren med  

 henblik på at udvikle og forbedre arbejdsmarkedsserviceaktiviteterne kan yde  

 statstilskud til forsøgs- og udviklingsvirksomhed på  

 arbejdsmarkedsserviceområdet.
 Efter de nugældende regler er det alene på  

 arbejdsmarkedsuddannelsesområdet, der via lov om arbejdsmarkedsuddannelser,  

 findes særlig hjemmel til forsøgs- og udviklingsvirksomhed.
 Stk. 1, nr. 2-4 og stk. 2 svarer indholdsmæssigt til §§ 14-16, 27-29 samt  

 39-41 i lov om arbejdsmarkedsuddannelser.
 Stk. 3 og stk. 4 svarer til §§ 17, 30 og 48 i lov om  

 arbejdsmarkedsuddannelser.
Til § 53 § 53 er en uændret gengivelse af indholdet i 1. punktum i §§ 18, 31, 42  

 og 49 i lov om arbejdsmarkedsuddannelser.
Som konsekvens af nedlæggelse af  

 Uddannelsesrådet ligger det dog i den nye bestemmelse, at det er efter  

 indhentet udtalelse fra Arbejdsmarkedsrådet (og efter forhandling med  

 finansministeren), at arbejdsministeren fastsætter nærmere regler om ydelse  

 af statstilskud og statslån.
Til § 54 Bestemmelsens stk. 1 svarer til gældende lovs § 50, stk. 1 og bemyndiger  

 arbejdsministeren til efter forhandling med finansministeren at godkende, at  

 der mod betaling iværksættes kurser inden for lovens område for offentlige  

 myndigheder, for offentlige eller private institutioner og virksomheder og  

 for organisationer.
 Stk. 2, som bemyndiger arbejdsministeren til at fastsætte regler om  

 nedsatte statstilskud til uddannelsesforanstaltninger, der alene tager sigte  

 på særlige virksomhedsbehov, er en uændret gengivelse af 2. punktum i §§ 18,  

 31 og 42 i lov om arbejdsmarkedsuddannelser.
 Stk. 3, er en gengivelse af gældende bestemmelser om depositum i §§ 7, 20  

 og 33 i lov om arbejdsmarkedsuddannelser.
 Man kender på nuværende tidspunkt ikke omfanget af aktiviteterne efter  

 stk. 2, men da arbejdsmarkedsservicesystemet allerede nu har kontakt med  

 bl.a. flere østlande både vedrørende uddannelsesaktiviteter og  

 formidlingsaktiviteter, er det fundet rigtigst at medtage denne mulighed.
Til § 55 Bestemmelsen i § 55 indeholder en bemyndigelse til arbejdsministeren til  

 at fastsætte bestemmelser om brugerbetaling på områder, hvor  

 arbejdsmarkedsservicen i relation til formidlingsaktiviter efter § 11 yder en  

 særlig service.
 Bestemmelsen svarer i sit indhold til § 1, stk. 1, 3. punktum, i lov om  

 arbejdsformidling og arbejdsløshedsforsikring m.v.
 Man kender på nuværende tidspunkt ikke omfanget af aktiviteterne efter  

 stk. 2, men da arbejdsmarkedsservicesystemet allerede nu har kontakt med  

 bl.a. flere østlande både vedrørende uddannelsesaktiviteter og  

 formidlingsaktiviteter, er det fundet rigtigst at medtage denne mulighed.
Til § 56 Bestemmelsen er ny, og angiver, at indtægter fra uddannelsesaktiviter  

 efter § 54 og formidlingsaktiviter efter § 55, efter arbejdsministerens  

 nærmere bestemmelse kan anvendes til aktiviteterne efter lov om  

 arbejdsmarkedsservice.
 Arbejdsministeren kan tilsvarende fastsætte nærmere bestemmelse om  

 anvendelse af indtægter fra uddannelses- og formidlingsaktiviteter i  

 udlandet.
Til Kap. 14 I dette kapitel fastsættes klageadgangen.
 Klageadgangen i kapitlet svarer til bestemmelserne i gældende lov om  

 arbejdsmarkedsuddannelser samt i lov om arbejdsformidling og  

 arbejdsløshedsforsikring m.v.
Til Kap. 15 I dette kapitel om oplysningspligt og staffebestemmelser kan  

 arbejdsministeren i medfør af § 62 fastsætte nærmere regler om  

 arbejdssøgendes forpligtelser til at give oplysning af betydning for  

 uddannelses- og beskæftigelsesmuligheder samt om oplysninger af betydning for  

 arbejdsmarkedscentrets medvirken til anvisning af arbejde.
Kapitlet omfatter  

 endvidere arbejdsgiveres forpligtelser til at give underretning i forbindelse  

 med konkrete formidlinger, jfr. § 11, stk. 3 og § 12, stk. 2.
 Sammen med arbejdsmarkedets parter er der gennemført en reform af de  

 lediges fremmøde pr. 1. december 1990. Det forudgående analysearbejde har  

 demonstreret, at der er problemer med en hensigtsmæssig vedligeholdelse af  

 AF's register over arbejdssøgende, idet afmelding som arbejdssøgende hos  

 arbejdsformidlingen ikke sker i tilstrækkeligt omfang.
 Bemyndigelsen i § 62 vil blandt andet blive anvendt til at regulere  

 arbejdssøgendes og virksomhedernes pligt til at oplyse  

 arbejdsmarkedsmyndighederne, når et arbejdsforhold er bragt i stand, således  

 at der hele tiden kan foreligge ajourførte registeroplysninger.
 Med § 65, stk. 3, indføres som noget nyt mulighed for i varslingssager at  

 pålægge selskaber og offentlige myndigheder bødeansvar.
Til Kap. 16 Til § 67 Loven træder i kraft den 1. januar 1992.
Til § 68 Udpegningen af medlemmer, suppleanter og tilforordnede til de regionale  

 arbejdsmarkedsråd skal jfr. § 43, stk. 5 følge de kommunale valg.
Udpegningen  

 sker første gang med virkning fra lovens ikrafttræden og indtil 1. februar  

 umiddelbart efter de kommunale valg.
