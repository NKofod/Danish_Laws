Fremsat den 21. april 1999 af skatteministeren (Ole  

 Stavad) Forslag til Lov om ændring af skattekontrolloven,  

 kildeskatteloven, momsloven og kommuneskatteloven (Indgreb mod sort arbejde, socialt bedrageri m.v.) § 1 I skattekontrolloven, jf. lovbekendtgørelse nr. 573 af 5. august  

 1998, som ændret senest ved § 4 i lov nr.1056 af 23. december  

 1998, foretages følgende ændringer:
 1. Efter § 6 D indsættes:
»§ 6 E.
Efter skatteministerens nærmere bestemmelse kan  

 direktøren for Told- og Skattestyrelsen, i det omfang det anses for at  

 være af væsentlig betydning for opgørelse eller  

 inddrivelse af skatter, arbejdsmarkedsbidrag, told eller afgifter, indhente  

 oplysninger om fysiske eller juridiske personers økonomiske eller  

 erhvervsmæssige forhold i elektronisk form fra andre offentlige  

 myndigheder med henblik på registersamkøring.
 Stk. 2. Resultatet af registersamkøringen kan, i det  

 omfang det anses for at være af væsentlig betydning for  

 opgørelse eller inddrivelse af skatter, arbejdsmarkedsbidrag, told  

 eller afgifter, videregives til statslige told- og skattemyndigheder eller  

 til kommunale skatte- eller inddrivelsesmyndigheder.
§ 6 F.
Med henblik på at imødegå  

 overtrædelser af lovgivningen om skatter og andre ydelser til det  

 offentlige kan Told- og Skattestyrelsen oprette et register over fysiske og  

 juridiske personer, der har påført eller forsøgt at  

 påføre det offentlige betydelige tab af skatter,  

 arbejdsmarkedsbidrag, told eller afgifter.
 Stk. 2. Registrerede oplysninger og oplysninger hos Told- og  

 Skattestyrelsen, der ligger til grund for en registrering, er omfattet af  

 samme tavshedspligt som den, der gælder for oplysninger omfattet af  

 skattestyrelseslovens § 37.
Stk. 3. Registrering kan ikke foretages eller opretholdes mere  

 end fem år efter, at det forhold, der begrunder en registrering, er  

 konstateret.« 2. § 7 C ophæves.
 3. I § 8 B, stk. 1, og § 8 F, stk. 1,  

 udgår: »til brug ved skatteligningen«.
 4. I § 8 B, stk. 1,nr. 1, indsættes efter  

 »pensionsordninger m.v.«: »samt om eksistensen af sådanne ordninger,  

 hvortil der ikke er foretaget indbetaling«.
 5. I § 13, stk. 1, indsættes som 2.  

 pkt.:
»På samme måde straffes medvirken til  

 skattesvig, jf. straffelovens § 23.« 6. Efter § 13 A indsættes:
»§ 13 B.
Den, der som led i virksomhed forsætligt  

 udsteder en faktura med et urigtigt indhold eller udsteder anden urigtig  

 dokumentation for levering eller aftagelse af varer eller ydelser, straffes  

 med bøde, hæfte eller fængsel indtil 2 år, hvis  

 dokumentationen er egnet til at blive anvendt som grundlag for  

 opgørelsen af den skattepligtige indkomst.
 Stk. 2. Begås handlingen af grov uagtsomhed, er straffen  

 bøde.
§ 13 C.
Den, der som led i virksomhed aftager varer eller  

 ydelser på sådanne fordelagtige vilkår, at den  

 pågældende indser, at leverandøren eller yderen ikke vil  

 opfylde sine forpligtelser til rettidigt at selvangive vederlaget eller til  

 rettidigt at afregne skyldig skat eller indeholdt skat eller  

 arbejdsmarkedsbidrag, straffes med bøde, hæfte eller  

 fængsel indtil 2 år.
Stk. 2. Begås handlingen af grov uagtsomhed, er straffen  

 bøde.« 7. I § 18 indsættes efter »§ 13«: »,  

 § 13 B, § 13 C«.
 8. I § 23 indsættes efter »§§ 13«: », 13 B,  

 13 C«.
§ 2 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 735 af 10. oktober 1998, som ændret senest  

 ved § 2 i lov nr. 1033 af 23. december 1998, foretages følgende  

 ændringer:
 1. § 57, stk. 1, affattes således:
»Efter nærmere af skatteministeren fastsatte regler  

 skal de indeholdelsespligtige overfor de statslige told- og skattemyndigheder  

 foretage angivelse af indeholdelsen, herunder identificere ved personnummer  

 de personer, der har fået udbetalt eller godskrevet A-indkomst i  

 A-skatteperioden.
Skatteministeren kan fritage grupper af  

 indeholdelsespligtige fra at identificere modtagere af A-indkomst i  

 angivelsen.« 2. I § 57, stk. 2, indsættes som 5.  

 pkt.:
»Er den indeholdte A-skat angivet rettidigt, men mangler  

 angivelse af personnumre, finder 3. og 4. pkt. anvendelse.« 3. I § 57 indsættes som stk. 5:
»Stk. 5. De statslige told- og skattemyndigheder kan i  

 elektronisk form stille oplysninger fra angivelserne til rådighed for  

 statslige eller kommunale myndigheder til brug for skatteadministration,  

 inddrivelse af offentlige fordringer eller kontrol af udbetalinger fra det  

 offentlige.
Oplysningerne kan endvidere stilles til rådighed for  

 statsanerkendte arbejdsløshedskasser til brug for kontrol med  

 udbetaling af dagpenge m.v.« § 3 I merværdiafgiftsloven (momsloven), jf. lovbekendtgørelse nr.  

 634 af 23. juli 1997, som ændret bl.a. ved § 1 i lov nr. 890 af 3.  

 december 1997, § 1 i lov nr. 435 af 26. juni 1998 og senest ved § 5  

 i lov nr. 1056 af 23. december 1998, foretages følgende  

 ændring:
 1. I § 81 indsættes efter stk. 3 som nye  

 stykker:
»Stk. 4. Den, der som led i virksomhed forsætligt  

 udsteder en faktura med et urigtigt indhold eller udsteder anden urigtig  

 dokumentation for levering eller aftagelse af varer eller ydelser, straffes  

 med bøde, hæfte eller fængsel indtil 2 år, hvis  

 dokumentationen er egnet til at blive anvendt som grundlag for  

 opgørelsen at et afgiftstilsvar.
Begås handlingen af grov  

 uagtsomhed, er straffen bøde.
Stk. 5. Den, der som led i virksomhed aftager varer eller  

 ydelser på sådanne fordelagtige vilkår, at den  

 pågældende indser, at leverandøren eller yderen ikke vil  

 opfylde sin forpligtelse til at medregne vederlaget til afgiftstilsvaret  

 eller til rettidigt at afregne afgiftstilsvaret, straffes med bøde,  

 hæfte eller fængsel indtil 2 år.
Begås handlingen af  

 grov uagtsomhed, er straffen bøde.« Stk. 4 bliver herefter stk. 6.
§ 4 I lov om kommunal indkomstskat, jf. lovbekendtgørelse nr. 803 af 6.  

 oktober 1995, som ændret bl.a. ved § 1 i lov nr. 1078 af 20.  

 december 1995, § 2 i lov nr. 423 af 26. juni 1998, § 4 i lov nr.  

 910 af 16. december 1998 og senest ved § 1 i lov nr. 1014 af 23.  

 december 1998, foretages følgende ændringer:
 1. I § 16 b, stk. 1, ændres »stk. 2-5«  

 til: »stk. 2-6«.
 2. I § 16 b indsættes som stk. 6:
»Stk. 6. Afregning efter stk. 2-5 for et givet  

 kalenderår foretages sidste gang i det år, der ligger tretten  

 år efter kalenderåret.« § 5 Stk. 1. Loven træder i kraft den 1. juli 1999, jf. dog  

 stk. 2.
 Stk. 2. § 1, nr. 2, træder i kraft den 1. januar  

 2000.
Bemærkninger til lovforslaget Almindelige bemærkninger Som led i finanslovsaftalen for1999 blev det mellem  

 Regeringen, Venstre, Det Konservative Folkeparti, Centrum-Demokraterne og  

 Kristeligt Folkeparti aftalt, at der »igangsættes initiativer, der kan  

 mindske omfanget af socialt bedrageri og sort arbejde, herunder forbedre  

 muligheder for registersamkøring og myndighedernes kontrolmuligheder  

 og vilkår vedrørende bevisbyrde.« Embedsmænd fra Finansministeriet,  

 Justitsministeriet, Socialministeriet, Arbejdsministeriet, Skatteministeriet,  

 Erhvervsministeriet og Økonomiministeriet har i et samarbejde  

 undersøgt en række initiativer, som kan bidrage til at nedbringe  

 socialt bedrageri og sort arbejde.
Det har været retningsgivende for  

 arbejdet, at sådanne initiativer skal være egnede modtræk  

 imod de forholdsvis få personer og virksomheder, der bryder reglerne,  

 uden at være til gene for de mange, der følger reglerne, og som  

 må bære den økonomiske byrde ved de fås misbrug.
 For både de mange og for de få er det  

 endvidere en forudsætning, at eventuelle initiativer opfylder kravet om  

 retssikkerhed.
 På denne baggrund er det besluttet af søge  

 følgende initiativer gennemført:
 1)	Månedlige indberetning af personnumre (MIA) på  

alle modtagere af A-indkomst.
 2)	Indberetning fra pensionsinstitutter af personnumre på ejere  

 af pensionsordninger.
 3)	Adgang for kommunale socialforvaltninger til elektronisk at udveksle  

 oplysninger indbyrdes.
 4)	Adgang for kommunale socialforvaltninger til elektronisk at indhente  

 oplysninger fra Told- og Skattestyrelsen.
 5)	Indhentning af erklæringer fra reelt enlige som betingelse for  

 at modtage børnetilskud skal kunne spredes over året.
 6)	Forbedring af arbejdsløshedskassernes muligheder for at  

 benytte MIA-oplysninger, jf. pkt. 1.
 7)	Udvalgsarbejde til udvikling af edb-programmer, som kan benyttes i  

 kontroløjemed.
 8)	Adgang for Told & Skat til at indhente oplysninger fra andre  

 myndigheders registre.
 9)	Etablering af et register i Told- og Skattestyrelsen over personer  

 og virksomheder, der har påført eller forsøgt at  

 påføre det offentlige betydelige tab.
 10)	Kriminalisering af virksomheders udstedelse af falske fakturarer og  

 lignende dokumentation.
 11)	Kriminalisering af virksomheders aftagelse af »sorte« varer eller  

 ydelser.
 12)	Krav om at momsregistrerede skal udstede fakturaer ved levering til  

 privatforbrug.
Af de nævnte initiativer kan nr. 4, 6, 7 og 12  

 gennemføres uden ny lovgivning af henholdsvis Socialministeriet,  

 Arbejdsministeriet, Finansministeriet og Skatteministeriet.
Initiativerne  

 under nr. 3 og 5 søges gennemført ved et lovforslag fra  

 Socialministeriet, Indenrigsministeriet og By- og Boligministeriet, som  

 fremsættes samtidig med nærværende forslag.
 Nærværende lovforslag rummer de resterende  

 initiativer:
 Ad 1:	Månedlig indberetning til Told & Skat af personnumre  

 på modtagere af A-indkomst fra alle indeholdelsespligtige, jf.  

 § 1, nr. 2 og § 2.
 Ad 2: Pligt for den finansielle sektor til at foretage årlige  

 indberetninger til Told & Skat af identiteten af ejerne af  

 pensionsordninger, jf. § 1, nr. 3 og 4.
 Ad 8:	Adgang for Told & Skat til oplysninger, der er registreret  

 elektronisk hos andre myndigheder, om borgeres og virksomheders  

 økonomiske eller erhvervsmæssige forhold, når  

 oplysningerne er af væsentlig betydning for opgørelse eller  

 inddrivelse af skatter eller afgifter, jf § 1, nr. 1.
 Ad 9:	Adgang for Told & Skat til at oprette et register over  

 personer og virksomheder, der har påført eller forsøgt at  

 påføre det offentlige betydelige tab af skatter m.v., jf.  

 § 1, nr. 1.
 Ad 10 og 11:	Kriminalisering af virksomheders medvirken til skatte-  

 eller afgiftsunddragelse dels ved udstedelse af urigtige fakturaer og  

 lignende dokumentation, dels ved aftagelse af »sorte« varer eller ydelser,  

 jf. § 1, nr. 5-8 og § 3.
 Herudover foreslås uafhængigt af  

 finanslovsaftalen for 1999, at der af administrative grunde indføres  

 en tidsmæssig grænse på 13 år for regulering og  

 afregning af kommunale skatter mellem staten og kommunerne, jf. § 4.
Gældende ret og lovforslaget 1. Adgang for de centrale told- og skattemyndigheder til at rekvirere,  

 registrere og videregive oplysninger, jf. forslaget under § 1, nr.  

 1:
 Erfaringerne med blandt andet selskabstømmere,  

 konkursryttere, skattearrangementer og dårlige betalere viser, at der  

 er behov for, at skatte-, afgifts- og inddrivelsesmyndighederne får  

 bedre adgang til oplysninger, der er registreret hos andre myndigheder, om  

 økonomiske eller erhvervsmæssige forhold vedrørende  

 personer og virksomheder, der ikke ønsker at overholde gældende  

 skatte- og afgiftsregler eller ikke vil betale deres gæld til det  

 offentlige.
Efter de gældende almindelige regler for  

 videregivelse af oplysninger mellem forvaltningsmyndigheder kan skatte-,  

 afgifts- eller inddrivelsesmyndighederne som udgangspunkt kun indhente  

 oplysninger fra en anden forvaltningsmyndighed, hvis oplysningen konkret  

 må anses for at være af væsentlig betydning for henholdsvis  

 skatte-, afgifts- eller inddrivelsesmyndighedernes virksomhed, og oplysningen  

 ikke vedrører særlige personlige forhold.
Herudover gælder  

 skattekontrollovens § 8 D, hvorefter bl.a. offentlige myndigheder efter  

 anmodning skal meddele skattemyndighederne oplysninger, der af  

 skattemyndighederne skønnes at være af væsentlig betydning  

 for skatteligningen, men oplysninger om unavngivne skal dog kun gives efter  

 Ligningsrådets bestemmelse.
Det foreslås på denne baggrund, at  

 skatteministeren ved bekendtgørelse skal kunne bemyndige  

 direktøren for Told- og Skattestyrelsen til løbende at indhente  

 oplysninger om fysiske eller juridiske personers økonomiske eller  

 erhvervsmæssige forhold i elektronisk form fra andre  

 forvaltningsmyndigheder, når oplysningerne er af væsentlig  

 betydning for opgørelse eller inddrivelse af skatter,  

 arbejdsmarkedsbidrag, told eller afgifter.
Efter forslaget vil oplysningerne  

 kunne videregives til statslige told- og skattemyndigheder eller til  

 kommunale skatte- eller inddrivelsesmyndigheder, når oplysningerne  

 må anses for at være af væsentlig betydning for  

 opgørelse eller inddrivelse af skatter, arbejdsmarkedsbidrag, told  

 eller afgifter, jf. forslaget under § 1, nr. 1 til § 6 E.
 Det foreslås endvidere, at Told- og Skattestyrelsen  

 med henblik på at imødegå overtrædelser af  

 lovgivningen om skatter og andre ydelser til det offentlige skal kunne  

 foretage en tidsbegrænset registrering af personer og virksomheder, der  

 har påført eller forsøgt at påføre det  

 offentlige betydelige tab af skatter eller afgifter, jf. forslaget under  

 § 1, nr. 1 til § 6 F.
 2. Indberetning af ejerne af visse pensionsordninger, jf. forslagene  

 under § 1, nr. 3 og 4:
 Det foreslås at indføre en pligt for den  

 finansielle sektor til at foretage årlige indberetninger til de  

 statslige told- og skattemyndigheder om ejerne af pensionsordninger.
Indberetningen skal bl.a. sikre de sociale myndigheder et  

 kendskab til pensionsordningerne.
Efter § 14 i lov om aktiv  

 socialpolitik kan en kommune ikke yde kontanthjælp, hvis  

 ansøgeren eller dennes ægtefælle har en formue, der  

 dækker den pågældendes økonomiske behov.
Det er  

 anslået, at det vil medføre en årlig merudgift for  

 socialministeriet på mellem 10 og 50 mill. kr., hvis der ved  

 udmåling af kontanthjælp ikke tages hensyn til kapitalpensioner  

 m.v.
 3. Medvirken til overtrædelse af skattekontrollovens § 13,  

 jf. forslaget under § 1, nr. 5:
Efter skattekontrollovens § 13 straffes for  

 skattesvig den, der med forsæt til at unddrage det offentlige skat  

 afgiver urigtige eller vildledende oplysninger til brug ved afgørelse  

 af, om en person er undergivet skattepligt, eller til brug ved  

 afgørelse af skatteansættelse eller skatteberegning.
Straffen er  

 bøde, hæfte eller fængsel indtil 2 år.
Ved grov  

 uagtsomhed er straffen bøde eller under skærpende  

 omstændigheder hæfte.
 Efter straffelovens § 289 straffes den, der  

 gør sig skyldig i skattesvig af særlig grov karakter, med  

 fængsel i op til 4 år.
 Efter straffelovens § 23 omfatter den for en  

 lovovertrædelse givne straffebestemmelse alle, der ved tilskyndelse,  

 råd eller dåd har medvirket til gerningen.
 En bestemmelse om straf for skattesvig fandtes allerede i  

lov nr. 104 af 1. juni 1903 om indkomst- og formueskat til staten.
 Forgængerne til den nuværende bestemmelse i  

 skattekontrolloven om straf for skattesvig var § 13 og § 14 i  

lov nr. 392 af 12. juli 1946 om selvangivelse af indkomst og formue, om  

 foranstaltninger til kontrol med selvangivelsen og om straffen for skattesvig  

 m.v. (kontrolloven).
Efter § 13 i kontrolloven straffedes med bøde  

 eller i særligt grove tilfælde med hæfte eller  

 fængsel i indtil to år den, der i svigagtig hensigt afgav  

 urigtige, ufuldstændige eller på anden måde vildledende  

 oplysninger til brug ved ansættelsen af sin egen eller en af ham  

 repræsenteret skatteyders skattepligtige indkomst eller formue  

 eller til brug ved beregningen af sin egen eller en af ham  

 repræsenteret skatteyders indkomst- eller formueskat.
I bestemmelsen  

 var tillige fastsat regler om offentliggørelse af den  

 pågældendes identitet i tilfælde af skattebesvigelse af  

 mere alvorlig karakter.
I følge forarbejderne til 1946-loven fandt man det  

 påtrængende, at også professionelle rådgivere, der  

 havde medvirket til skatteunddragelsen, kunne strafforfølges og  

 eventuelt idømmes strengere straffe end den pågældende  

 skatteyder selv.
Som følge heraf blev professionelles medvirken til  

 skatteunddragelse selvstændigt kriminaliseret i lovens § 14,  

 stk. 1.
Efter § 14, stk. 1, kunne der idømmes  

 hæfte eller under skærpende omstændigheder fængsel i  

 op til 2 år til den, der erhvervsmæssigt bistod en  

 skattepligtig med affattelse af selvangivelse eller regnskab til brug for  

 ligningsmyndighederne, og som ved denne virksomhed unddrog eller søgte  

 at unddrage det offentlige skat.
Ved grov uagtsomhed kunne der idømmes  

 bøde eller under skærpende omstændigheder hæfte.
 Efter § 14, stk. 2, kunne den, der i  

 øvrigt forsætligt medvirkede til en forsætlig  

 overtrædelse af § 13, straffes med bøde eller  

 hæfte.
 Ved lov nr. 539 af 17. december 1971  

 (skattekontrolloven) er § 13, stk. 1, ændret til den  

 nugældende affattelse, hvor der er tilstræbt en klar og enkel  

 beskrivelse af gerningsindholdet.
Efter bestemmelsen straffes »den, der...... afgiver  

 urigtige eller vildledende oplysninger.....til brug ved afgørelse af,  

 om en person er..... «.
Ansvaret er således ikke begrænset til  

 den skattepligtige, men kan pålægges enhver, der afgiver de  

 pågældende oplysninger.
Efter forarbejderne til loven fra 1971 indebærer den  

 nugældende formulering af § 13 en udvidelse af den personkreds,  

 der direkte efter skattelovgivningen vil kunne pådrage sig ansvar for  

 skattesvig. § 14 i kontrolloven blev samtidig ophævet som  

 overflødig.
Det anførtes i den forbindelse i forarbejderne, at  

 hvis en person, der har medvirket til skattesvig, ikke direkte er omfattet af  

 § 13, vil hans forhold være omfattet af de almindelige regler om  

 medvirken i straffelovens §§ 23 og 24, jf.
Folketingstidende 1971-72,  

 tillæg A, spalte 122.
 Den lovændring, der blev gennemført i 1971,  

 har i praksis i de senere år givet anledning til tvivl om, i hvilket  

 omfang straffelovens § 23 om medvirken kan anvendes som grundlag for  

 strafansvar for personer, der ikke direkte er omfattet af personkredsen i  

 skattekontrollovens § 13.
I en sag, der er gengivet i Ugeskrift for Retsvæsen  

 1989 s.128 H, havde tiltalte opført et privat svømmebassin for  

 en hovedaktionær, men havde faktureret til dennes selskaber som  

 fradrags- og afskrivningsberettigede leverancer.
Ved Vestre Landsret blev  

 tiltalte dømt for medvirken til selskabernes og hovedaktionærens  

 skattesvig, idet sidstnævnte betragtedes som skattepligtig af  

 værdien af svømmebassinet (maskeret udlodning). Tiltaltes  

 murermesterselskab havde endvidere udført  

 håndværksarbejder for venner og ansatte og for tiltalte selv uden  

 at have faktureret disse arbejder.
For disse forhold blev tiltalte  

 dømt for dels medvirken til ydelsesmodtagernes skattesvig (disse havde  

 ikke selvangivet gaverne), dels som medvirkende til murermesterselskabets  

 skattesvig (idet selskabet ikke havde indtægtsført denne  

 yderligere erhvervsindkomst) og endelig for egen skattesvig (idet  

 værdien af de ufakturerede arbejder ansås for værende  

 maskeret udbytte for tiltalte). Denne afgørelse var i overensstemmelse  

 med dagældende praksis på området.
Ved Højesterets dom hjemvistes sagen, der var en  

 tilståelsessag, til fornyet behandling i byretten, idet  

 Højesteret på grundlag af sparsomme oplysninger i dommene og  

 retsbogsudskrifterne fandt det tvivlsomt, om den tiltalte tillige ved  

 omfaktureringerne havde gjort sig skyldig i medvirken til skattesvig.
I  

 præmisserne fastslog Højesteret, at skattekontrollovens  

 § 13, stk. 1, efter sin ordlyd har »et gerningsindhold, der  

 omfatter visse former for medvirken til andres skatteunddragelse.
Efter det i  

 forarbejderne anførte må de personer, der omfattes af  

 bestemmelsen, have bistået umiddelbart ved afgivelsen af urigtige eller  

 vildledende oplysninger til brug for ligningsmyndighederne - typisk ved  

 udarbejdelsen af en urigtig selvangivelse.
Det må bero på en  

 konkret vurdering, om og i hvilket omfang der med hjemmel i straffelovens  

 § 23 kan ske en udvidelse af bestemmelsen til at gælde andre  

 former for medvirken, og en sådan vurdering må også  

 være afgørende for, om straffelovens § 289 kan bringes i  

 anvendelse.« Ved sagens genoptagelse, jf.
Tidsskrift for Skatter og  

 Afgifter 1990.52 V, blev tiltalte frifundet for medvirkensforholdet i  

 relation til hovedaktionæren, idet landsretten fandt, at de  

 pågældende omfaktureringer (vedrørende  

 svømmebassinet) nok havde til formål at gøre det muligt  

 for hovedaktionæren at besvige de selskaber, han var direktør  

 for og aktionær i, men ikke at muliggøre skattesvig.
Selv om  

 omfaktureringerne var egnede til at hidføre skattesvig, fandtes den  

 tiltalte, der i mellemtiden havde trukket sin tilståelse tilbage, ikke  

 at have haft det fornødne forsæt til hovedaktionærens  

 skattesvig.
Tiltalte blev derimod dømt for overtrædelse af  

 skattekontrollovens § 13, stk. 1, for så vidt angik hans egen  

 og det af ham beherskede selskabs skatteunddragelser.
 Retspraksis ved landsretterne synes at have taget denne  

 højesteretsdom til indtægt for kun i meget begrænset  

 omfang at straffe for medvirken til skattesvig efter straffelovens § 23.  

 Som eksempler kan nævnes Tidsskrift for Skatter og Afgifter 1998.187  

 Ø og Tidsskrift for Skatter og Afgifter 1998.317 Ø.
I 1998.317 Ø blev en hovedaktionær og en  

 revisor dømt for overtrædelse af straffelovens § 289 i  

 forbindelse med et urigtigt selskabsregnskab, hvori to fiktive  

 provisionsnotaer indgik.
De to andre tiltalte, der havde udfærdiget de  

 fiktive notaer, blev i byretten dømt for medvirken, men blev frifundet  

 i landsretten.
Det udtaltes i den forbindelse:»De tiltaltes handlinger, der  

 ikke omfattes af beskrivelsen i skattekontrollovens § 13, findes ikke at  

 have haft en så nær tilknytning til skatteunddragelsen, at der er  

 tilstrækkelig grundlag for at fastslå medvirkensansvar i  

 medfør af straffelovens § 23.« I 1998.187 Ø var tiltalte 2 tiltalt for medvirken  

 til tiltalte 1´s skatte- og momssvig.
Tiltalte 1 var restauratør og  

 tiltalte 2´s samlever, og tiltalte 2 var daglig bestyrer af og  

 regnskabsfører for restauranten.
Tiltalte 2 nedskrev den daglige  

 omsætning, og tiltalte 1 holdt den ikke-bogførte del af  

 omsætningen uden for sit moms- og skatteregnskab.
Tiltalte 2 blev  

 dømt i byretten, men frifundet i landsretten.
Landsretten henviste  

 til, at domfældelse for medvirken til skatte- og afgiftsunddragelse i  

 følge retspraksis som udgangspunkt forudsætter, at den  

 pågældende har bistået umiddelbart ved indgivelse af det  

 urigtige afgiftstilsvar eller urigtige oplysninger til  

 skattevæsenet.
 Det foreslås på denne baggrund  

 præciseret i skattekontrolloven, at de almindelige regler for strafbar  

 medvirken efter straffelovens § 23 i fuldt omfang finder anvendelse ved  

 medvirken til overtrædelse af skattekontrollovens § 13.
Den foreslåede henvisning til straffelovens  

 § 23 har til formål at fastslå, at medvirkensansvaret ikke  

 er begrænset til tilfælde, hvor bistanden har haft en  

 særlig nær tilknytning til skattesvigen (afgivelsen af de  

 urigtige oplysninger til skattemyndighederne), men at det også omfatter  

 andre tilfælde, hvor den pågældende ved tilskyndelse,  

 råd eller dåd har medvirket til skattesvigen.
Dette  

 indebærer bl.a., at også medvirkenshandlinger, der er fjernere  

 fra selve afgivelsen af oplysningerne, vil kunne danne grundlag for et  

 medvirkensansvar, såfremt der foreligger den fornødne  

 tilregnelse.
Om det tilstrækkelige bevismateriale er til stede må  

 naturligvis i alle tilfælde bero på en konkret vurdering.
 Om bestemmelsen henvises i øvrigt til  

 bemærkningerne til forslagets § 1, nr. 5.
 4. Kriminalisering af virksomheders udstedelse af urigtige fakturaer og  

 lignende dokumentation, jf. forslaget under § 1, nr. 6 til § 13 B i  

 skattekontrolloven:
 I sammenhæng med de overvejelser, der ligger bag  

 forslaget om at præcisere strafansvaret for medvirken, der er omtalt  

 ovenfor under afsnit 3, foreslås, at det direkte i skattekontrolloven  

 gøres til en strafbar handling at udstede en urigtig faktura eller  

 lignende dokumentation for levering eller aftagelse af varer eller ydelser,  

 hvis dokumentationen er egnet til at blive anvendt som grundlag for  

 opgørelsen af den skattepligtige indkomst.
Dette forslag kan opfattes som en selvstændig  

 kriminalisering af en særlig form for medvirken til skattesvig, idet en  

 sådan urigtig fakturering m.v. fremmer modtagerens muligheder for  

 på et senere tidspunkt at begå skattesvig.
Det bør dog  

 fremhæves, at overtrædelse af den foreslåede bestemmelse er  

 fuldbyrdet allerede ved udstedelsen af den urigtige dokumentation, og det er  

 uden betydning, om modtageren efterfølgende faktisk anvender  

 dokumentationen til at begå skattesvig med.
Det bør endvidere  

 fremhæves, at straffelovens § 289, der bl.a. anvendes i forhold  

 til grov skattesvig og medvirken hertil, ikke vil kunne anvendes i forhold  

 til den foreslåede bestemmelse i § 13 B.
 Forslaget skal i øvrigt ses i lyset af, at det er  

 af væsentlig generel betydning, at eksterne interessenter som  

 kreditorer, långivere, handelspartnere, myndigheder m.fl. kan have  

 tillid til, at fakturaer og lignende regnskabsmæssig dokumentation, som  

 en virksomhed udsteder, er korrekte.
 Om bestemmelsen henvises i øvrigt til  

 bemærkningerne til forslagets § 1, nr. 6.
 Der foreslås indsat en bestemmelse svarende til  

 § 13 B i momslovens § 81, jf. forslaget under § 3.
 5. Kriminalisering af virksomheders aftagelse af »sorte« varer eller  

 ydelser, jf. forslaget under § 1, nr. 6 til § 13 C i  

 skattekontrolloven:
I praksis straffes den, der aftager »sorte« varer eller  

 ydelser, som udgangspunkt ikke.
Ved »sorte« varer eller ydelser forstås  

 i denne sammehæng, at den, der leverer varen eller præsterer  

 ydelsen, ikke opfylder sine forpligtelser efter den fiskale lovgivning til  

 f.eks. at betale skat af vederlaget.
 Denne praksis bygger bl.a. på, at  

 skattespørgsmålet opfattes som et spørgsmål mellem  

 den, der modtager vederlaget, og det offentlige, således at strafansvar  

 alene kan komme på tale for den »sortarbejdende« og ikke for kunden.  

 Dertil kommer, at aftagelse af »sorte« varer eller ydelser normalt ligger  

 forud for det tidspunkt, hvor den fiskale forpligtelse skal opfyldes.
De almindelige regler om medvirken, jf. straffelovens  

 § 23, fører imidlertid ikke nødvendigvis til det resultat,  

 at medvirkensansvar for kunden principielt er udelukket.
Det bemærkes  

 herved, at også den medvirkende, der står uden for et  

 pligtforhold, er strafferetlig ansvarlig.
I mange tilfælde foreligger der et samvirke mellem  

 udbydere og modtagere af »sorte« varer eller ydelser, hvor de helt bevidst  

 deler den økonomiske fordel, der er forbundet med ikke at opgive det  

 fulde vederlag til det offentlige.
Dette taler for, at de to parter  

 strafferetligt behandles på nogenlunde samme måde.
Det må  

 nok i mange tilfælde antages, at aftagere af »sorte« varer eller  

 ydelser alene gennem sanktioner som f.eks. straf kan afholdes herfra, da de  

 ofte netop ønsker den billigere vare eller ydelse.
 Selv om der som ovenfor nævnt under afsnit 3 stilles  

 forslag om, at der i skattekontrollovens § 13 medtages en udtrykkelig  

 henvisning til den almindelige medvirkensbestemmelse i straffelovens  

 § 23, finder regeringen det rigtigst, at strafansvaret for aftagelse af  

 »sorte« varer eller ydelser i tilfælde, hvor kunden er en virksomhed,  

 hviler på en udtrykkelig bestemmelse herom.
 Det foreslås således, at der i  

 skattekontrollens § 13 C indsættes en bestemmelse, hvorefter den,  

 der som led i virksomhed aftager varer eller ydelser på sådanne  

 fordelagtige vilkår, at den pågældende indser, at  

 leverandøren eller yderen ikke vil opfylde sine forpligtelser efter  

 skattelovgivningen, straffes med bøde, hæfte eller fængsel  

 indtil 2 år.
 Det skal fremhæves, at selve det at købe en  

 vare eller ydelse billigst muligt selvsagt ikke skal være strafbart.  

 Bestemmelsen tager således ikke sigte på tilfælde, hvor der  

 nok er tale om fordelagtige vilkår, men hvor der ikke er grund til at  

 tro, at vilkårene er påvirket af, at leverandøren eller  

 yderen ikke vil opfylde sine forpligtelser efter den fiskale lovgivning.
 Det må forventes, at bestemmelsen navnlig på  

 grund af bevismæssige vanskeligheder kun vil blive anvendt i  

 begrænset omfang i praksis.
Den foreslåede kriminalisering i § 13 C  

 omfatter virksomheders aftagelse af »sorte« varer eller ydelser, f.eks  

»piratrengøring «.
Bestemmelsen omfatter ikke privates aftagelse af »sorte« varer eller  

 ydelser.
Det skyldes bl.a., at private ofte ikke har et sådant kendskab  

 til markedsvilkårene, at de kan bebrejdes at aftage »sorte« varer eller  

 ydelser af mere individuel karakter.
En kriminalisering af privates aftagelse  

 af »sorte« varer eller ydelser ville desuden kunne  

 nødvendiggøre, at fakturaer skal gemmes som dokumentation for,  

 at der er indgået aftale på almindelige markedsmæssige  

 vilkår, hvilket ville medføre et uforholdsmæssigt stort  

 administrativt merarbejde for private borgere.
 Hvorvidt private undtagelsesvis vil kunne straffes for  

 aftagelse af »sorte« varer eller ydelser, vil bero på, om de objektive  

 og subjektive betingelser for at bringe den almindelige medvirkensregel i  

 anvendelse er opfyldt, jf. skattekontrollovens § 13, jf. straffelovens  

 § 23.
Selv om private skal holdes udenfor den foreslåede  

 kriminalisering efter skattekontrollovens §13 C, er det hensigten at  

 søge eksistensen af »sort« arbejde synliggjort for derigennem at  

 fremme en holdningsændring i befolkningen mod »sort« arbejde til gavn for en begrænsning af  

 efterspørgslen på »sorte« ydelser.
Det er derfor tanken  

 administrativt at indføre krav om udstedelse af faktura, når en  

 virksomhed leverer varer eller ydelser.
Efter merværdiafgiftsloven og den i medfør  

 heraf udstedte bekendtgørelse skal der for hver leverance af  

 momspligtige varer eller ydelser fra en registreret virksomhed udstedes  

 faktura til modtageren.
Ved salg fra en registreret virksomhed til privat  

 forbrug kan udstedelse af faktura dog undlades.
 Det er nu tanken ved en ændring af  

 momsbekendtgørelsen at ophæve denne fritagelse for udstedelse af  

 fakturaer ved leverancer til privat forbrug, eventuelt med en  

 bagatelgrænse.
Ændringen indebærer ikke en pligt for den  

 private forbruger til at opbevare fakturaen.
Myndighederne vil således  

 ikke i forbindelse med en konkret forespørgsel kunne forlange, at  

 køber skal kunne fremvise relevant udstedt faktura til  

 dokumentation.
 Fakturakravet vil ikke fjerne »sorte« varer eller ydelser  

 fra det private forbrug, men kravet forventes at ville begrænse  

 befolkningens efterspørgsel efter »sorte« varer eller ydelser.
 Om den foreslåede bestemmelse i § 13 C henvises  

 i øvrigt til bemærkningerne til forslagets § 1, nr. 6.
 Der foreslås indsat en bestemmelse svarende til  

 § 13 C i momslovens § 81, jf. forslaget under § 3.
 6. Indførelse af en almindelig pligt for indeholdelsespligtige  

 til løbende at indberette identiteten af modtagere af A-indkomst  

 (MIA-ordningen), jf. forslagene under § 1, nr. 2 og § 2:
 Det foreslås - for bl.a. at modvirke socialt  

 bedrageri - at alle indeholdelsespligtige vedrørende A-skat  

 fremover månedligt skal foretage indberetning til de statslige told- og  

 skattemyndigheder om identiteten af de personer, der er ydet A-indkomst til.  

 Skatteministeren kan dog efter forslaget fritage grupper af  

 indeholdelsespligtige fra at angive identiteten på modtagere af  

 A-indkomst.
 På grund af den usikkerhed, der er forbundet med  

 vurderingen af de erhvervsadministrative virkninger af forslaget, vil  

 skatteministeren kunne udnytte denne bemyndigelse efter samråd med  

 forligspartierne bag finansloven for 1999.
 Som led i finanslovsaftalen for 1995 mellem  

 regeringspartierne (Socialdemokratiet, Det Radikale Venstre og  

 Centrum-Demokraterne) samt Venstre og Det Konservative Folkeparti blev det  

 aftalt, at de sociale myndigheder og arbejdsløshedskasserne skulle  

 sættes i stand til hurtigere og mere tidssvarende at kontrollere, om  

 der sker udbetaling af offentlige ydelser på et urigtigt grundlag.
 Ønsket var navnlig at sikre, at dagpengeydelser og  

 kontanthjælp ikke blev udbetalt samtidig med, at modtageren oppebar  

 lønindkomst.
 Ved lov nr. 1113 af 21. december 1994 blev  

 skatteministeren bemyndiget til efter aftale med socialministeren at  

 fastsætte regler, hvorefter arbejdsgivere og andre, der udbetaler  

 A-indkomst, i forbindelse med den månedlige redegørelse til de  

 statslige told- og skattemyndigheder for indeholdt A-skat tillige skal  

 oplyse, hvilke personer, angivet ved personnummer, der i den  

 pågældende periode har modtaget A-indkomst.
Ordningen skulle tilrettelægges således, at de  

 indberettede oplysninger om indkomsterhververen hurtigt blev stillet til  

 rådighed for de sociale myndigheder og arbejdsløshedskasserne  

 m.v.
Herved ville fejludbetalingerne kunne begrænses til  

 væsentlig kortere perioder med deraf følgende besparelse.
Bemyndigelsen er senest udnyttet ved bekendtgørelse  

 nr. 975 af 20. november 1996, som ændret ved bekendtgørelse nr.  

 332 af 8. juni 1998, hvorefter arbejdsgivere, der i det forudgående  

 kalenderår har haft mindst 11 ansatte, månedligt skal indberette  

 alle ansattes personnumre til den lokale told- og skatteforvaltning.
Pligten  

 til at indberette består, uanset om der er foretaget indeholdelse i  

 udbetalingen eller ikke.
Der skal ikke foretages indberetning om ydelse af  

 A-indkomst efter lov om social pension eller efter  

 pensionsbeskatningsloven.
Indberetning til MIA-ordningen er i dag ikke integreret  

 med afregning af indeholdt A-skat, men med virkning fra år 2000  

 gennemfører de statslige told- og skattemyndigheder en  

 omlægning, der vil forenkle det nuværende indberetningssystem.  

 Herefter vil manuel indbetaling af indeholdt A-skat og indberetning af  

 ansattes personnumre ikke længere være adskilt, men kunne ske  

 på samme blanket.
Omlægningen indebærer ikke en  

 sammenlægning eller sammenkøring af de to systemer.
Omlægningen medfører, at de nuværende  

 to indberetningsblanketter for henholdsvis indeholdt A-indkomst og  

 MIA-indberetningen lægges sammen til én.
Indeholdelsespligtige  

 skal herefter på girokortet til indbetaling af A-skat ved en  

 krydsmarkering anføre, om der i den forløbne måned har  

 været til- eller afgang af A-indkomstmodtagere, herunder hvilke  

 personnumre det vedrører.
 De eksisterende elektroniske indberetningsløsninger  

 bibeholdes, og på længere sigt vil de statslige told- og  

 skattemyndigheder tilbyde indeholdelsespligtige at foretage indberetning af  

 personnumre over Internettet.
 Det store antal virksomheder, der anvender  

 lønbureauer til administration af deres lønningsregnskab m.v.,  

 vil ikke i nævneværdig grad blive berørt af den her  

 foreslåede ændring.
 De indberettede oplysninger kan i dag i elektronisk form  

 stilles til rådighed for offentlige myndigheder og for statsanerkendte  

 arbejdsløshedskasser med henblik på kontrol af udbetaling af  

 offentlige ydelser og dagpenge m.v., samt for offentlige myndigheder med  

 henblik på skattekontrol eller myndighedernes arbejde med at  

 opkræve restancer til det offentlige.
 Indberetningsordningen medvirker i sin nuværende  

 form til at undgå fejludbetalinger på bl.a.  

 kontanthjælpområdet, sygedagpengeområdet og  

 uddannelsesstøtteområdet.
 7. Indførelse af en tidsmæssig grænse for regulering  

  og afregning af skatter mellem staten og kommunerne, jf. forslagene under  

 § 4:
 Det foreslås, at der af administrative grunde  

 indføres en tidsmæssig grænse på 13 år for  

 regulering og afregning af kommunale skatter mellem staten og kommunerne.
Efter kommuneskattelovens § 15 skal staten en gang  

 månedligt udbetale et beløb til dækning af kommunal  

 indkomstskat og kirkelige afgifter til kommunerne.
Beløbet svarer til  

 en tolvtedel af kommunens årsbudget.
Efter kommuneskattelovens § 16 og § 16 a  

 foretages første gang i året 2 år efter kalenderåret  

 en regulering af de udbetalte beløb på grundlag af de  

 oplysninger, der foreligger den 1. maj dette år.
Alt efter om  

 forskellen mellem de beregnede skatter og det beløb, der er udbetalt  

 ved tolvtedelsafregningen, er i statens eller kommunens favør,  

 opkræver eller udbetaler staten et beløb til kommunen svarende  

 til differencen.
Inden udbetalingen eller opkrævningen bliver  

 differencen dog korrigeret med et beløb vedrørende betalingen.  

 Det drejer sig om uerholdeligheder, bevillingsmæssige eftergivelser  

 eller andre beløb, der er ført i tilgang eller afgang.
 I praksis indgår følgende beløb i  

 fordelingen:
 Beregnede skatter herunder beløb vedrørende skat af  

 aktieindkomst og virksomhedsskat, særlig indkomstskat og  

 tillægsskat (fra SLUT-systemet).
 Ligningsmæssige ændringer vedr. ovennævnte skatter  

 (fra SLUT-systemet).
Registrerede ændringer i relation til betalingen af beregnede  

 skatter i statens opkrævningssystem (KOBRA). Kommunerne har i  

 medfør af kildeskattelovens § 64 et krav på, at der  

 gennemføres fordeling af pålignede skatter og ændringer  

 fra statens opkrævningssystem (KOBRA). Disse ændringer -  

 såkaldte ordrer - omfatter uerholdelighed, forældelse,  

 bevillingsmæssig eftergivelse og tidligere afskrevne nu indgåede  

 beløb.
Fra år 2005 indgår restancer vedrørende  

 indkomståret 1992 og fremefter ligeledes som en ordre, der skal  

 afregnes.
For efterfølgende år - første gang 3  

 år efter kalenderåret - afvikles fordelingen og den  

 efterfølgende regulering efter kommuneskattelovens § 16 b.
Dette  

 sker efter samme principper som ved første afregning, idet der dog  

 tillægges en rente på ca. 6 pct. pr. år.
Beløb  

 vedrørende kalenderåret 1970 indgår med andre ord i  

 fordelingen i maj 1998 med et rentemæssigt tillæg på ca.  

 156 pct.
Beløb vedrørende restancer efter § 16 b,  

 stk. 3, indgår først fra og med kalenderåret  

 1992.
I praksis afvikles fordelingen vedrørende et givet  

 kalenderår første gang i maj måned to år efter  

 kalenderåret og omfatter alle tidligere år.
I maj måned  

 1998 afregnes således alle kalenderårene 1970 til og med 1996, i  

 maj 1999 afregnes alle kalenderårene 1970 til og med 1997, osv.
De  

 omtalte skattebeløb inklusive renter afregnes med en tredjedel hver  

 den 1. i månederne oktober, november og december.
 Formålet med lovforslaget er at reducere de  

 administrative omkostninger, der er forbundet med beslutningen om pr. 1.  

 august 1999 at lukke det maskinelle kildeskattesystem vedrørende  

 årene 1970 til og med 1986, og dermed den maskinelle behandling af  

 fordelingsoplysninger.
Det er endvidere et formål fremover at  

 muliggøre en rullende systemnedlukning uden unødige  

 administrative omkostninger.
Der kan således indføres en  

 rullende systemnedlukning, således at der sker en systematisk lukning  

 af ældste SLUT-år, hver gang der iværksættes et nyt.  

 I forbindelse med den rullende nedlukning tages der udgangspunkt i de  

 oplysninger, der foreligger pr. 1. maj, jf. kommuneskattelovens § 16  

 b.
 Både selve nedlukningen og suspenderingen af  

 fordelingen er tiltrådt af Kommunernes Landsforening, Københavns  

 og Frederiksberg kommuner samt Amtsrådsforeningen.
Provenumæssige konsekvenser 1. Indgreb mod sort arbejde og socialt bedrageri m.v.
 De foreslåede initiativer i lovforslaget og i det af  

 Socialministeren samtidigt fremsatte lovforslag om øget fleksibilitet  

 for kommunerne til at indhente oplysninger har til formål at  

 begrænse socialt bedrageri, »sort« arbejde samt fejludbetalinger  

 vedrørende sociale ydelser.
Det faktiske omfang af »sort« arbejde og socialt bedrageri  

 kendes ikke, bl.a. fordi det ikke ud fra de opdagede overtrædelser er  

 muligt at skønne over det faktiske omfang.
Tilbagevendende  

 interviewundersøgelser kan dog give et fingerpeg om  

 størrelsesordenen.
Det vil utvivlsomt have en betydelig præventiv  

 virkning, at risikoen for at blive taget i socialt bedrageri og »sort«  

 arbejde bliver større, og at det gøres kriminelt for  

 virksomheder at udstede falske fakturaer og lignende samt aftage »sort«  

 arbejde.
Hvor meget det vil betyde samfundsøkonomisk, er svært  

 at gøre op.
Men initiativerne vil bl.a. betyde et større  

 grundlag at udskrive skatter på, og på det sociale område  

 og dagpengeområdet vil man kunne spare offentlige udgifter.
Hertil  

 kommer, at mediedækningen og den offentlige debat kan være med  

 til at ændre befolkningens holdning til socialt bedrageri og »sort«  

 arbejde.
Det skønnes derfor ikke muligt at foretage  

 opgørelser over virkningen for de offentlige kasser af hvert enkelt  

 initiativ i lovkomplekset.
Der tilstræbes med initiativerne en  

 budgetforbedring på 500 mill. kr. på helårsbasis.
 Forslaget om månedlig indberetning af alle  

 A-indkomstmodtagere får først virkning fra 1. januar 2000, men  

 man må forvente, at den præventive virkning af initiativet vil  

 vise sig med det samme.
 2. Tidsmæssig grænse for regulering og afregning af  

 kommunale skatter m.v.
Efter forslaget overtager staten i forbindelse med  

 nedlukningen af de ældste slutsystemer hele risikoen vedrørende  

 skatten af ansættelsesændringer og ændringer  

 vedrørende skattebetalingen for indkomstår, der ligger mere end  

 13 år tilbage.
I nogle år vil staten få en fordel og i  

 andre år et tab og omvendt for kommunerne.
 I nedenstående oversigt er vist  

 afregningsbeløbene i de seneste år til kommunerne vedr.  

 indkomstårene 1970 - 1986. Afregningsbeløbene omfatter amts-,  

 kommune- og kirkeskat inkl. renter.
Afregningsbeløb til kommunerne vedr.  

 indkomstårene 1970 - 1986 1995 1996 1997 1998 40 mill. kr.
 33 mill. kr.
 41 mill. kr.
 -34 mill. kr.
 Anm.: - Angiver betaling fra kommunerne til staten.
Det fremgår af oversigten, at der har  

 været tale om både positive og negative afregningsbeløb  

 på mellem 30 og 40 mill. kr. årligt.
Afregningsbeløbet for  

 1999 er endnu ikke opgjort.
Afregningsbeløbene fra og med 2000 må antages  

 at ligge på et lavere niveau end i de foregående år.
Det  

 skyldes især flytningen af efterbeskatningstidspunktet for ubenyttede  

 etableringskontomidler indskudt før 1987, som med virkning for  

 hævninger efter 1. januar 1999 skal ske i hæveåret i stedet  

 for i henlæggelsesåret.
 I finansåret 2000 skønnes virkningen for  

 staten at blive et beløb, der kan ligge mellem en gevinst på 25  

 mill kr. og et tab på 25 mill. kr.
Det tilføjes, at disse reguleringer ikke  

 indgår i kommunernes budgetlægning og dermed i  

 fastlæggelsen af den kommunale udskrivningsprocent.
Reguleringer  

 vedrørende disse gamle indkomstår påvirker udelukkende  

 kommunernes kassebeholdning.
Erhvervsøkonomiske konsekvenser De foreslåede straffebestemmelser under § 1, nr.  

 5-8, og § 3 vil ikke berøre virksomheder, der følger reglerne,  

 negativt men forslagene vil ramme de forholdsvis få virksomheder, som  

 bryder reglerne.
Lovforslagene vil således bidrage til at udjævne  

 eksisterende konkurrenceforvridninger i brancher med »sort« arbejde.
Det  

 gælder især inden for servicesektoren og bygge- og  

 anlægssektoren.
Efterspørgslen efter ydelser fra virksomheder,  

 der følger reglerne, vil dermed kunne forøges.
Endvidere kan  

 begrænsningen af det »sorte« arbejde øge det legale  

 arbejdsudbud.
 I øvrigt skønnes lovforslaget ikke at  

 indebære erhvervsøkonomiske konsekvenser.
Erhvervsadministrative konsekvenser Forslagene under § 1, nr. 3 og 4, har været  

 forelagt et Fokuspanel.
Af de virksomheder, der har deltaget i evalueringen,  

 har ca. 74 pct. tilkendegivet, at lovforslaget indebærer mærkbare  

 administrative engangsbyrder, og ca. 42 pct. at lovforslaget indebærer  

 mindre løbende administrative byrder.
Engangsbyrderne skønnes  

 samlet at udgøre ca. 14.000 timer årligt på  

 samfundsniveau, dog med en betydelig usikkerhed.
 Der har været gennemført to  

 konsekvensvurderinger af forslaget under § 2.
 Den ene vurdering - der er foretaget af Told- og  

 Skattestyrelsen i samarbejde med Erhvervs- og Selskabsstyrelsen -  

 konkluderer, at forslagets gennemførelse kan indebære en mindre  

 løbende administrativ lettelse for virksomhederne under et.
 Den anden vurdering - der er foretaget af Erhvervs- og  

 Selskabstyrelsen ved brug af Erhvervsministeriets Testpanel - konkluderer, at  

 forslagets gennemførelse kan indebære en betydelig  

 løbende administrativ merbelastning.
 Begge vurderinger konkluderer, at forslagets  

 gennemførelse i forskelligt omfang kan indebære en administrativ  

 engangsbelastning for virksomhederne under et.
Det er på baggrund af de ovennævnte  

 vurderingers uensartede resultater fundet hensigtsmæssigt, at lade  

 Erhvervs- og Selskabsstyrelsen i samarbejde med Told- og Skattestyrelsen  

 gennemføre en fornyet analyse med henblik på at verificere  

 byrdeniveauet.
Det forventes, at denne analyse kan gennemføres i  

 løbet af april måned.
Det foreslås derfor, at ændringen af den  

 gældende indberetningsordning afventer resultatet af denne fornyede  

 analyse.
Det er herefter tanken, at ordningen kun ændres i det omfang,  

 der mellem partierne bag finanslovsforliget er enighed om, at der er et  

 acceptabelt forhold mellem de erhvervsadministrative konsekvenser og de  

 samfundsmæssige gevinster.
 Derudover skønnes lovforslaget ikke at have  

 nævneværdige erhvervsadministrative konsekvenser.
Administrative konsekvenser Gennemførelse af forslaget skønnes med stor  

 usikkerhed at medføre engangsudgifter på i  

 størrelsesordenen 10 mill. kr. og årlige driftsudgifter på  

 i størrelsesordenen 3 mill. kr. til edb-udgifter for Told &  

 Skat.
 Derudover skønnes forslaget ikke at have  

 nævneværdige konsekvenser for stat eller kommuner.
Miljømæssige konsekvenser Det skønnes, at lovforslaget ikke har  

 miljømæssige konsekvenser.
Forholdet til EU-retten Det skønnes, at lovforslaget ikke indeholder  

 EU-retlige aspekter.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Der tilstræbes med initiativerne mod sort arbejde og  

 socialt bedrageri m.v. en budgetforbedring på 500 mill. kr. på  

 helårsbasis.
Efter forslaget om en tidsmæssig grænse for regulering af  

 kommunale skatter overtager staten hele risikoen vedrørende  

 ansættelsesændringer m.v. for indkomstår, der ligger mere  

 end 13 år tilbage.
I nogle finansår vil staten få en fordel  

 og i andre år et tab og omvendt for kommunerne.
Efter forslaget om en tidsmæssig grænse for  

 regulering af kommunale skatter overtager staten hele risikoen  

 vedrørende ansættelsesændringer m.v. for indkomstår,  

 der ligger mere end 13 år tilbage.
I nogle finansår vil staten  

 få en fordel og i andre år et tab og omvendt for  

 kommunerne.
Administrative konsekvenser for stat, amter og  

 kommuner Ved gennemførelse af forslaget om en tidsmæssig  

 grænse for regulering af kommunale skatter tilstræbes det at  

 undgå merarbejde hos Told & Skat svarende til 4 årsværk  

 i årene fremover, og der opnås en besparelse på ca. 50  

 mill. kr., idet opdatering af edb-systemer undgås.
 Gennemførelse af forslaget skønnes med stor  

 usikkerhed at medføre engangsudgifter på i  

 størrelsesordenen 10 mill. kr. og årlige driftsudgifter på  

 i størrelsesordenen 3 mill. kr. til edb-udgifter for Told &  

 Skat.
Økonomiske konsekvenser for erhvervslivet Initiativerne mod sort arbejde og socialt bedrageri  

 medfører en udjævning af konkurrenceforvridninger og øget  

 efterspørgsel efter ydelser fra virksomheder, der følger  

 reglerne.
 Ingen virkninger af forslaget om en tidsmæssig grænse for  

 regulering af kommunale skatter.
Ingen Administrative konsekvenser for erhvervslivet Der henvises til bemærkningerne ovenfor.
 Forslaget om indberetning af ejerne af visse  

 pensionsordninger skønnes at medføre mærkbare  

 administrative engangsbyrder for ca. 74 pct. af virksomhederne, og mindre  

 løbende administrative byrder for ca. 42 pct.
 Vedrørende forslaget om ændring af MIA-ordningen henvises der  

 til bemærkningerne ovenfor.
 I øvrigt har forslaget samlet set ingen nævneværdige  

 administrative konsekvenser for erhvervslivet.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter.
Høring Der er foretaget høring af Registertilsynet over  

 lovforslagets § 1, nr. 1. Registertilsynet havde ingen indvendinger mod  

 forslagene.
 I forbindelse med lovforslagets fremsættelse er det  

 sendt til udtalelse hos Advokatrådet, Erhvervenes Skattesekretariat,  

 Finansrådet, Rådet for Dansk Forsikring og Pension, Dansk Handel  

 & Service, Håndværksrådet, Kommunernes Landsforening,  

 Københavns Kommune, Frederiksberg Kommune, Foreningen af Registrerede  

 Revisorer, Foreningen af Statsautoriserede Revisorer, Skattechefforeningen,  

 Dommerforeningen, Skatterevisorforeningen, Politiforeningen i Danmark og  

 Rigsadvokaten.
Bemærkninger til lovforslagets enkelte  

 bestemmelser Til § 1 Til nr. 1 (f.s.v.a. forslaget til § 6 E i  

 skattekontrolloven).
 Efter bestemmelsen kan skatteministeren ved  

 bekendtgørelse bemyndige direktøren for Told- og  

 Skattestyrelsen til at indhente oplysninger i elektronisk form om fysiske  

 eller juridiske personers økonomiske eller erhvervsmæssige  

 forhold fra andre offentlige myndigheder i det omfang, det anses for at  

 være af væsentlig betydning for opgørelse eller  

 inddrivelse af skatter, arbejdsmarkedsbidrag, told eller afgifter, med  

 henblik på samkøring med de hos Told- og Skattestyrelsen  

 eksisterende oplysninger om de pågældende personer.
 Told- og Skattestyrelsen kan efter bestemmelsen kun  

 rekvirere oplysninger om økonomiske eller erhvervsmæssige  

 forhold, og kun i det omfang oplysningerne generelt må anses for at  

 være relevante og tilstrækkelige og ikke omfatter mere end, hvad  

 der kræves til en korrekt opgørelse eller inddrivelse af  

 skatter, arbejdsmarkedsbidrag, told eller afgifter.
 Adgang til oplysninger om rent private forhold som  

 nævnt i forvaltningslovens § 28, stk. 1, er ikke omfattet af  

 bemyndigelsen.
 De almindelige regler i den kommende lov om behandling af  

 personoplysninger vil finde anvendelse ved administration af  

 bestemmelsen.
Udtrykket »af væsentlig betydning for  

 opgørelse eller inddrivelse af skatter, arbejdsmarkedsbidrag, told  

 eller afgifter«dækker ikke kun over selve opgørelses- eller  

 inddrivelsessituationen, men tillige over muligheden for, at Told- og  

 Skattestyrelsen kan føre kontrol til imødegåelse af  

 forkerte oplysninger eller sikring af en effektiv inddrivelse.
Told- og  

 Skattestyrelsen får således mulighed for at indhente oplysninger  

 om økonomiske eller erhvervsmæssige forhold i elektronisk form  

 som led i en generel søgning til brug for en løbende  

 kontrol.
 Adgangen for Told- og Skattestyrelsen til at indhente  

 andre myndigheders registrerede oplysninger omfatter blandt andet en adgang  

 til at foretage elektronisk opkobling til de registre, hvor oplysningerne er  

 lageret, og en adgang til at rekvirere elektronisk lagrede oplysninger,  

 f.eks. på diskette, CD-rom eller databånd.
Det er ikke tanken, at bestemmelsen skal anvendes til  

 etablering af generelle nye registre i Told- og Skattestyrelsen , baseret  

 på de indhentede data.
Det er alene hensigten at sammenholde registrene  

 (samkøring) i et forløb, der undersøger den samtidige  

 forekomst i to registre - eller tilstedeværelse i det ene kombineret  

 med fravær i det andet.
De personer eller virksomheder, der ikke falder  

 for udsøgningskriteriet, forbliver i deres respektive registre.
 De berørte personer vil ikke få direkte  

 underretning om, at der sker sammenkøring af oplysninger, men det vil  

 som standardoplysning fremgå af registreringsblanketter, angivelses- og  

 ansøgningsskemaer o.a., at afgivne oplysninger, erklæringer m.v.  

 må påregnes at blive gjort til genstand for en kontrol bl.a. ved  

 sammenkøring med allerede registrerede oplysninger hos andre  

 myndigheder.
 Som eksempler på andre myndigheders registre, som  

 det vil være relevant for Told- og Skattestyrelsen at få adgang  

 til med henblik på samkøring med oplysninger, der er registreret  

 af Told- og Skattestyrelsen, kan nævnes:
 Sundhedsministeriets registre over virksomheder, der importerer,  

 anvender eller fremstiller lægemidler.
 Sygesikringens (amternes/Sundhedsministeriets) registre over  

 beløb, der udbetales til ydere.
 Erhvervsfremme Styrelsens register over tilskudsordninger  

 (TØS).
 Danmarks Erhvervsfonds Garantiadministrationssystem (DECA) under  

 Erhvervsfremme Styrelsen.
 Nationalbankens register over indberetningerne fra pengeinstitutter  

 om fysiske og juridiske personers betalingsoverførsler til/fra  

 udlandet.
 Finanstilsynets engagementregister vedrørende oplysninger om  

 penge- og realkreditinstitutters enkeltarrangementer over en vis  

 værdi.
 Arbejdstilsynets stamregister over arbejdspladser.
 Fødevareministeriets registre over importører af  

 fødevarer fra EU- og tredielande.
 Fødevareministeriets registre over fiskere og landbrugere.
 Danmarks Statistiks INTRASTAT-oplysninger (handelsstatistiske  

 oplysninger inden for EU).
 Plantedirektoratets gødningsregister og register om  

 grønne marker og gødningsplaner.
 Strukturdirektoratets og EU-direktoratets forskellige registre over  

 EU-støtteordninger.
 Kommunedata I/S s institutionssystem med oplysninger om formidlet  

 dagpleje.
 Fra Erhvervs- og Selskabsstyrelsens register over anmeldte  

 selskaber:
 Personer, der i løbet af de seneste 3 år har stiftet  

 mere end 10 selskaber.
 Personer, der i løbet af de seneste 5 år har deltaget i  

 ledelsen af mere end 5 selskaber, når selskaberne er opløst  

 efter de pågældende personers indtræden.
 Personer, der deltager i ledelsen af mere end 10 aktive selskaber.  

 Undtaget herfra skal være ledelser i børsnoterede selskaber og  

 disses datterselskaber, samt datterselskaber af udenlandske selskaber.
Adresser, hvor der er eller har været tilmeldt mere end 10  

 selskaber.
Undtaget herfra skal være adresser tilhørende  

 børsnoterede selskaber og disses datterselskaber, samt adresser  

 på advokater.
 Danske selskaber, hvis direktører, der tillige kan være  

 selskabernes ejere, eller revisorer har hjemsted i udlandet.
 Den pågældende myndighed afholder selv  

 eventuelle udgifter, der er forbundet med at give Told- og Skattestyrelsen  

 adgang til registrerede oplysninger, hvorimod Told- og Skattestyrelsen  

 afholder eventuelle udgifter, der i øvrigt er forbundet med at  

 indhente og behandle disse oplysninger.
 Det foreslås videre, at i det omfang det anses for  

 at være af væsentlig betydning for opgørelse eller  

 inddrivelse af skatter, arbejdsmarkedsbidrag, told eller afgifter, kan  

 resultatet af registersamkøringen videregives til statslige told- og  

 skattemyndigheder eller til kommunale skatte- eller  

 inddrivelsesmyndigheder.
Der skal ved Told- og Skattestyrelsens afgørelse  

 af, om en videregivelse kan finde sted, tages hensyn til, hvorvidt kendskabet  

 til resultatet af registersamkøringen er af væsentlig betydning  

 for den modtagende myndigheds virksomhed.
Myndigheden skal således ikke  

 have udleveret resultater af sammenkørte oplysninger på fysiske  

 eller juridiske personer, som ikke direkte har relevans for myndighedens  

 varetagelse af sin opgave.
Til nr. 1 (f.s.v.a. forslaget til § 6 F i skattekontrolloven) Efter bestemmelsen kan Told- og Skattestyrelsen foretage  

 en registrering af fysiske og juridiske personer, der har påført  

 eller søgt at påføre det offentlige betydelige tab af  

 skatter og lignende ydelser til det offentlige.
 Formålet med bestemmelsen er at imødegå  

 forsøg på overtrædelse af lovgivningen om skatter og  

 lignende ydelser til det offentlige, samt bidrage til opdagelse af  

 overtrædelser af denne lovgivning.
 Med registret vil de statslige told- og skattemyndigheder  

 kunne blive varskoet om identiteten af personer og selskaber, der  

 repræsenterer en betydelig risiko for unddragelse af skatter m.v.  

 Myndighederne får således bedre mulighed for at  

 tilrettelægge behandlingen af sager, hvori sådanne personer eller  

 selskaber er involverede, og for at opdage tilfælde, hvor lovgivningen  

 er overtrådt eller forsøges overtrådt.
Kriteriet for optagelse i registret er, at den  

 pågældende har påført eller forsøgt at  

 påføre det offentlige betydelige tab af skatter,  

 arbejdsmarkedsbidrag, told eller afgifter.
Optagelseskriterierne er objektive  

 i den forstand, at der skal foreligge en administrativ afgørelse eller  

 en dom, hvori det direkte eller indirekte er konstateret, at den  

 pågældende enten har påført det offentlige tab af  

 den nævnte slags eller har forsøgt at påføre det  

 offentlige sådanne tab.
Det er ikke et krav, at den  

 pågældende afgørelse er endelig.
Det er ikke en betingelse for registrering som  

 følge af påførte tab, at den pågældende har  

 handlet forsætligt eller groft uagtsomt.
Registrering kan foretages,  

 hvis det konstateres, at det offentlige er påført et  

 væsentligt tab af den pågældende.
Der foreligger i denne  

 sammenhæng et tab, når kravet er overgivet til  

 tvangsinddrivelse.
 I forsøgstilfældene forudsætter  

 registrering, at den pågældende har handlet med den  

 fornødne tilregnelse til, at der kan siges at foreligge et  

 forsøg fra den pågældendes side på at  

 påføre det offentlige et væsentligt tab.
Det er således ikke tilstrækkeligt til at  

 statuere et sådant forsøg, at den pågældende f.eks.  

 fejlagtigt har fortolket tvivlsomme afskrivningsregler til sin egen fordel  

 eller fejlagtigt har opgjort en skattepligtig avance på en måde,  

 der fører til lavest mulig skat.
Men hvis det konstateres, at  

 væsentlige forhold er fortiet eller sløret, kan der være  

 tilstrækkelig anledning til registrering for forsøg.
Dette  

 gælder navnlig, hvis en person f.eks. udbyder skattearrangementer, som  

 er klart uholdbare.
 Eksempler på kriterier, der kan begrunde  

 registrering, er en fældende straffedom, en administrativ  

 bødevedtagelse, en dom om erstatningsansvar, en  

 nægtelse af registrering som moms- eller indeholdelsespligtig efter  

 reglerne i kildeskattelovens § 56 A på grund af tidligere ejerskab  

 eller kontrol over en virksomhed, der er ophørt med tab for det  

 offentlige til følge (»Trip-Trap-Træsko«), eller en  

 status som udbyder af konstateret uholdbare skattearrangementer.
 I kravet om et væsentligt påført eller  

 muligt tab ligger, at beløbet i sig selv skal være betydeligt.  

 Det vil ofte i forsøgstilfældene være vanskeligt at  

 opgøre det mulige tab for det offentlige, men er der tale om  

 påførte tab, må det vejledende kræves, at  

 beløbet samlet set ikke er under 50.000 kr.
De oplysninger, der registreres, er oplysninger om den  

 pågældendes identitet samt oplysninger om grundlaget for  

 registreringen.
I forbindelse med registrering af identiteten af en juridisk  

 person, der beherskes af en eller få fysiske eller juridiske personer,  

 f.eks. et aktieselskab ejet af en hovedaktionær, vil der kunne  

 foretages registrering af identiteten af de pågældende fysiske  

 eller juridiske personer.
 De almindelige regler i den kommende lov om behandling af  

 personoplysninger vil finde anvendelse ved administration af  

 bestemmelsen.
Told- og Skattestyrelsen afgør som den  

 dataansvarlige, om en fysisk eller juridisk person opfylder kriterierne for  

 at blive registreret.
Told- og Skattestyrelsen underretter den  

 pågældende om registreringen og begrundelsen herfor, samtidig med  

 at registreringen foretages.
Told- og Skattestyrelsens afgørelse om en  

 registrering kan af den registrerede indbringes for Datatilsynet, men en  

 klage har ikke opsættende virkning.
Efter stk. 2 undergives oplysninger, der er  

 registreret efter denne bestemmelse, samt oplysninger, der indgår i den  

 sagsbehandling i Told- og Skattestyrelsen, der ligger til grund for en  

 registrering, samme særlige tavshedspligt, som den, der efter  

 skattestyrelseslovens § 37 gælder for oplysninger, som  

 skattemyndighederne bliver bekendt med under varetagelsen af deres arbejde.
I  

 langt de fleste tilfælde vil dette følge direkte af bestemmelsen  

 i skattestyrelseslovens § 37, men den foreslåede særlige  

 tavshedspligt vil også omfatte økonomiske og  

 erhvervsmæssige oplysninger om arbejdsmarkedsbidrag, told og  

 afgifter.
 Oplysninger, der er undergivet den særlige  

 tavshedspligt, kan som udgangspunkt ikke videregives til private.
Den registrering, som Told- og Skattestyrelsen kan  

 foretage efter bestemmelsen, er begrænset tidsmæssigt.
Det  

 betyder, at en registrering ikke kan foretages senere end fem år efter,  

 at det forhold, der begrunder registreringen, er konstateret.
Ligeledes skal  

 en registrering slettes, når der er forløbet fem år efter,  

 at det forhold, der har begrundet registreringen, er konstateret, medmindre  

 der forinden er nye grunde for en registrering.
Konstateres der  

 efterfølgende nye forhold, der begrunder en registrering, løber  

 der en ny fem-årig frist.
Til nr. 2 Forslaget er en redaktionel følge af forslagene  

 under § 2.
Til nr. 3 og 4 Det foreslås, at forsikringsselskaber,  

 pensionskasser og andre, der forvalter pensionsordninger, fremover  

 årligt skal indberette hvilende pensionsordninger med angivelse af  

 ejerens personnummer.
 Efter den gældende § 8 F er der allerede i dag  

 hjemmel til at kræve, at pengeinstitutter til brug for skatteligningen  

 indberetter identiteten af ejerne af pensionsordninger, der er omfattet af  

 afsnit I i pensionsbeskatningsloven, herunder hvilende ordninger.
 Forslaget har baggrund i et ønske fra de kommunale  

 socialforvaltninger, der i forbindelse med udbetaling af kontanthjælp  

 har behov for at vide, om den pågældende klient har let  

 realiserbar formue, f.eks. pensionsordninger, hvor kapitalværdien af  

 ejeren helt eller delvis kan kræves udbetalt før tiden.
 De nævnte livsforsikringsselskaber og pensionskasser  

 m.fl. indberetter i forvejen indbetalinger til og udbetalinger fra  

 sådanne ordninger, men i de tilfælde, hvor ordningen så at  

 sige er hvilende, vil de årligt indberettede oplysninger ikke medtage  

 sådanne hvilende ordninger.
 Der er i de gældende bestemmelser i §§ 8 B og 8 F  

 mulighed for at dispensere for indberetningspligten, såfremt det for  

 enkelte institutter måtte vise sig særlig vanskeligt at opfylde  

 indberetningskravet fuldt ud.
 På baggrund af de foreslåede indberetninger er  

 det tanken, at de statslige told- og skattemyndigheder danner en samlet  

 pensionsoversigt fordelt på ejerens personnummer, en oversigt der kan  

 stilles til rådighed for de kommunale socialforvaltninger.
 Ved klientens henvendelse til socialforvaltningen, vil det  

 herefter i registret kunne oplyses, om den pågældende er ejer af  

 en pensionsordning og hvilken art, ordningen henhører under.
 Den kommunale sagsbehandler og klienten må med  

 støtte i denne oversigt skabe klarhed over, om ordningen har en  

 kapitalværdi, der kan kræves udbetalt, og om den i givet  

 fald har en størrelse som kan få indflydelse på  

 kontanthjælpen.
Socialforvaltningens kontrolbehov anses for at være  

 dækket ved adgangen til en personnummer-oversigt, hvoraf det  

 fremgår, at der for et personnummer findes en ordning (eller flere) i  

 det (eller de) pensionsinstitutter.
Oversigten indeholder ikke specifikke  

 oplysninger om, hvad ordningens værdi er på det relevante  

 tidspunkt, eller om der overhovedet kan komme penge til udbetaling.
Efter  

 almindelige forvaltningsretlige principper må socialforvaltningens  

 klienter selv oplyse størrelsen af eksisterende pensionsordninger.
Til nr. 5 Efter skattekontrollovens § 13 straffes for  

 skattesvig den, der med forsæt til at unddrage det offentlige skat  

 afgiver urigtige eller vildledende oplysninger til brug ved afgørelse  

 af, om en person er undergivet skattepligt, eller til brug ved  

 afgørelse af skatteansættelse eller skatteberening.
Straffen er  

 bøde, hæfte eller fængsel i indtil 2 år.
Ved grov  

 uagtsomhed er straffen bøde eller under skærpende  

 omstændigheder hæfte.
 Strafansvaret efter § 13 omfatter ikke kun den  

 skattepligtige, men kan pålægges enhver, der afgiver de  

 pågældende oplysninger.
 Hvis en person, der er medvirkende til skattesvig, ikke  

 direkte er omfattet af § 13, vil forholdet kunne være omfattet af  

 reglen om medvirken i straffelovens § 23. Bestemmelsen i § 23  

 finder anvendelse på alle, der ved tilskyndelse, råd eller  

 dåd har medvirket til gerningen.
 Som anført ovenfor i de almindelige  

 bemærkninger under afsnit 3 har det i praksis givet anledning til  

 tvivl, i hvilket omfang straffelovens § 23 kan anvendes som grundlag for  

 strafansvar for personer, der ikke direkte er omfattet af personkredsen i  

 skattekontrollovens § 13. Dette har ført til, at domstolene har  

 været tilbageholdende med at statuere medvirkensansvar for personer,  

 hvis bistand til skattesvig ikke har haft nær tilknytning til selve  

 afgivelsen af de urigtige oplysninger.
Det foreslås derfor, at der i skattekontrollovens  

 § 13, stk. 1, indsættes en udtrykkelig henvisning til  

 straffelovens § 23. Herved præciseres, at de almindelige  

 medvirkensregler finder anvendelse i fuldt omfang i forbindelse med  

 skattesvig.
Bestemmelsen vil bl.a. indebære, at handlinger, der  

 består i at udarbejde opgørelser (f.eks. om omsætning,  

 lagerbeholdning m.v.), der senere anvendes som grundlag for angivelser  

 overfor skattemyndighederne, vil falde inden for området for  

 medvirken.
 Det skal fremhæves, at det ikke hermed er hensigten  

 at udelukke anvendelsen af et medvirkensansvar i forhold til de øvrige  

 straffebestemmelser i skattekontrolloven, der ikke indeholder en udtrykkelig  

 henvisning til straffelovens § 23.
Ud over, at der objektivt skal foreligge en medvirken i  

 form af tilskyndelse, råd eller dåd, kræver et strafansvar  

 for medvirken endvidere, at der foreligger subjektiv dækning  

 (tilregnelse). Efter forslaget er medvirkensansvaret ikke begrænset til  

 forsætlige forhold.
Der vil også kunne straffes for medvirken i  

 tilfælde af grov uagtsomhed, jf. skattekontrollovens § 13,  

 stk. 2.
 Om forholdet mellem medvirkensreglen og de  

 foreslåede nye bestemmelser i § 13 B og § 13 C henvises til  

 de almindelige bemærkninger ovenfor og til bemærkningerne  

 nedenfor til nr. 6.
Til nr. 6 (f.s.v.a. forslaget til § 13 B i skattekontrolloven) Efter forlaget til § 13 B straffes den, der som led i  

 virksomhed forsætligt udsteder en faktura med et urigtigt indhold eller  

 udsteder anden urigtig dokumentation for levering eller aftagelse af varer  

 eller ydelser, med bøde, hæfte eller fængsel indtil 2  

 år, hvis dokumentationen er egnet til at blive anvendt som grundlag for  

 opgørelsen af den skattepligtige indkomst.
Begås handlingen af  

 grov uagtsomhed, er straffen bøde.
Udstedelse af dokumenter, der er falske eller som  

 indeholder urigtige oplysninger, kan være strafbart efter en  

 række bestemmelser.
Brug af et falsk dokument er strafbart efter  

 straffelovens § 171. Efter straffelovens § 163 straffes den, der  

 til brug i retsforhold, der vedkommer det offentlige, skriftligt eller ved  

 andet læsbart medie afgiver urigtig erklæring eller bevidner  

 noget, som den pågældende ikke har viden om.
Og efter momsloven  

 er der strafsanktionerede særlige regler om pligt til at udstede  

 faktura.
Den foreslåede bestemmelse i § 13 B omfatter  

 kun udstedelse af urigtige fakturaer m.v., når dette sker »som led i  

 virksomhed«, uanset om virksomheden drives personligt, af et selskab eller af  

 en anden juridisk person.
Ved forståelsen af ordet »virksomhed« er det  

 skattelovgivningens almindelige virksomhedsbegreb, som dette forstås  

 andre steder i skattekontrolloven, der finder anvendelse.
 Det er uden betydning for bestemmelsens anvendelse, om det  

 er virksomhedsejeren, ansatte eller andre med tilknytning til virksomheden,  

 der udsteder den urigtige dokumentation.
Er udstedelsen ikke sket som led i virksomhed, og  

 fremtræder dokumentationen heller ikke som sådan, falder  

 forholdet uden for § 13 B.
I så fald vil udstederens medansvar for  

 modtagerens eventuelle skattesvig bero på den almindelige  

 medvirkensbestemmelse i skattekontrollovens § 13, jf. straffelovens  

 § 23, jf. forslagets § 1, nr. 5.
Den dokumentation, det efter § 13 B er strafbart at  

 give et urigtigt indhold, er dokumentation for levering eller aftagelse af  

 varer eller ydelser.
Dokumentationen kan eksempelvis have karakter af en  

 faktura, en afregningsseddel eller en kreditnota.
Dokumentationen vil  

 sædvanligvis indeholde oplysninger om karakteren og mængden af de  

 varer eller ydelser, der er disponeret over, identifikation af  

 leverandør og aftager, dato og eventuelt prisen.
 Udtrykket »varer eller ydelser« dækker såvel  

 fysiske genstande, herunder valuta, som ydelse af arbejdskraft.
Dokumentationen skal være egnet til at blive anvendt  

 som grundlag for opgørelsen af den skattepligtige indkomst.
Dette skal  

 forstås med den begrænsning, der ligger i, at urigtigheden i  

 dokumentationen skal kunne påvirke opgørelsen af den  

 skattepligtige indkomst.
Indeholder en faktura, der udstedes til en  

 erhvervsdrivende, og som er egnet til at indgå i den  

 pågældendes skatteregnskab, f.eks. en forkert dato, vil forholdet  

 således kun være omfattet af den foreslåede bestemmelse i §  

 13 B i det omfang, den urigtige dato har betydning for opgørelsen af  

 den skattepligtige indkomst.
 Strafansvaret omfatter såvel urigtig dokumentation  

 udstedt på papirmedium som urigtig dokumentation udstedt på anden  

 måde, f.eks. elektronisk.
 Som anført ovenfor i de almindelige  

 bemærkninger er overtrædelsen af § 13 B fuldbyrdet ved  

 udstedelsen af den urigtige dokumentation, og det er uden betydning, om  

 modtageren efterfølgende faktisk anvender dokumentationen til at  

 begå skattesvig med.
Er betingelserne for at anvende § 13 B opfyldt,  

 forudsættes det, at der ikke samtidig bliver tale om at straffe for  

 medvirken til skattesvig, selv om betingelser herfor isoleret set måtte  

 være opfyldt.
Dette har bl.a. den virkning, at straffelovens § 289  

 i sin nugældende affattelse ikke vil kunne anvendes i sådanne  

 tilfælde.
De subjektive betingelser for overtrædelse af  

 § 13 B, stk. 1, er forsæt til alle led i gerningsindholdet.  

 Selv om forsætskravet efter ordlyden alene er knyttet til udstedelsen  

 af den urigtige dokumentation, gælder forsætskravet således  

 også i relation til dokumentationens egnethed til at blive anvendt ved  

 opgørelsen af den skattepligtige indkomst.
Forsætskravet vil her  

 være opfyldt, hvis den pågældende forstår, at  

 dokumentationen er egnet til at blive anvendt på den nævnte  

 måde.
 I § 13 B, stk. 2, er der hjemmel til at straffe  

 i tilfælde af grov uagtsomhed.
Til nr. 6 (f.s.v.a. forslaget til § 13 C i skattekontrolloven) Efter forslaget til § 13 C straffes den, der som led  

 i virksomhed aftager varer eller ydelser på sådanne fordelagtige  

 vilkår, at den pågældende aftager indser, at  

 leverandøren eller yderen ikke vil opfylde sine forpligtelser til  

 rettidigt at selvangive vederlaget eller til rettidigt at afregne skyldig  

 skat eller indeholdt skat eller arbejdsmarkedsbidrag.
 Udtrykket »varer eller ydelser« dækker såvel  

 fysiske genstande, herunder valuta, som ydelse af arbejdskraft.
Det er alene aftagelse af »sorte« varer eller ydelser,  

 når dette sker som led i virksomhed, der kriminaliseres.
For så  

 vidt angår indholdet af begrebet »virksomhed« henvises til  

 bemærkningerne ovenfor til skattekontrollovens § 13 B.
 Spørgsmålet, om private kan ifalde straf for  

 aftagelse af »sorte« varer eller ydelser, må således som  

 udgangspunkt afgøres efter den almindelige bestemmelse om medvirken i  

 straffelovens § 23, jf. skattekontrollovens § 13, idet et ansvar  

 efter skattekontrollovens § 13 C er udelukket.
 Afgørende for, om der kan ifaldes ansvar efter  

 § 13 C, er, om aftagelsen af de »sorte« varer eller ydelser er sket  

 på sådanne fordelagtige vilkår, at aftageren - det vil sige  

 den, som erhverver en ret over varen eller ydelsen - indser, at  

 leverandøren eller yderen ikke vil opfylde sine forpligtelser efter  

 skattelovgivningen.
 Det forudsættes, at bestemmelsen alene anvendes i  

 tilfælde, hvor leverandøren eller yderen efterfølgende  

 faktisk har overtrådt sine forpligtelser efter skattelovgivningen.
 Bestemmelsens anvendelse af ordet »indser« dækker  

 det traditionelle strafferetlige forsætsbegreb.
Idet baggrunden for bedømmelsen af aftagerens  

 tilregnelse normalt er de vilkår, som aftagelsen er sket på,  

 må der foretages en markedsmæssig vurdering af vilkårene  

 omkring aftagelsen.
Relevante momenter ved vurderingen af, om vilkårene  

 er særligt fordelagtige, vil bl.a. være pris, forkert  

 fakturaindhold samt atypiske vilkår, herunder vilkår om, at der  

 ikke skal indeholdes A-skat.
Særligt vedrørende priser bemærkes, at  

 priser under særlige omstændigheder kan ligge under de  

 markedspriser, der ville gælde under normale forhold, f.eks. et  

 nødlidende firmas lagersalg eller særlige introduktionstilbud  

 for at komme ind på markedet.
Afvigelser fra normale markedspriser kan  

 således være en indikator, men det vil bero på en konkret  

 bedømmelse i den enkelte sag, hvilken betydning markedsprisen har i  

 relation til tilregnelsesbeviset.
De forpligtelser, som aftageren skal indse, at  

 leverandøren eller yderen ikke vil opfylde, er pligten til rettidigt  

 at selvangive vederlaget eller rettidigt at afregne indeholdt eller skyldig  

 skat eller arbejdsmarkedsbidrag.
Det er en væsentlig del af  

 lovforslagets formål at søge gruppen af potentielle aftagere af  

 varer eller ydelser, hvor vederlaget ikke vil blive opgivet til  

 skattevæsenet, reduceret, hvorfor dette er et hovedområde for  

 bestemmelsens anvendelse.
Såfremt aftageren modtager en arbejdsydelse fra en  

 person i en situation, hvor der foreligger et egentligt  

 ansættelsesforhold mellem aftager og yder, og der udbetales A-indkomst  

 uden samtidig indeholdelse af A-skat, vil forholdet være omfattet af  

 bestemmelsen i kildeskattelovens § 74 om indeholdelsespligt, herunder af  

 dens kvalificerede bestemmelse.
Modtages arbejdsydelsen samtidig på  

 sådanne fordelagtige vilkår - typisk en lav løn - at  

 aftageren indser, at den ansatte ikke vil opgive vederlaget overfor  

 skattevæsenet, straffes der tillige efter § 13 C.
Hvis dette ikke  

 er tilfældet, vil der alene kunne pålægges strafansvar  

 efter kildeskattelovens § 74.
Et andet eksempel er de tilfælde, hvor aftageren  

 modtager en arbejdsydelse fra ansatte i en anden virksomhed til så  

 fordelagtig en pris, at aftageren indser, at den pågældende  

 virksomhed ikke vil opfylde sine forpligtelser til at indeholde skat eller  

 arbejdsmarkedsbidrag.
Hvor der således ikke foreligger et egentligt  

 ansættelsesforhold mellem aftageren og yderen af arbejdskraften fra den  

 anden virksomhed, vil aftageren alene kunne straffes efter § 13 C.
 Begås handlingen af grov uagtsomhed, straffes efter  

 stk. 2 med bøde.
Til nr. 7 Efter bestemmelsen kan juridiske personer som sådan  

 ifalde strafansvar efter skattekontrollovens § 13 B og § 13 C.
Til nr. 8 Der er tale om en konsekvensændring som følge  

 af forslagene under § 1, nr. 6.
Til § 2 Til nr. 1 Efter kildeskattelovens § 57, stk. 1, er  

 skatteministeren bemyndiget til at fastsætte regler for  

 indeholdelsespligtiges angivelse af indeholdt A-skat.
Med den foreslåede ændring af § 57,  

 stk. 1, vil angivelsespligten fremover ikke kun omfatte angivelse af  

 indeholdt A-skat, men også angivelse af personnumrene på de, der  

 har fået udbetalt eller godskrevet A-indkomst i den foregående  

 A-skatteperiode.
Efter bestemmelsen vil alle indeholdelsespligtige  

 fremover skulle angive personnumre.
 Skatteministeren bemyndiges dog til at fritage grupper af  

 indeholdelsespligtige fra at identificere modtagere af A-indkomst.
 Angivelsen skal som hidtil indgives, uanset om der i  

 A-skatteperioden er indeholdt A-skat eller ej.
 Eksempelvis skal en arbejdsgiver, der alene har  

 beskæftiget lønmodtagere med frikort, foretage angivelse af, at  

 der ikke er indeholdt A-skat samt angivelse af lønmodtagernes  

 personnumre.
 Angivelsen kan foretages manuelt på papirmedium  

 eller elektronisk.
Efter gældende ret skal angivelse af indeholdt  

 A-skat foretages månedligt, medmindre den indeholdelsespligtige er sat  

 på forkortet afregning.
Ved månedlige angivelser er  

 betalingsfristen den 10. i den følgende måned.
Lovforslaget  

 ændrer ikke herpå, hvorfor angivelsen af personnumre skal afgives  

 inden udløbet af denne frist.
 Er den indeholdelsespligtige sat på forkortet  

 afregning, vil den indeholdelsespligtige ikke kunne angive personnumrene  

 samtidig med angivelsen af indeholdt A-skat, idet personnumrene skal angives  

 for en måned ad gangen.
Til nr. 2 Indgives en angivelse ikke rettidigt, skal der betales en  

 afgift til staten.
Afgiften udgør 1 pct. af den A-skat, der skal  

 indbetales for den pågældende periode, dog mindst 500 kr. og  

 højst 1.100 kr.
Skal den indeholdelsespligtige ikke indeholde A-skat  

 for den pågældende periode, udgør afgiften i  

 gentagelsestilfælde 500 kr., medmindre der er forløbet mere end  

 to år, siden den indeholdelsespligtige har indgivet en nul-angivelse  

 for sent.
 Det foreslås, at der i de tilfælde, hvor  

 angivelsen af indeholdt A-skat er foretaget rettidigt, men angivelsen af  

 personnumre mangler eller er mangelfuld, kun skal betales en afgift på  

 500 kr., uanset størrelsen af den indeholdte A-skat, og at afgiften i  

 disse tilfælde er 0 kr., hvis den indeholdelsespligtige ikke har  

 angivet indeholdt A-skat eller personnumre for sent inden for en  

 forudgående to-årig periode.
Til nr. 3 Efter bestemmelsen kan oplysninger om indeholdt A-skat og  

 personnumre i angivelserne stilles til rådighed for statslige og  

 kommunale myndigheder med henblik på skatteadministration, inddrivelse  

 af ydelser til det offentlige og kontrol af udbetalinger fra det offentlige.  

 Endvidere kan oplysningerne stilles til rådighed for statsanerkendte  

 arbejdsløshedskasser med henblik på kontrol med udbetaling af  

 dagpenge m.v.
Til § 3 Til nr. 1 (f.s.v.a. forslaget til § 81, stk. 4 i momsloven).
Efter momslovens § 81, stk. 2, kan der  

 fastsættes straf af bøde for den, der forsætligt eller  

 groft uagtsomt overtræder bestemmelserne i medfør af  

 forskrifterne til momsloven.
Efter bekendtgørelse nr. 1090 af 23.  

 december 1998 om merværdiafgiftsloven (momsloven) er der således  

 bødestraf for manglende overholdelse af fakturakravene.
Efter momslovens § 81, stk. 3, straffes for  

 momssvig den, der med forsæt unddrager statskassen afgift eller  

 uberettiget opnår udbetalinger.
Straffen er bøde, hæfte  

 eller fængsel indtil 2 år.
Ved grov uagtsomhed er straffen  

 bøde.
 Ved den foreslåede § 81, stk. 4, i  

 momsloven, der er parallel med forslaget til § 13 B i  

 skattekontrolloven, præciseres strafansvaret for udstedelse af urigtige  

 fakturaer eller afregningsbilag for levering af varer eller ydelser.
Bestemmelsen omfatter ethvert tilfælde, hvor  

 udstederen forsætligt udsteder en urigtig faktura m.v. og samtidig har  

 en forståelse af, at den pågældende urigtige dokumentation  

 er egnet til at blive anvendt som grundlag for opgørelsen af et  

 afgiftstilsvar.
Ved bedømmelsen af udstederens tilregnelse finder den  

 almindelige strafferetlige forsætslære anvendelse.
 Der findes allerede i momslovens § 52 bestemmelser om  

 udstedelse af fakturaer, og det fremgår af momslovens § 81,  

 stk. 1, at overtrædelse af disse bestemmelser medfører  

 bødestraf. Årsagen til, at der ved den foreslåede  

 bestemmelse i momslovens § 81, stk. 4, ved forsætlige forhold  

 hjemles mulighed for pålæggelse af straf i form af hæfte  

 eller fængsel indtil 2 år, er, at der her er tale om  

 kriminalisering af en særlig kvalificeret form for udstedelse af  

 urigtige fakturaer m.v., der kan medføre momssvig, hvorimod  

 bestemmelsen i § 52 alene har karakter af en ordensforskrift.
 Til nr. 1 (f.s.v.a. forslaget til § 84, stk. 5, i  

 momsloven).
 Efter bestemmelsen straffes den form for medvirken til  

 afgiftsunddragelse, der består i aftagelse af varer eller ydelser  

 på sådanne vilkår, at den pågældende indser, at  

 leverandøren eller yderen ikke vil opfylde sin forpligtelse til at  

 angive vederlaget i momsregnskabet eller betale moms af vederlaget.
 Bestemmelsen er parallel med forslaget til § 13 C i  

 skattekontrolloven, jf. § 1, nr. 6.
Til § 4 § 16 b, stk. 6, vedrører den rullende  

 systemnedlukning af ældste SLUT-år, hver gang et nyt  

 SLUT-år iværksættes.
Indkomståret 1987 er det første år, der  

 indgår i den rullende nedlukning.
Ved reguleringen i maj 2000  

 indgår indkomståret 1987 for sidste gang, idet år 2000 er  

 »...det år, der ligger tretten år efter indkomstårets  

 udløb«.
At 1987 er valgt, har tekniske såvel som  

 administrative årsager.
I teknisk henseende er indkomståret 1987  

 bekvemt, idet SLUT87 er det første år, der uden  

 systemmæssige ændringer er operationelt efter  

 årtusindskiftet.
Det kan derfor uden problemer indgå i  

 reguleringen år 2000. I administrativ henseende er en maskinel sekvens  

 på tretten år ikke upraktisk, idet antallet af sager, der  

 løbende vil overgå til manuel behandling som følge af den  

 systematiske nedlukning, forventes at ligge på et meget beskedent  

 niveau.
Reguleringen efter § 16 b sker » på grundlag  

 af en opgørelse foretaget hvert år pr. 1. maj«.
I realiteten  

 er de data, som indgår i reguleringen, registreret op til en  

 måned før.
Denne kronologiske forskydning har sin rent tekniske  

 årsag i det forhold, at den edb-mæssige behandling af kommunale  

 indberetninger til SLUT-systemet, kommunale indberetninger vedrørende  

 betalingerne til KOBRA og den efterfølgende afvikling af de  

 tilknyttede SLUT-, KOBRA- og fordelingskørsler ikke kan  

 gennemføres på en gang.
Det skal ske i en fast  

 rækkefølge.
Denne systematik vil blive opretholdt i forbindelse  

 med den rullende nedlukning.
En konsekvens af nedlukningen er, at alle skatter og  

 betalinger vedrørende lukkede år over for borgerne afregnes af  

 staten, og at der ikke efterfølgende vil ske en afregning af  

 beløbene mellem staten og kommunerne.
Der er med andre ord tale om, at  

 staten overtager hele risikoen i relation til ændringer i beregnede  

 skatter og betalingen heraf.
Til § 5 Det foreslås, at loven træder i kraft den 1.  

 juli 1999.
 Dette medfører, at adgangen til at registrere  

 fysiske og juridiske personer, der har påført eller  

 forsøgt at påføre det offentlige betydelige tab, har  

 virkning for sådanne forhold, der er konstateret efter udgangen af  

 juni1994, jf. § 1, nr. 1.
 Dette ikrafttrædelsestidspunkt medfører  

 endvidere, at de foreslåede bestemmelser i skattekontrollovens  

 § 13 B og momslovens § 81, stk. 4, har virkning for fakturaer  

 og anden urigtig dokumentation, der udstedes efter lovens ikrafttræden,  

 jf. § 1, nr. 6, og § 3.
 Tilsvarende har de foreslåede bestemmelser i  

 skattekontrollovens § 13 C og momslovens § 81, stk. 5,  

 virkning for varer eller ydelser, der aftages efter lovens  

 ikrafttræden, jf. § 1, nr. 6, og § 3.
 Idet de foreslåede ændringer af  

 kildeskattelovens § 57 retter sig til kildeskattebekendtgørelsen,  

 vil virkningstidspunktet skulle reguleres i denne, jf. § 2. Denne  

 ændring påregnes foretaget med virkning fra den 1. januar  

 2000.
 I forlængelse heraf er den foreslåede  

 ophævelse af skattekontrollovens § 7 C, jf. forslagets § 1,  

 nr. 2, tillagt virkning fra den 1. januar 2000.
 De foreslåede ændringer i kommuneskattelovens  

 § 16 b har virkning fra og med den afregning, der foretages i 2000, jf.  

 § 4.
Skæringsdato for den lukning af de maskinelle  

 personskattesystemer, der er besluttet vedrørende indkomstårene  

 1970 til og med 1986, er den 1. august 1999, hvorved der sikres, at  

 indberetninger til SLUT-systemet kan være systemmæssigt  

 færdigbehandlet inden årtusindskiftet.
I praksis gælder det  

 de situationer, hvor en indberetning af en ligningsmæssig ændring  

 resulterer i en restskat til betaling i tre rater.
Opkrævningerne, der  

 udskrives i denne situation, skal være dateret inden  

 årtusindskiftet, det vil sige i månederne september, oktober og  

 november 1999.
Reguleringen efter § 16 b foretages på grundlag  

 af de oplysninger, der foreligger pr. 1. august i 1999. Det er  

 nødvendigt at foretage en kronologisk forskydning, og i realiteten er  

 det oplysningerne, som de foreligger i løbet af juli, der indgår  

 i reguleringen.
Opgørelsen af beløbene vil ske i maj 2000 og  

 gå til afregning i oktober, november og december år 2000.
Bilag Lovforslaget sammenholdt med gældende lov Gældende formulering Lovforslaget § 1 I skattekontrolloven, jf. lovbekendtgørelse nr. 573 af 5. august  

 1998, som ændret senest ved § 4 i lov nr. 1056 af 23. december  

 1998, foretages følgende ændringer:
 1. Efter § 6 D indsættes:
»§ 6 E.
Efter skatteministerens nærmere bestemmelse kan  

 direktøren for Told- og Skattestyrelsen, i det omfang det anses for at  

 være af væsentlig betydning for opgørelse eller  

 inddrivelse af skatter, arbejdsmarkedsbidrag, told eller afgifter, indhente  

 oplysninger om fysiske eller juridiske personers økonomiske eller  

 erhvervsmæssige forhold i elektronisk form fra andre offentlige  

 myndigheder med henblik på registersamkøring.
 Stk. 2. Resultatet af registersamkøringen kan, i det  

 omfang det anses for at være af væsentlig betydning for  

 opgørelse eller inddrivelse af skatter, arbejdsmarkedsbidrag, told  

 eller afgifter, videregives til statslige told- og skattemyndigheder eller  

 til kommunale skatte- eller inddrivelsesmyndigheder.
§ 6 F.
Med henblik på at imødegå  

 overtrædelser af lovgivningen om skatter og andre ydelser til det  

 offentlige kan Told- og Skattestyrelsen oprette et register over fysiske og  

 juridiske personer, der har påført eller forsøgt at  

 påføre det offentlige betydelige tab af skatter,  

 arbejdsmarkedsbidrag, told eller afgifter.
 Stk. 2. Registrerede oplysninger og oplysninger hos Told- og  

 Skattestyrelsen, der ligger til grund for en registrering, er omfattet af  

 tavshedspligten efter skattestyrelseslovens § 37.
Stk. 3. Registrering kan ikke foretages eller opretholdes mere  

 end fem år efter, at det forhold, der begrunder en registrering, er  

 konstateret.« § 7 C.
Skatteministeren kan efter aftale med socialministeren  

 fastsætte regler, hvorefter indeholdelsespligtige efter  

 kildeskatteloven vedrørende A-skat skal foretage månedlige  

 indberetninger til de statslige told- og skattemyndigheder af personnumrene  

 (CPR-nr.) på de personer, den indeholdelsespligtige har udbetalt  

 A-indkomst til i den foregående kalendermåned.  

 Indberetningspligten består i givet fald, uanset om der er foretaget  

 indeholdelse af A-skat i udbetalingen eller ej.
 2. § 7 C ophæves.
 Stk. 2. Skatteministeren kan efter aftale med  

 arbejdsministeren fastsætte regler, hvorefter statsanerkendte  

 arbejdsløshedskasser skal foretage løbende edb-indberetninger  

 af personnumrene på dagpengemodtagere i den foregående  

 ydelsesperiode.
Stk. 3. Sker indberetning efter stk. 1 og 2 ikke  

 rettidigt, skal den indberetningspligtige betale en afgift til staten  

 på 500 kr.
Reglerne i kildeskatteloven om redegørelse for  

 indeholdelsen efter kildeskattelovens § 57, jf. kildeskattelovens  

 § 74, stk. 1, nr. 3 og 4, og §§ 85 og 86, finder tilsvarende  

 anvendelse på indberetninger efter stk. 1 og 2.
Stk. 4.Oplysninger som nævnt i stk. 1 og 2, der  

 modtages af de statslige told- og skattemyndigheder, kan i elektronisk form  

 stilles til rådighed for statslige og kommunale myndigheder og for  

 statsanerkendte arbejdsløshedskasser med henblik på kontrol af  

 udbetaling af offentlige ydelser og dagpenge m.v. bl.a. ved hjælp af  

 registersamkøring.
Oplysningerne kan ligeledes stilles til  

 rådighed for statslige og kommunale myndigheder med henblik på  

 skattekontrol eller med henblik på myndighedernes arbejde med at  

 opkræve restancer til det offentlige.
§ 8 B.
Forsikringsselskaber skal efter nærmere regler,  

 der fastsættes af skatteministeren, til brug ved skatteligningen hvert  

 år uden opfordring give de statslige told- og skattemyndigheder  

 oplysninger til identifikation af forsikringstager samt oplysning om:
 3. I § 8 B, stk. 1, og § 8 F, stk. 1,  

 udgår: »til brug ved skatteligningen«.
1)	forfaldne såvel som indbetalte forsikringspræmier og  

 indskud én gang for alle til forsikringer, der omfattes af afsnit I og  

 II i lov om beskatningen af pensionsordninger m.v., 2)-9) - - - Stk. 2-6. - - - 4. I § 8 B, stk. 1,nr. 1, indsættes efter  

»pensionsordninger m.v.«: »samt om eksistensen af  

 sådanne ordninger, hvortil der ikke er foretaget indbetaling,«.
§ 8 F.
Banker og sparekasser m.v., der forvalter  

 pensionsordninger, som omfattes af afsnit I i lov om beskatningen af  

 pensionsordninger m.v., skal efter nærmere regler, der fastsættes  

 af skatteministeren, til brug ved skatteligningen hvert år uden  

 opfordring give de statslige told- og skattemyndigheder oplysninger til  

 identifikation af ejeren af pensionsordningen samt oplysning om:
1)	ordningernes nærmere indhold og om eventuelle ændringer  

 heri, 2)	indbetalte bidrag og indskud én gang for alle, 3)	udlodninger som nævnt i nævnte lovs § 30,  

 stk. 2-4, 4)	udbetalinger hidrørende fra ordninger som nævnt i  

 nævnte lovs § 11 A, herunder om påbegyndelse af og  

 ændringer i sådanne udbetalinger, 5)	udbetalinger i henhold til indekskontrakter, der er oprettet i  

 medfør af lov om pristalsreguleret alderdomsforsikring og  

 alderdomsopsparing, 6)	udbetalinger af beløb, der omfattes af § 29 i  

 nævnte lov, og 7)	udbetalinger af beløb, der omfattes af nævnte lovs  

 §§ 25-28, og om dispositioner af den i lovens §§ 30-31 nævnte  

 karakter, for så vidt dispositionen er pengeinstituttet bekendt.
Stk. 2-4. - - - 5. I § 13, stk. 1, indsættes som 2.  

 pkt.:
 § 13. Den, der med forsæt til at unddrage det offentlige  

 skat, afgiver urigtige eller vildledende oplysninger til brug ved  

 afgørelse af, om en person er undergivet skattepligt, eller til brug  

 ved afgørelse af skatteansættelse eller skatteberegning,  

 straffes for skattesvig med bøde, hæfte eller fængsel  

 indtil 2 år.
Stk. 2. - - - » 6. Efter § 13 A indsættes:
» Stk. 2. Begås handlingen af grov uagtsomhed, er straffen  

 bøde.
§ 13 C.
Den, der som led i virksomhed aftager varer eller  

 ydelser på sådanne fordelagtige vilkår, at den  

 pågældende indser, at leverandøren eller yderen ikke vil  

 opfylde sine forpligtelser til rettidigt at selvangive vederlaget eller til  

 rettidigt at afregne skyldig skat eller indeholdt skat eller  

 arbejdsmarkedsbidrag, straffes med bøde, hæfte eller  

 fængsel indtil 2 år.
 Stk. 2. Begås handlingen af grov uagtsomhed, er straffen  

 bøde«.
 § 18. Der kan pålægges selskaber m.v. (juridiske  

 personer) strafansvar for overtrædelse af § 11 A, stk. 1, 6  

 og 8, § 11 B, stk. 1 eller 6, § 11 C, stk. 1 eller 5,  

 eller § 11 D, jf. § 13 A, samt for overtrædelse af § 13  

 og § 16 efter reglerne i straffelovens 5. kapitel.
 7. I § 18 indsættes efter »§ 13«: », § 13 B,  

 § 13 C«.
 § 23. Af bøder efter §§ 13, 15 og 16 tilfalder der  

 vedkommende kommune og amtskommune andele fastsat efter forholdet imellem de  

 skattebeløb, som det strafbare forhold vedrører.
 8. I § 23 indsættes efter »§§ 13«: », 13 B, 13 C«.
§ 2 I lov om opkrævning af indkomstskat samt kommunal og amtskommunal  

 ejendomsværdiskat for personer m.v. (kildeskat), jf.  

 lovbekendtgørelse nr. 735 af 10. oktober 1998, som ændret senest  

 ved § 2 i lov nr. 1033 af 23. december 1998, foretages følgende  

 ændringer:
 1. § 57, stk. 1, affattes således:
 § 57. Efter nærmere af skatteministeren fastsatte regler  

 skal de indeholdelsespligtige over for skattemyndighederne indgive angivelse  

 for indeholdelserne.
» 2. I § 57, stk. 2, indsættes som 5.  

 pkt.:
Stk. 2. Såfremt den i stk. 1 nævnte angivelse  

 ikke er indgivet rettidigt, og A-skattetilsvaret er positivt, skal den  

 indeholdelsespligtige betale en staten tilfaldende afgift på 1 pct. af  

 det beløb, som skal indbetales for den pågældende periode.  

 Afgiften skal dog sammen med afgift efter § 13 A, stk. 2, 2. pkt.,  

 i lov om en arbejdsmarkedsfond mindst udgøre 500 kr. og kan  

 højst udgøre 1.100 kr.
I tilfælde, hvor A-skattetilsvaret  

 er nul, skal der i gentagelsestilfælde betales en afgift på 500  

 kr.
Der betales dog ikke afgift i tilfælde, hvor A-skattetilsvaret er  

 nul, og der er forløbet mere end 2 år, siden en  

 nul-A-skatteangivelse er indkommet for sent.
» Stk. 3. Skatteministeren kan meddele fritagelse for afgift  

 efter stk. 2, når særlige omstændigheder taler  

 derfor.
Stk. 4. Skatteministeren kan give regler om de  

 indeholdelsespligtiges pligt til at sikre oplysninger til brug ved afgivelsen  

 af de i stk. 1 nævnte redegørelser, herunder pligt til at  

 modtage og opbevare skattekort, notere oplysninger fra bikort og notere navn  

 og adresse m.v. på modtagere af A-indkomst, der hverken afleverer  

 skattekort eller foreviser bikort.
Skatteministeren kan endvidere give regler  

 om de indeholdelsespligtiges regnskabsførelse vedrørende  

 udbetaling og godskrivning af A-indkomst samt indeholdelse af A-skat.
 3. I § 57 indsættes som stk. 5:
» § 3 I merværdiafgiftsloven (momsloven), jf. lovbekendtgørelse nr.  

 634 af 23. juli 1997, som ændret bl.a. ved § 1 i lov nr. 890 af 3.  

 december 1997, § 1 i lov nr. 419 af 26. juni 1998, og senest ved  

 § 5 i lov nr. 1056 af 23. december 1998, foretages følgende  

 ændringer:
§ 81. Med bøde straffes den, der forsætligt eller  

 groft uagtsomt 1)-6) - - - Stk. 2-3. - - - 1. I § 81 indsættes efter stk. 3 som  

 nye stykker:
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
» Stk. 5. Den, der som led i virksomhed aftager varer eller  

 ydelser på sådanne fordelagtige vilkår, at den  

 pågældende indser, at leverandøren eller yderne ikke vil  

 opfylde sin forpligtelse til at medregne vederlaget til afgiftstilsvaret  

 eller til rettidigt at afregne afgiftstilsvaret, straffes med bøde,  

 hæfte eller fængsel indtil 2 år.
Begås handlingen af  

 grov uagtsomhed, er straffen bøde «.
 Stk. 4 bliver herefter stk. 6.
§ 4 I lov om kommunal indkomstskat, jf. lovbekendtgørelse nr. 803 af 6.  

 oktober 1995, som ændret bl.a. ved § 1 i lov nr. 1078 af 20.  

 december 1995, § 2 i lov nr. 423 af 26. juni 1998, § 4 i lov nr.  

 910 af 16. december 1998 og senest ved § 1 i lov nr. 1014 af 23.  

 december 1998, foretages følgende ændringer:
§ 16 b.
Efter reglerne i stk. 2-5 foretages der  

 regulering og afregning for alle kommuner.
 Stk. 2-5. - - -.
 1. I § 16 b, stk. 1, ændres »stk. 2-5«  

 til: »stk. 2-6«.
 2. I § 16 b indsættes som  

stk. 6:
