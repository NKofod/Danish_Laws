Nr LSF 132 Forslag til Lov om inkassovirksomhed Fremsat af justitsministeren (Bjørn Westh) den 18. december 1996 Vedtaget ved tredjebehandling den 30. april 1997 Lov nr. 319 af 14/05/1997 Kapitel 1 Lovens anvendelsesområde § 1. Loven gælder for inkassovirksomhed, jf. dog stk. 2 og 3.
 Stk. 2. Med undtagelse af §§ 9-11, § 12, stk. 1-3, § 13 og § 29  

 gælder loven ikke for inkassovirksomhed, der udøves af advokater som led i  

 udøvelsen af selvstændig advokatvirksomhed eller af pengeinstitutter, samt  

 efter justitsministerens bestemmelse for inkassovirksomhed, der udøves af  

 andre, som er undergivet offentligt tilsyn.
 Stk. 3. Loven gælder ikke for inkassovirksomhed, der udøves af  

 offentlige myndigheder, eller for auktionslederes inddrivelse af  

 auktionskøbesummer m.v.
 § 2. Ved inkassovirksomhed forstås i denne lov ethvert led i  

 erhvervsmæssig inddrivelse af fordringer for andre samt i erhvervsmæssig  

 inddrivelse af fordringer, som er købt efter forfaldstid med henblik på  

 inddrivelse på egne vegne.
Kapitel 2 Autorisation § 3. Den, der udøver inkassovirksomhed eller indgår aftale herom,  

 skal være autoriseret hertil, jf. dog § 22, stk. 2.
 § 4. Den, der ansøger om autorisation, skal gøre det antageligt,  

 at den pågældende vil kunne udøve inkassovirksomhed forsvarligt og i  

 overensstemmelse med god inkassoskik.
Stk. 2. Ansøgeren skal endvidere stille betryggende sikkerhed for  

 pengekrav, som måtte opstå som følge af vedkommendes udøvelse af  

 inkassovirksomhed.
Justitsministeren fastsætter nærmere regler om  

 sikkerhedsstillelse, herunder om dens størrelse og art samt dens tidsmæssige  

 udstrækning.
§ 5. Autorisation kan meddeles personer, der opfylder  

 betingelserne i § 4, og som 1) har bopæl her i landet, 2) er fyldt 25 år, 3) ikke er umyndig, under værgemål efter værgemålslovens § 5 eller under  

 samværgemål efter værgemålslovens § 7, 4) hverken har anmeldt betalingsstandsning eller er under konkurs, 5) ikke har betydelig forfalden gæld til det offentlige, hvorved forstås  

 gæld i størrelsesordenen 50.000 kr. og derover, og 6) ikke er dømt for strafbart forhold, der begrunder en nærliggende fare  

 for misbrug af adgangen til at udøve inkassovirksomhed, jf. straffelovens §  

 78, stk. 2.
 Stk. 2. Kravet om bopæl i Danmark bortfalder, i det omfang dette  

 har hjemmel i international aftale eller i bestemmelser fastsat af  

 justitsministeren.
§ 6. Autorisation kan meddeles aktieselskaber eller  

 anpartsselskaber, som er registreret i Erhvervs- og Selskabsstyrelsen, og som  

 opfylder betingelserne i § 4. Det er endvidere en betingelse for meddelelse  

 af autorisation, at direktørerne og flertallet af bestyrelsesmedlemmerne  

 opfylder betingelserne i § 5, stk. 1, nr. 1-3, jf. § 5, stk. 2, og at  

 direktørerne og alle bestyrelsesmedlemmerne opfylder betingelserne i § 4,  

 stk. 1, og § 5, stk. 1, nr. 4-6, jf. dog § 6, stk. 3. Der kan endvidere under  

 samme betingelser meddeles autorisation til andre her i landet hjemmehørende  

 selskaber, foreninger, fonde og lignende.
Filialer af udenlandske selskaber  

 m.v. af den i 1. og 3. pkt. nævnte art kan meddeles autorisation, såfremt  

 dette er hjemlet i international aftale eller ved bestemmelser fastsat af  

 justitsministeren.
Stk. 2. Indtræder der nye medlemmer i direktionen eller  

 bestyrelsen, skal selskabet m.v. inden 14 dage anmelde dette til den  

 myndighed, der har meddelt autorisationen.
Myndigheden afgør herefter, om  

 autorisationen kan opretholdes.
Bestemmer myndigheden, at autorisationen ikke  

 kan opretholdes, finder bestemmelserne i §§ 24-27 anvendelse.
 Stk. 3. Vil udøvelse af inkassovirksomhed kun udgøre en mindre del  

 af de samlede erhvervsmæssige aktiviteter i selskabet m.v., kan autorisation  

 også meddeles, såfremt selskabet opfylder betingelsen i § 4, stk. 2, og den  

 person, som skal lede ansøgerens udøvelse af inkassovirksomhed (bestyreren),  

 opfylder betingelserne i § 4, stk. 1, og § 5. Ved udskiftning af bestyreren  

 finder stk. 2 tilsvarende anvendelse.
 Stk. 4. Autorisation efter stk. 1 og 3 kan kun meddeles, såfremt  

 personer med bestemmende indflydelse over selskabet m.v. opfylder betingelsen  

 i § 5, stk. 1, nr. 6.
§ 7. En autorisation meddeles for højst 5 år ad gangen.
Bestemmer  

 myndigheden, at autorisationen ikke kan fornys, finder bestemmelserne i §§  

 24-27 anvendelse.
 Stk. 2. For autorisation i henhold til denne lov betales 5.000 kr.  

 For ændring af en meddelt autorisation betales 3.000 kr.
Kapitel 3 Godkendelse af personale § 8. Autorisationsindehaveren skal sørge for, at personale, der  

 retter personlig henvendelse til skyldnere, er godkendt hertil, inden den  

 ansatte påbegynder denne form for inkassovirksomhed.
Stk. 2. Godkendelse kan ske, såfremt 1) den pågældende person er fyldt 18 år, 2) den pågældende person ikke er dømt for strafbart forhold, der begrunder  

 en nærliggende fare for misbrug af stillingen eller hvervet, og 3) der ikke i øvrigt er grund til at antage, at den pågældende ikke vil  

 udøve hvervet på forsvarlig måde.
Kapitel 4 Udøvelse af inkassovirksomhed God inkassoskik § 9. Inkassovirksomhed skal udøves i overensstemmelse med god  

 inkassoskik.
Det er i strid med god inkassoskik at anvende metoder, der  

 udsætter nogen for urimelig pression, skade eller ulempe.
Henvendelser til skyldneren § 10. Før der over for skyldneren må iværksættes andre  

 foranstaltninger med henblik på inddrivelse af en fordring, skal der til  

 skyldneren være sendt en påkravsskrivelse, der opfylder betingelserne i stk.  

 2 og 3, og den i stk. 3 nævnte frist skal være udløbet, jf. dog § 11.
 Stk. 2. I påkravsskrivelsen skal tydeligt angives alle  

 oplysninger, som er nødvendige for skyldnerens bedømmelse af fordringen.
 Stk. 3. I påkravsskrivelsen skal angives en frist, inden for  

 hvilken skyldneren kan indfri fordringen, uden at der foretages  

 foranstaltninger, hvorved der påføres skyldneren yderligere omkostninger.  

 Fristen skal være mindst 10 dage fra afsendelsen af påkravsskrivelsen.
 § 11. Uanset § 10 kan der iværksættes retslige skridt mod  

 skyldneren med henblik på inddrivelse, i det omfang overholdelse af denne  

 bestemmelse vil medføre en nærliggende risiko for, at fordringen ellers ikke  

 vil kunne inddrives.
§ 12. Der må ikke uden skyldnerens forudgående anmodning herom  

 rettes personlig henvendelse til skyldneren på steder, hvortil der ikke er  

 almindelig adgang, medmindre et skriftligt varsel forinden er kommet frem til  

 skyldneren.
I varselsskrivelsen skal tydeligt være angivet stedet og det  

 omtrentlige tidspunkt på dagen, hvor henvendelsen vil finde sted, samt  

 autorisationsindehaverens telefonnummer og adresse.
Varselsskrivelsen må ikke  

 afsendes, før den i § 10, stk. 3, nævnte frist er udløbet.
Har den varslede  

 henvendelse fundet sted, uden at skyldneren er blevet truffet, må personlige  

 henvendelser herefter foretages uden yderligere varsler, såfremt dette er  

 anført tydeligt i varselsskrivelsen.
 Stk. 2. Personlig henvendelse til skyldneren uden forudgående  

 anmodning herom, jf. stk. 1, må kun ske på hverdage herunder lørdage, bortset  

 fra juleaftensdag, nytårsaftensdag og grundlovsdag og må kun ske i tidsrummet  

 mellem kl. 8.00 og kl. 21.00, lørdage dog kun i tidsrummet mellem kl. 8.00 og  

 kl. 16.00.
Stk. 3. Er skyldneren en fysisk person, må personlig henvendelse  

 til skyldneren uden forudgående anmodning herom, jf. stk. 1, kun ske på  

 skyldnerens bopæl.
Driver den pågældende skyldner egen erhvervsvirksomhed,  

 kan sådan henvendelse dog tillige ske på virksomhedens adresse.
 Stk. 4. Den, der foretager personlig henvendelse til skyldneren,  

 skal over for skyldneren straks legitimere sig ved et legitimationskort, som  

 udstedes af justitsministeren eller den, ministeren bemyndiger dertil.
 Stk. 5. For udstedelse af legitimationskort betales 300 kr.
Tilbagetagelse af løsøre § 13. Ved tilbagetagelse af løsøre skal autorisationsindehaveren  

 indhente skyldnerens skriftlige samtykke til tilbagetagelsen.
Skyldneren skal  

 senest samtidig med tilbagetagelsen have udleveret en kopi af det skriftlige  

 samtykke.
Behandlingen af inddrevne pengebeløb § 14. Inddrevne pengebeløb skal holdes adskilt fra  

 autorisationsindehaverens egne midler.
§ 15. Inddrevne pengebeløb skal straks indsættes på en konto i et  

 pengeinstitut, medmindre andet er aftalt med fordringshaveren.
Pengebeløb,  

 der er indsat på en konto i et pengeinstitut, skal uden ugrundet ophold  

 udbetales til fordringshaveren, medmindre andet er aftalt med denne.
 Stk. 2. Rente af indsatte pengebeløb tilfalder fordringshaveren,  

 jf. dog § 20, stk. 2.
§ 16. Autorisationsindehaveren skal til enhver tid kunne oplyse  

 fordringshaveren om størrelsen af pengebeløb, som er inddrevet for denne,  

 herunder om størrelsen af beløb, som er indsat på en konto i et  

 pengeinstitut.
Fordringshaveren skal på begæring have skriftlig oplysning  

 herom.
 Annoncering m.v.
§ 17. Autorisationsindehaveren må ikke ved bekendtgørelse,  

 skiltning, udsendelse af skrivelser, adresseangivelser i vejviser eller  

 telefonbog, opslag i forretningslokaler eller på nogen anden måde 1) anvende betegnelser som »retshjælp«,  

 »retskonsulent«, »juridisk kontor« eller lignende  

 betegnelser eller 2) give almenheden eller autorisationsindehaveren ubekendte personer  

 meddelelse om, at der i forbindelse med den pågældendes inkassovirksomhed  

 ydes juridisk rådgivning eller anden retshjælp.
Tavshedspligt § 18. Straffelovens § 152 b finder tilsvarende anvendelse på den,  

 der har fået autorisation efter denne lov, og straffelovens § 152 c finder  

 tilsvarende anvendelse på personale, der er godkendt efter reglerne i denne  

 lovs § 8.
Kapitel 5 Kompetenceregler og bemyndigelsesbestemmelser § 19. Autorisation til at udøve inkassovirksomhed samt godkendelse  

 af personale efter § 8 meddeles af justitsministeren eller den, ministeren  

 bemyndiger dertil.
 Stk. 2. Justitsministeren fastsætter bestemmelser om udformningen  

 og indholdet af ansøgninger om autorisation og godkendelse af personale.
§ 20. Det skal fastsættes som vilkår for en autorisation, at  

 autorisationsindehaveren på begæring dokumenterer, at den i § 4, stk. 2,  

 nævnte sikkerhedsstillelse er i kraft.
Der kan i autorisationen endvidere  

 fastsættes vilkår om inkassovirksomhedens udøvelse.
Stk. 2. Justitsministeren fastsætter nærmere regler om  

 behandlingen af inddrevne midler, herunder om førelse af kundekonti og  

 beregning af rente til fordringshavere.
Justitsministeren kan endvidere  

 fastsætte nærmere regler om regnskabsaflæggelse og revision m.v.
Kapitel 6 Tilbagekaldelse og bortfald af autorisation m.v.
§ 21. En autorisation samt en godkendelse af ansættelse kan  

 tilbagekaldes, hvis autorisationsindehaveren eller den ansatte gør sig  

 skyldig i grov eller gentagen overtrædelse af vilkår for autorisationen eller  

 af bestemmelser i loven eller forskrifter udstedt i medfør af loven.
Det  

 samme gælder, hvis der er særlig grund til at antage, at den pågældende ikke  

 vil udøve hvervet på forsvarlig måde, eller hvis betingelserne i § 5, stk. 1,  

 nr. 6, § 6, stk. 1, jf. § 5, stk. 1, nr. 6, § 6, stk. 3, jf. § 5, stk. 1, nr.  

 6, eller § 6, stk. 4, jf. § 5, stk. 1, nr. 6, for meddelelse af autorisation  

 eller betingelsen i § 8, stk. 2, nr. 2, for godkendelse ikke længere er  

 opfyldt.
Stk. 2. En autorisation kan endvidere tilbagekaldes, hvis  

 betingelserne i § 5, stk. 1, nr. 5, eller § 6, stk. 1, jf. § 5, stk. 1, nr.  

 5, for meddelelse af autorisation ikke længere er opfyldt.
Ved betydelig  

 offentlig gæld forstås i denne sammenhæng beløb i størrelsesordenen 100.000  

 kr. og derover.
En autorisation skal tilbagekaldes, såfremt  

 autorisationsindehaveren ikke opfylder det i § 20, stk. 1, 1. pkt., nævnte  

 vilkår om sikkerhedsstillelse.
 Stk 3. En tilbagekaldelse efter stk. 1 og 2 kan ske for et tidsrum  

 af 1 til 5 år eller indtil videre.
 § 22. En autorisation bortfalder, hvis autorisationsindehaveren  

 dør eller ophører med at opfylde en eller flere af betingelserne i § 5, stk.  

 1, nr. 1, 3 og 4, § 6, stk. 1, jf. § 5, stk. 1, nr. 1, 3 og 4, eller § 6,  

 stk. 3, jf. § 5, stk. 1, nr. 1, 3 og 4.
Stk. 2. Uanset stk. 1 kan en autorisationsindehavers dødsbo eller  

 ægtefælle, der sidder i uskiftet bo, en autorisationsindehaver, der har  

 anmeldt betalingsstandsning, autorisationsindehaverens konkursbo eller en  

 værge for en autorisationsindehaver, der er under værgemål efter  

 værgemålslovens § 5, under værgemål med fratagelse af den retlige handleevne,  

 jf. værgemålslovens § 6, eller under samværgemål efter værgemålslovens § 7,  

 fortsætte inkassovirksomheden uden autorisation med henblik på afvikling  

 eller afhændelse, såfremt fortsættelsen af inkassovirksomheden inden 4 uger  

 efter dødsfaldet, anmeldelse af betalingsstandsningen, konkursdekretets  

 afsigelse eller værgemålets iværksættelse anmeldes til den myndighed, der har  

 meddelt autorisationen.
Myndigheden fastsætter en frist for afviklingen m.v.,  

 som kun i særlige tilfælde kan forlænges ud over 6 måneder fra den  

 begivenhed, som medførte autorisationens bortfald.
 § 23. Dokumenter og legitimationskort vedrørende en autorisation  

 eller godkendelse, der tilbagekaldes, bortfalder eller ikke fornys, skal  

 inden 4 uger tilbageleveres til den myndighed, der har udstedt den pågældende  

 autorisation eller godkendelse, medmindre tilbagekaldelsen eller afgørelsen  

 om, at autorisationen ikke fornys, med opsættende virkning er indbragt for  

 domstolene.
Stk. 2. Den i stk. 1 nævnte frist regnes fra datoen for afgørelsen  

 om tilbagekaldelse eller om, at autorisationen ikke fornys, eller fra den  

 begivenhed, som har medført autorisationens bortfald.
Fortsættes  

 inkassovirksomhed i medfør af § 22, stk. 2, regnes fristen dog først fra  

 udløbet af den i § 22, stk. 2, 2. pkt., nævnte frist.
 § 24. En afgørelse om tilbagekaldelse i medfør af § 21, stk. 1 og  

 2, skal indeholde oplysning om adgangen til at begære domstolsprøvelse, jf.  

 §§ 25 og 26, og om fristen herfor.
§ 25. En tilbagekaldelse i medfør af § 21, stk. 1, kan af den,  

 afgørelsen vedrører, forlanges indbragt for domstolene.
Anmodning herom skal  

 fremsættes over for den myndighed, der har meddelt tilbagekaldelsen, inden 4  

 uger efter, at afgørelse om tilbagekaldelse er meddelt den pågældende.
Sagen  

 indbringes herefter af myndigheden for retten efter reglerne i  

 retsplejelovens kapitel 81 uden medvirken af domsmænd.
Stk. 2. Anmodning efter stk. 1 har opsættende virkning, men retten  

 kan ved kendelse bestemme, at den pågældende under sagens behandling ikke må  

 udøve virksomheden.
Hvis tilbagekaldelsen findes lovlig ved dommen, kan det i  

 denne bestemmes, at anke ikke har opsættende virkning.
§ 26. Den, hvis autorisation er tilbagekaldt i medfør af § 21,  

 stk. 2, kan forlange tilbagekaldelsen indbragt for domstolene.
Anmodning  

 herom skal fremsættes over for den myndighed, der har meddelt  

 tilbagekaldelsen, inden 4 uger efter, at afgørelsen er meddelt den  

 pågældende.
Sagen indbringes af myndigheden for retten i den borgerlige  

 retsplejes former.
Stk. 2. Anmodning efter stk. 1 har ikke opsættende virkning, men  

 retten kan ved kendelse bestemme, at den pågældende under sagens behandling  

 kan fortsætte inkassovirksomheden.
Ankes en dom, hvorved en tilbagekaldelse  

 ikke findes lovlig, kan den ret, der har afsagt dommen, eller den ret,  

 hvortil sagen er indbragt, bestemme, at den pågældende ikke må udøve  

 inkassovirksomhed under ankesagen.
§ 27. En tilbagekaldelse af en autorisation i medfør af § 21 kan  

 til enhver tid efter ansøgning ophæves.
Ansøgning herom kan dog ikke indgives  

 tidligere end 1 år efter, at ophævelse senest ved endelig afgørelse er  

 nægtet.
Ansøgeren kan forlange en nægtelse af ophævelse indbragt for  

 domstolene, såfremt der er forløbet mindst 2 år efter, at ophævelse senest er  

 nægtet ved dom. § 24, § 25, stk. 1, 2. og 3. pkt., og § 26, stk. 1, 2. og 3.  

 pkt., gælder tilsvarende.
Kapitel 7 Tilsyn § 28. Politiet har til enhver tid uden retskendelse mod behørig  

 legitimation adgang til lokaler, hvorfra autorisationsindehaveren driver  

 inkassovirksomhed, og de derværende forretningsoplysninger for at føre det  

 nødvendige tilsyn med autorisationsindehaverens virksomhed.
Kapitel 8 Straffe- og ikrafttrædelsesbestemmelser m.v.
 § 29. Medmindre højere straf er forskyldt efter anden lovgivning,  

 straffes med bøde eller hæfte den, der overtræder § 3, § 6, stk. 2, 1. pkt.,  

 § 6, stk. 3, 2. pkt., § 8, stk. 1, § 10, §§ 12-14, § 15, stk. 1, 1. pkt., §  

 16 eller § 23.
 Stk. 2. I forskrifter fastsat i medfør af § 20 kan der fastsættes  

 straf i form af bøde og hæfte for overtrædelse af forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
§ 30. Loven træder i kraft den 1. oktober 1997 og har virkning for  

 inkassovirksomhed, der udøves efter lovens ikrafttræden.
For den, som ved  

 lovens ikrafttræden udøver inkassovirksomhed, træder bestemmelserne i lovens  

 §§ 3 og 8 om autorisation og godkendelse først i kraft den 1. april 1998.
 Stk. 2. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. august 1986,  

 som ændret ved lov nr. 453 af 30. juni 1993, foretages følgende ændringer:
 1. I lovens titel udgår ordene »inkasso- og«.
 2. § 1, stk. 1, nr. 2, ophæves.
 Stk. 3. I bogføringsloven, jf. lovbekendtgørelse nr. 60 af 19.  

 februar 1986, som ændret ved lov nr. 851 af 23. december 1987, foretages  

 følgende ændring:
 1. I § 1, stk. 1, litra C, ændres i nr. 37 »den  

 samlede ejendom.« til: »den samlede ejendom,», og der  

 indsættes som nr. 38:
»38) inkassovirksomhed.« § 31. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Lovens anvendelsesområde § 1. Loven gælder for inkassovirksomhed, jf. dog stk. 2 og 3.
 Stk. 2. Med undtagelse af §§ 9-11, § 12, stk. 1-3, § 13 og § 29  

 gælder loven ikke for inkassovirksomhed, der udøves af advokater som led i  

 udøvelsen af selvstændig advokatvirksomhed eller af pengeinstitutter, samt  

 efter justitsministerens bestemmelse for inkassovirksomhed, der udøves af  

 andre, som er undergivet offentligt tilsyn.
 Stk. 3. Loven gælder ikke for inkassovirksomhed, der udøves af  

 offentlige myndigheder, eller for auktionslederes inddrivelse af  

 auktionskøbesummer m.v.
 § 2. Ved inkassovirksomhed forstås i denne lov ethvert led i  

 erhvervsmæssig inddrivelse af fordringer for andre samt i erhvervsmæssig  

 inddrivelse af fordringer, som er købt efter forfaldstid med henblik på  

 inddrivelse på egne vegne.
Kapitel 2 Autorisation § 3. Den, der udøver inkassovirksomhed eller indgår aftale herom,  

 skal være autoriseret hertil, jf. dog § 22, stk. 2.
 § 4. Den, der ansøger om autorisation, skal gøre det antageligt,  

 at den pågældende vil kunne udøve inkassovirksomhed forsvarligt og i  

 overensstemmelse med god inkassoskik.
Stk. 2. Ansøgeren skal endvidere stille betryggende sikkerhed for  

 pengekrav, som måtte opstå som følge af vedkommendes udøvelse af  

 inkassovirksomhed.
Justitsministeren fastsætter nærmere regler om  

 sikkerhedsstillelse, herunder om dens størrelse og art samt dens tidsmæssige  

 udstrækning.
§ 5. Autorisation kan meddeles personer, der opfylder  

 betingelserne i § 4, og som 1) har bopæl her i landet, 2) er fyldt 25 år, 3) ikke er umyndig, under værgemål efter værgemålslovens § 5 eller under  

 samværgemål efter værgemålslovens § 7, 4) hverken har anmeldt betalingsstandsning eller er under konkurs, 5) ikke har betydelig forfalden gæld til det offentlige, hvorved forstås  

 gæld i størrelsesordenen 50.000 kr. og derover, og 6) ikke er dømt for strafbart forhold, der begrunder en nærliggende fare  

 for misbrug af adgangen til at udøve inkassovirksomhed, jf. straffelovens §  

 78, stk. 2.
 Stk. 2. Kravet om bopæl i Danmark bortfalder i det omfang, dette  

 har hjemmel i international aftale eller i bestemmelser fastsat af  

 justitsministeren.
§ 6. Autorisation kan meddeles aktieselskaber eller  

 anpartsselskaber, som er registreret i Erhvervs- og Selskabsstyrelsen, og som  

 opfylder betingelserne i § 4. Det er endvidere en betingelse for meddelelse  

 af autorisation, at direktørerne og flertallet af bestyrelsesmedlemmerne  

 opfylder betingelserne i § 5, stk. 1, nr. 1-3, jf. § 5, stk. 2, og at  

 direktørerne og alle bestyrelsesmedlemmerne opfylder betingelserne i § 4,  

 stk. 1, og § 5, stk. 1, nr. 4-6, jf. dog § 6, stk. 3. Der kan endvidere under  

 samme betingelser meddeles autorisation til andre her i landet hjemmehørende  

 selskaber, foreninger, fonde og lignende.
Filialer af udenlandske selskaber  

 m.v. af den i 1. og 3. pkt. nævnte art kan meddeles autorisation, såfremt  

 dette er hjemlet i international aftale eller ved bestemmelser fastsat af  

 justitsministeren.
Stk. 2. Indtræder der nye medlemmer i direktionen eller  

 bestyrelsen, skal selskabet m.v. inden 14 dage anmelde dette til den  

 myndighed, der har meddelt autorisationen.
Myndigheden afgør herefter, om  

 autorisationen kan opretholdes.
Bestemmer myndigheden, at autorisationen ikke  

 kan opretholdes, finder bestemmelserne i §§ 24-27 anvendelse.
 Stk. 3. Vil udøvelse af inkassovirksomhed kun udgøre en mindre del  

 af de samlede erhvervsmæssige aktiviteter i selskabet m.v., kan autorisation  

 også meddeles, såfremt selskabet opfylder betingelsen i § 4, stk. 2, og den  

 person, som skal lede ansøgerens udøvelse af inkassovirksomhed (bestyreren),  

 opfylder betingelserne i § 4, stk. 1, og § 5. Ved udskiftning af bestyreren  

 finder stk. 2 tilsvarende anvendelse.
 Stk. 4. Autorisation efter stk. 1 og 3 kan kun meddeles, såfremt  

 personer med bestemmende indflydelse over selskabet m.v. opfylder betingelsen  

 i § 5, stk. 1, nr. 6.
§ 7. En autorisation meddeles for højst 5 år ad gangen.
Bestemmer  

 myndigheden, at autorisationen ikke kan fornys, finder bestemmelserne i §§  

 24-27 anvendelse.
 Stk. 2. For autorisation i henhold til denne lov betales 5.000 kr.  

 For ændring af en meddelt autorisation betales 3.000 kr.
Kapitel 3 Godkendelse af personale § 8. Autorisationsindehaveren skal sørge for, at personale, der  

 retter personlig henvendelse til skyldnere, er godkendt hertil, inden den  

 ansatte påbegynder denne form for inkassovirksomhed.
Stk. 2. Godkendelse kan ske, såfremt 1) den pågældende person er fyldt 18 år, 2) den pågældende person ikke er dømt for strafbart forhold, der begrunder  

 en nærliggende fare for misbrug af stillingen eller hvervet, og 3) der ikke i øvrigt er grund til at antage, at den pågældende ikke vil  

 udøve hvervet på forsvarlig måde.
Kapitel 4 Udøvelse af inkassovirksomhed God inkassoskik § 9. Inkassovirksomhed skal udøves i overensstemmelse med god  

 inkassoskik.
Det er i strid med god inkassoskik at anvende metoder, der  

 udsætter nogen for urimelig pression, skade eller ulempe.
Henvendelser til skyldneren § 10. Før der over for skyldneren må iværksættes andre  

 foranstaltninger med henblik på inddrivelse af en fordring, skal der til  

 skyldneren være sendt en påkravsskrivelse, der opfylder betingelserne i stk.  

 2 og 3, og den i stk. 3 nævnte frist skal være udløbet, jf. dog § 11.
 Stk. 2. I påkravsskrivelsen skal tydeligt angives alle  

 oplysninger, som er nødvendige for skyldnerens bedømmelse af fordringen.
 Stk. 3. I påkravsskrivelsen skal angives en frist, inden for  

 hvilken skyldneren kan indfri fordringen, uden at der foretages  

 foranstaltninger, hvorved der påføres skyldneren yderligere omkostninger.  

 Fristen skal være mindst 10 dage fra afsendelsen af påkravsskrivelsen.
 § 11. Uanset § 10 kan der iværksættes retlige skridt mod  

 skyldneren med henblik på inddrivelse i det omfang, overholdelse af denne  

 bestemmelse vil medføre en nærliggende risiko for, at fordringen ellers ikke  

 vil kunne inddrives.
§ 12. Der må ikke uden skyldnerens forudgående anmodning herom  

 rettes personlig henvendelse til skyldneren på steder, hvortil der ikke er  

 almindelig adgang, medmindre et skriftligt varsel forinden er kommet frem til  

 skyldneren.
I varselsskrivelsen skal tydeligt være angivet stedet og det  

 omtrentlige tidspunkt på dagen, hvor henvendelsen vil finde sted, samt  

 autorisationsindehaverens telefonnummer og adresse.
Varselsskrivelsen må ikke  

 afsendes, før den i § 10, stk. 3, nævnte frist er udløbet.
Har den varslede  

 henvendelse fundet sted, uden at skyldneren er blevet truffet, må personlige  

 henvendelser herefter foretages uden yderligere varsler, såfremt dette er  

 anført tydeligt i varselsskrivelsen.
 Stk. 2. Personlig henvendelse til skyldneren uden forudgående  

 anmodning herom, jf. stk. 1, må kun ske på hverdage, bortset fra lørdage,  

 juleaftensdag, nytårsaftensdag og grundlovsdag, og må kun ske i tidsrummet  

 mellem kl. 08.00 og kl. 21.00.
Stk. 3. Er skyldneren en fysisk person, må personlig henvendelse  

 til skyldneren uden forudgående anmodning herom, jf. stk. 1, kun ske på  

 skyldnerens bopæl.
Driver den pågældende skyldner egen erhvervsvirksomhed,  

 kan sådan henvendelse dog tillige ske på virksomhedens adresse.
 Stk. 4. Den, der foretager personlig henvendelse til skyldneren,  

 skal over for skyldneren straks legitimere sig ved et legitimationskort, som  

 udstedes af justitsministeren eller den, ministeren bemyndiger dertil.
 Stk. 5. For udstedelse af legitimationskort betales 300 kr.
Tilbagetagelse af løsøre § 13. Ved tilbagetagelse af løsøre skal autorisationsindehaveren  

 indhente skyldnerens skriftlige samtykke til tilbagetagelsen.
Skyldneren skal  

 senest samtidig med tilbagetagelsen have udleveret en kopi af det skriftlige  

 samtykke.
Behandlingen af inddrevne pengebeløb § 14. Inddrevne pengebeløb skal holdes adskilt fra  

 autorisationsindehaverens egne midler.
§ 15. Inddrevne pengebeløb skal straks indsættes på en konto i et  

 pengeinstitut, medmindre andet er aftalt med fordringshaveren.
Pengebeløb,  

 der er indsat på en konto i et pengeinstitut, skal uden ugrundet ophold  

 udbetales til fordringshaveren, medmindre andet er aftalt med denne.
 Stk. 2. Rente af indsatte pengebeløb tilfalder fordringshaveren,  

 jf. dog § 20, stk. 2.
§ 16. Autorisationsindehaveren skal til enhver tid kunne oplyse  

 fordringshaveren om størrelsen af pengebeløb, som er inddrevet for denne,  

 herunder om størrelsen af beløb, som er indsat på en konto i et  

 pengeinstitut.
Fordringshaveren skal på begæring have skriftlig oplysning  

 herom.
 Annoncering m.v.
 § 17. Autorisationsindehaveren må ikke ved bekendtgørelse,  

 skiltning, udsendelse af skrivelser, adresseangivelser i vejviser eller  

 telefonbog, opslag i forretningslokaler eller på nogen anden måde:
1) anvende betegnelser som »retshjælp«,  

 »retskonsulent«, »juridisk kontor« eller lignende  

 betegnelser, eller 2) give almenheden eller autorisationsindehaveren ubekendte personer  

 meddelelse om, at der i forbindelse med den pågældendes inkassovirksomhed  

 ydes juridisk rådgivning eller anden retshjælp.
Tavshedspligt § 18. Straffelovens § 152 b finder tilsvarende anvendelse på den,  

 der har fået autorisation efter denne lov, og straffelovens § 152 c finder  

 tilsvarende anvendelse på personale, der er godkendt efter reglerne i denne  

 lovs § 8.
Kapitel 5 Kompetenceregler og bemyndigelsesbestemmelser § 19. Autorisation til at udøve inkassovirksomhed samt godkendelse  

 af personale efter § 8 meddeles af justitsministeren eller den, ministeren  

 bemyndiger dertil.
 Stk. 2. Justitsministeren fastsætter bestemmelser om udformningen  

 og indholdet af ansøgninger om autorisation og godkendelse af personale.
§ 20. Det skal fastsættes som vilkår for en autorisation, at  

 autorisationsindehaveren på begæring dokumenterer, at den i § 4, stk. 2,  

 nævnte sikkerhedsstillelse er i kraft.
Der kan i autorisationen endvidere  

 fastsættes vilkår om inkassovirksomhedens udøvelse.
Stk. 2. Justitsministeren fastsætter nærmere regler om  

 behandlingen af inddrevne midler, herunder om førelse af kundekonti og  

 beregning af rente til fordringshavere.
Justitsministeren kan endvidere  

 fastsætte nærmere regler om regnskabsaflæggelse og revision m.v.
Kapitel 6 Tilbagekaldelse og bortfald af autorisation m.v.
§ 21. En autorisation samt en godkendelse af ansættelse kan  

 tilbagekaldes, hvis autorisationsindehaveren eller den ansatte gør sig  

 skyldig i grov eller gentagen overtrædelse af vilkår for autorisationen eller  

 af bestemmelser i loven eller forskrifter udstedt i medfør af loven.
Det  

 samme gælder, hvis der er særlig grund til at antage, at den pågældende ikke  

 vil udøve hvervet på forsvarlig måde, eller hvis betingelserne i § 5, stk. 1,  

 nr. 6, § 6, stk. 1, jf. § 5, stk. 1, nr. 6, § 6, stk. 3, jf. § 5, stk. 1, nr.  

 6, eller § 6, stk. 4, jf. § 5, stk. 1, nr. 6, for meddelelse af autorisation  

 eller betingelsen i § 8, stk. 2, nr. 2, for godkendelse ikke længere er  

 opfyldt.
Stk. 2. En autorisation kan endvidere tilbagekaldes, hvis  

 betingelserne i § 5, stk. 1, nr. 5, eller § 6, stk. 1, jf. § 5, stk. 1, nr.  

 5, for meddelelse af autorisation ikke længere er opfyldt.
Ved betydelig  

 offentlig gæld forstås i denne sammenhæng beløb i størrelsesordenen 100.000  

 kr. og derover.
En autorisation skal tilbagekaldes, såfremt  

 autorisationsindehaveren ikke opfylder det i § 20, stk. 1, 1. pkt., nævnte  

 vilkår om sikkerhedsstillelse.
 Stk 3. En tilbagekaldelse efter stk. 1 og 2 kan ske for et tidsrum  

 af 1 til 5 år eller indtil videre.
 § 22. En autorisation bortfalder, hvis autorisationsindehaveren  

 dør eller ophører med at opfylde en eller flere af betingelserne i § 5, stk.  

 1, nr. 1, 3 og 4, § 6, stk. 1, jf. § 5, stk. 1, nr. 1, 3 og 4, eller § 6,  

 stk. 3, jf. § 5, stk. 1, 3 og 4.
Stk. 2. Uanset stk. 1 kan en autorisationsindehavers dødsbo eller  

 ægtefælle, der sidder i uskiftet bo, en autorisationsindehaver, der har  

 anmeldt betalingsstandsning, autorisationsindehaverens konkursbo eller en  

 værge for en autorisationsindehaver, der er under værgemål efter  

 værgemålslovens § 5, under værgemål med fratagelse af den retlige handleevne,  

 jf. værgemålslovens § 6, eller under samværgemål efter værgemålslovens § 7,  

 fortsætte inkassovirksomheden uden autorisation med henblik på afvikling  

 eller afhændelse, såfremt fortsættelsen af inkassovirksomheden inden 4 uger  

 efter dødsfaldet, anmeldelse af betalingsstandsningen, konkursdekretets  

 afsigelse eller værgemålets iværksættelse, anmeldes til den myndighed, der  

 har meddelt autorisationen.
Myndigheden fastsætter en frist for afviklingen  

 m.v., som kun i særlige tilfælde kan forlænges ud over 6 måneder fra den  

 begivenhed, som medførte autorisationens bortfald.
 § 23. Dokumenter og legitimationskort vedrørende en autorisation  

 eller godkendelse, der tilbagekaldes, bortfalder eller ikke fornys, skal  

 inden 4 uger tilbageleveres til den myndighed, der har udstedt den pågældende  

 autorisation eller godkendelse, medmindre tilbagekaldelsen eller afgørelsen  

 om, at autorisationen ikke fornys, med opsættende virkning er indbragt for  

 domstolene.
Stk. 2. Den i stk. 1 nævnte frist regnes fra datoen for afgørelsen  

 om tilbagekaldelse eller om, at autorisationen ikke fornys, eller fra den  

 begivenhed, som har medført autorisationens bortfald.
Fortsættes  

 inkassovirksomhed i medfør af § 22, stk. 2, regnes fristen dog først fra  

 udløbet af den i § 22, stk. 2, 2. pkt., nævnte frist.
 § 24. En afgørelse om tilbagekaldelse i medfør af § 21, stk. 1 og  

 2, skal indeholde oplysning om adgangen til at begære domstolsprøvelse, jf.  

 §§ 25 og 26, og om fristen herfor.
§ 25. En tilbagekaldelse i medfør af § 21, stk. 1, kan af den,  

 afgørelsen vedrører, forlanges indbragt for domstolene.
Anmodning herom skal  

 fremsættes over for den myndighed, der har meddelt tilbagekaldelsen, inden 4  

 uger efter, at afgørelse om tilbagekaldelse er meddelt den pågældende.
Sagen  

 indbringes herefter af myndigheden for retten efter reglerne i  

 retsplejelovens kapitel 81 uden medvirken af domsmænd.
Stk. 2. Anmodning efter stk. 1 har opsættende virkning, men retten  

 kan ved kendelse bestemme, at den pågældende under sagens behandling ikke må  

 udøve virksomheden.
Hvis tilbagekaldelsen findes lovlig ved dommen, kan det i  

 denne bestemmes, at anke ikke har opsættende virkning.
§ 26. Den, hvis autorisation er tilbagekaldt i medfør af § 21,  

 stk. 2, kan forlange tilbagekaldelsen indbragt for domstolene.
Anmodning  

 herom skal fremsættes over for den myndighed, der har meddelt  

 tilbagekaldelsen, inden 4 uger efter, at afgørelsen er meddelt den  

 pågældende.
Sagen indbringes af myndigheden for retten i den borgerlige  

 retsplejes former.
Stk. 2. Anmodning efter stk. 1 har ikke opsættende virkning, men  

 retten kan ved kendelse bestemme, at den pågældende under sagens behandling  

 kan fortsætte inkassovirksomheden.
Ankes en dom, hvorved en tilbagekaldelse  

 ikke findes lovlig, kan den ret, der har afsagt dommen, eller den ret,  

 hvortil sagen er indbragt, bestemme, at den pågældende ikke må udøve  

 inkassovirksomhed under ankesagen.
§ 27. En tilbagekaldelse af en autorisation i medfør af § 21 kan  

 til enhver tid efter ansøgning ophæves.
Ansøgning herom kan dog ikke indgives  

 tidligere end 1 år efter, at ophævelse senest ved endelig afgørelse er  

 nægtet.
Ansøgeren kan forlange en nægtelse af ophævelse indbragt for  

 domstolene, såfremt der er forløbet mindst 2 år efter, at ophævelse senest er  

 nægtet ved dom. § 24, § 25, stk. 1, 2. og 3. pkt., og § 26, stk. 1, 2. og 3.  

 pkt., gælder tilsvarende.
Kapitel 7 Tilsyn § 28. Politiet har til enhver tid uden retskendelse mod behørig  

 legitimation adgang til lokaler, hvorfra autorisationsindehaveren driver  

 inkassovirksomhed, og de derværende forretningsoplysninger for at føre det  

 nødvendige tilsyn med autorisationsindehaverens virksomhed.
Kapitel 8 Straffe- og ikrafttrædelsesbestemmelser m.v.
 § 29. Medmindre højere straf er forskyldt efter anden lovgivning,  

 straffes med bøde eller hæfte den, der overtræder § 3, § 6, stk. 2, 1. pkt.,  

 § 6, stk. 3, 2. pkt., § 8, stk. 1, § 10, §§ 12-14, § 15, stk. 1, 1. pkt., §  

 16 eller § 23.
 Stk. 2. I forskrifter fastsat i medfør af § 20 kan der fastsættes  

 straf i form af bøde og hæfte for overtrædelse af forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
§ 30. Loven træder i kraft den 1. oktober 1997 og har virkning for  

 inkassovirksomhed, der udøves efter lovens ikrafttræden.
For den, som ved  

 lovens ikrafttræden udøver inkassovirksomhed, træder bestemmelserne i lovens  

 §§ 3 og 8 om autorisation og godkendelse først i kraft den 1. april 1998.
 Stk. 2. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. juni 1986 som  

 ændret ved lov nr. 453 af 30. juni 1993, foretages følgende ændringer:
1. I lovens titel udgår ordene: »inkasso- og« 2. § 1, stk. 1, nr. 2, ophæves.
 Stk. 3. I bogføringsloven, jf. lovbekendtgørelse nr. 60 af 19.  

 februar 1986 som senest ændret ved lov nr. 851 af 23. december 1993,  

 foretages følgende ændring:
 1. I § 1, stk. 1, litra C, ændres i nr. 37 »den  

 samlede ejendom.« til: »den samlede ejendom,», og der  

 indsættes som nr. 38: »38. inkassovirksomhed.«.
 § 31. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning.
 Lovforslaget har til formål at sikre, at den inddrivelse af fordringer på  

 andres vegne, der sker uden fogedretternes medvirken som led i privat  

 erhvervsvirksomhed, foregår på en rimelig og forsvarlig måde.
 Lovforslaget bygger på betænkning nr. 1321/1996 om inkassovirksomhed, som  

 er afgivet af en arbejdsgruppe med repræsentanter for Den Danske  

 Dommerforening, Dommerfuldmægtigforeningen, Advokatrådet,  

 Erhvervsministeriet, Dansk InkassoBrancheforening, Foreningen af Politimestre  

 i Danmark, Forbrugerrådet og Justitsministeriet.
Lovforslaget går ud på at indføre en særlig autorisationsordning for  

 inkassobureauer og visse andre virksomheder, som erhvervsmæssigt inddriver  

 fordringer for andre, eller som erhvervsmæssigt opkøber forfaldne fordringer  

 med henblik på inddrivelse på egne vegne.
Det foreslås endvidere, at de  

 pågældende virksomheders personale i visse tilfælde skal være godkendt.
Det  

 foreslås bl.a., at inkassobureauer m.v. skal stille en betryggende sikkerhed  

 for pengekrav, der måtte opstå som følge af udøvelsen af inkassovirksomhed.
Lovforslaget går endvidere ud på nærmere at regulere, hvordan  

 inkassovirksomheden skal udøves.
I den forbindelse foreslås det bl.a., at der  

 lovfæstes en retlig standard (»generalklausul«) om god inkassoskik,  

 og der foreslås regler om fremgangsmåden ved personlig henvendelse til  

 skyldnere m.v.
 Lovforslaget er udformet på grundlag af den nævnte betænkning og de  

 modtagne høringssvar.
2. Gældende regler om privat inkassovirksomhed 2.1. Der findes ikke en særlig lovgivning om privat inkassovirksomhed, men  

 udøvelsen heraf er i et vist omfang reguleret af de generelle regler i den  

 såkaldte vinkelskriverlov (lov om ydelse af juridisk bistand samt om inkasso-  

 og detektivvirksomhed m.v.) og markedsføringsloven.
Endvidere gælder de  

 almindelige regler i bl.a. skatte- og momslovgivningen, registerlovgivningen  

 og straffeloven.
En person kan efter § 3 i vinkelskriverloven frakendes retten til  

 at drive f.eks. inkassobureau, bl.a. når oplysninger om den pågældendes  

 økonomiske forhold eller borgerlige vandel, særligt i forretningsforhold  

 eller i økonomiske forhold, gør det betænkeligt, at denne driver eller  

 deltager i sådan virksomhed.
I betænkning nr. 1321/1996 (i det følgende kaldt  

 betænkningen) side 16-17, anfører arbejdsgruppen, at man er bekendt med to  

 sager, hvor en person er blevet frakendt retten til at drive  

 inkassovirksomhed i medfør af denne bestemmelse.
I begge tilfælde skete det  

 på grundlag af forholdsvis omfattende kriminalitet.
Tilsyn efter vinkelskriverloven udøves af politiet, der bl.a. kan kræve  

 oplysninger om virksomhedens drift samt stille nærmere krav vedrørende  

 virksomhedens bogføring af udgifter og indtægter.
Politiet har i  

 tilsynsøjemed adgang til virksomhedens forretningslokaler, forretningsbøger  

 og -papirer.
Markedsføringsloven gælder bl.a. for privat erhvervsvirksomhed,  

 herunder inkassovirksomhed.
Efter markedsføringslovens § 1, 2. pkt., må der i  

 virksomhed, som er omfattet af loven, ikke foretages handlinger, der strider  

 mod god markedsføringsskik.
 Forbrugerombudsmanden fører efter markedsføringsloven tilsyn med, at  

 lovens regler om god markedsføringsskik overholdes, og kan i den forbindelse  

 kræve alle nødvendige oplysninger, herunder til afgørelse af, om et forhold  

 falder ind under lovens bestemmelser.
Skønnes en erhvervsdrivende at handle i strid med god markedsføringsskik,  

 skal Forbrugerombudsmanden gennem forhandlinger søge at påvirke den  

 erhvervsdrivende til at overholde markedsføringslovens regler.
Tilsidesætter  

 den erhvervsdrivende et tilsagn, der er afgivet på grundlag af sådanne  

 forhandlinger med Forbrugerombudsmanden, kan Forbrugerombudsmanden meddele de  

 påbud, der nødvendige for at sikre, at tilsagnet bliver overholdt.
Har den  

 erhvervsdrivende ikke afgivet tilsagn over for Forbrugerombudsmanden, kan der  

 alene gives forbud og påbud ved dom.
Retssag herom kan anlægges af  

 Forbrugerombudsmanden eller andre, der har den fornødne retlige interesse.  

 Forbrugerombudsmanden kan dog i visse særlige tilfælde nedlægge et foreløbigt  

 forbud mod bestemte handlinger.
 Forbrugerombudsmanden har i sin praksis vedrørende markedsføringslovens §  

 1 bl.a. fastlagt nogle principper angående formen for erhvervsdrivendes  

 henvendelser til skyldnere, herunder anvendelsen af rykkerskrivelser m.v.  

 Denne praksis drejer sig primært om erhvervsdrivendes inddrivelse af egne  

 fordringer, men lignende principper skal iagttages af inkassobureauer m.v.,  

 jf. herved Forbrugerombudsmandens Årsberetning 1977-78, side 32.
 Forbrugerombudsmandens praksis efter markedsføringsloven er beskrevet  

 nærmere i betænkningen side 17-19.
Selskaber med begrænset ansvar, foreninger og fonde m.v. har i forbindelse  

 med udøvelse af inkassovirksomhed pligt til at føre forretningsbøger efter  

 reglerne i bogføringsloven.
Forretningsbøger skal bl.a. give så  

 fuldstændig oplysning om den bogføringspligtiges forretninger og  

 formueforhold, som hensynet til offentlige myndigheder og den  

 bogføringspligtiges kreditorer tilsiger.
Aktieselskaber, anpartsselskaber og  

 kommanditselskaber har endvidere pligt til at aflægge regnskab efter reglerne  

 i årsregnskabsloven.
 Dansk Inkassobrancheforening, der repræsenterer ca. en halv snes  

 inkassobureauer, har fastsat medlemsregler om god inkassoskik, herunder  

 regler vedrørende indgåelse af honoraraftaler m.v. med kunder, hvorledes  

 inkassobureauets medarbejdere må fremstå og optræde over for skyldnere, samt  

 om regnskabsføring m.v.
 Der henvises i øvrigt til betænkningen side 15-21.
 2.2. Advokaters virksomhed er undergivet særlig regulering.
 Advokaters virksomhed er navnlig reguleret i retsplejelovens §§  

 119-147f og i Det Danske Advokatsamfunds vedtægt, der skal godkendes af  

 justitsministeren, jf. retsplejelovens § 143, stk. 4.
 Advokater skal være beskikket hertil af justitsministeren, jf.  

 retsplejelovens § 119, stk. 1. Der stilles bl.a. krav om, at den pågældende  

 skal være jurist og i mindst 3 år have deltaget i praktisk juridisk  

 virksomhed.
 Beskikkelse kan bl.a. nægtes i tilfælde, hvor den pågældende er dømt for  

 strafbart forhold, der begrunder en nærliggende fare for misbrug af adgangen  

 til at udøve virksomhed som advokat eller gør den pågældende uværdig til den  

 tillid og agtelse, der må kræves til udøvelse af advokatvirksomhed.  

 Beskikkelse kan bl.a. også nægtes, hvis den pågældende i stilling eller  

 erhverv har udvist en sådan adfærd, at der er grund til at antage, at den  

 pågældende ikke vil udøve advokatvirksomhed forsvarligt, jf. nærmere  

 retsplejelovens § 121.
En advokat kan have en eller to autoriserede advokatfuldmægtige.  

 Autorisation meddeles af dommeren i den byretskreds, hvor advokaten har  

 kontor.
Autorisation kan nægtes under de betingelser, der er nævnt i  

 retsplejelovens § 121, jf. ovenfor.
Der stilles i retsplejeloven visse krav til udøvelsen af  

 advokatvirksomhed, jf. navnlig lovens § 126, hvorefter en advokat skal udvise  

 en adfærd, der stemmer med »god advokatskik«.
Advokaten skal  

 herunder udføre sit hverv grundigt, samvittighedsfuldt og i overensstemmelse  

 med, hvad berettigede hensyn til klientens tarv tilsiger, og sagerne skal  

 fremmes med den fornødne hurtighed.
 Efter retsplejelovens § 143 er alle advokater, hvis beskikkelse ikke er  

 deponeret eller frataget, medlem af Det Danske Advokatsamfund.  

 Advokatsamfundets bestyrelse, Advokatrådet, fører tilsyn med advokater og  

 advokatfuldmægtige og kan i givet fald indklage en advokat for Advokatnævnet.
 Har en advokat gjort sig skyldig i grov eller oftere gentagen overtrædelse  

 af sine pligter som advokat - herunder af reglerne om god advokatskik - og  

 giver de udviste forhold grund til at antage, at den pågældende ikke for  

 fremtiden vil udøve advokatvirksomhed på forsvarlig måde, kan Advokatnævnet  

 frakende advokaten retten til at udføre sager eller forretninger af nærmere  

 angivet karakter eller retten til at udøve advokatvirksomhed, jf.  

 retsplejelovens § 147 c, stk. 3. Advokatnævnet er en del af den offentlige  

 forvaltning.
 I medfør af Advokatsamfundets vedtægt har advokater bl.a. pligt til at  

 tegne ansvarsforsikring til dækning af det erstatningsansvar, den pågældende  

 som advokat måtte ifalde for formueskade påført tredjemand ved en simpelt  

 uagtsom handling eller undladelse, der skyldes advokaten eller advokatens  

 personale.
 Tegner eller opretholder advokaten ikke en sådan forsikring, skal den  

 pågældende i stedet betale beløb til en erstatningsfond, som har til formål  

 at yde erstatning for tab, som en advokats klient lider ved, at advokaten  

 eller dennes personale uretmæssigt har forbrugt betroede midler, samt for  

 tab, som lides ved en advokats eller dennes personales fejl, forsømmelse  

 eller andet ansvarspådragende forhold i forbindelse med advokatvirksomhed.
 For advokater gælder endvidere bl.a. særlige regler om behandling af  

 betroede midler, jf. nærmere betænkningen side 25f.
 Der henvises i øvrigt til betænkningen side 21-27.
 2.3. Pengeinstitutters virksomhed er undergivet særlig regulering  

 i bl.a. lov om banker og sparekasser.
 Efter lov om banker og sparekasser § 6, stk. 1, kræves der tilladelse til  

 udøvelse af pengeinstitutvirksomhed.
 Erhvervsministeren kan efter indstilling fra Finanstilsynet nægte at give  

 tilladelse, hvis et medlem af pengeinstituttets bestyrelse eller direktion må  

 skønnes ikke at have den fornødne erfaring til at udøve stillingen eller  

 hvervet, er dømt for strafbart forhold, der begrunder en nærliggende fare for  

 misbrug af stillingen eller hvervet, eller hvis den pågældende i stilling  

 eller erhverv har udvist en sådan adfærd, at der er grund til at antage, at  

 den pågældende ikke vil kunne varetage stillingen eller hvervet på forsvarlig  

 vis, jf. lov om banker og sparekasser § 6, stk. 6. Tilladelse kan desuden  

 nægtes, hvis nogen, som direkte eller indirekte ejer mindst 10 procent af  

 kapitalen eller stemmerettighederne eller en kapitalandel, der giver mulighed  

 for at udøve en betydelig indflydelse på forvaltningen af pengeinstituttet,  

 skønnes at ville modvirke en forsvarlig drift af pengeinstituttet, jf. § 6,  

 stk. 7.
Pengeinstitutvirksomhed skal bl.a. udøves i overensstemmelse med redelig  

 forretningsskik og god pengeinstitutpraksis, jf. lov om banker og sparekasser  

 § 1, stk. 6. Handler et pengeinstitut i strid hermed, kan Finanstilsynet, der  

 fører tilsyn efter loven, give pålæg om, at den pågældende handlemåde skal  

 ophøre.
Overtrædelse af et sådant påbud kan straffes, jf. lovens § 54, stk.  

 1, 2. pkt.
Finanstilsynet kan inddrage en tilladelse til at drive  

 pengeinstitutvirksomhed, bl.a. hvis pengeinstituttet gør sig skyldig i grov  

 eller gentagen overtrædelse af bestemmelser i lov om banker og sparekasser  

 eller af regler udstedt i medfør heraf.
Tilladelsen kan endvidere inddrages i  

 de tilfælde, som er nævnt i lovens § 6, stk. 6 og 7, jf. ovenfor.
 Der gælder særlige regler med henblik på sikring af kunders krav mod  

 pengeinstituttet, herunder reglerne i lov om en indskydergarantifond og  

 reglerne om solvenskrav m.v. i kapitel 5 i lov om banker og sparekasser.
 For filialer af pengeinstitutter fra andre EU-lande gælder særlige regler  

 om såkaldt hjemlandskontrol, jf. herved bl.a. lov om banker og sparekasser §  

 6 a.
 3. Baggrunden for lovforslaget.
 3.1. Privat, erhvervsmæssig inddrivelse af fordringer for andre foretages  

 hovedsagelig af inkassobureauer, selvstændige advokater, pengeinstitutter og  

 visse finansieringsselskaber m.v.
Pengeinstitutter driver i et vist omfang inkassovirksomhed vedrørende  

 bl.a. pantebreve i depot og udenlandske checks og veksler.
Endvidere driver  

 man ligesom visse finansieringsselskaber bl.a. inkassovirksomhed i  

 forbindelse med factoring og belåning af kontrakter m.v.
Der findes formentlig ca. 35-40 specialiserede private inkassobureauer,  

 jf. betænkningen side 12. Under halvdelen af disse er medlem af en  

 brancheorganisation.
Inkassobureauernes kunder er fortrinsvis  

 erhvervsdrivende.
Det fremgår af betænkningen, at disse inkassobureauers størrelse og  

 omsætning varierer betydeligt.
Nogle bureauer har således op til et halvt  

 hundrede ansatte, mens en række bureauer er enkeltmandsejede virksomheder  

 uden eller med ganske få ansatte og med en beskeden omsætning.
Mange  

 inkassobureauer har en forholdsvis kort levetid, og der er eksempler på, at  

 enkeltpersoner i nogle tilfælde over en kort årrække har været indehaver af  

 adskillige bureauer.
Det er ikke sædvanligt, at inkassobureauerne indsætter  

 de beløb, som inddrives, på en særskilt konto, og der er en del eksempler på,  

 at midler, som et inkassobureau har inddrevet, ikke er blevet udbetalt til  

 den pågældende kunde.
I forbindelse med professionel inkassovirksomhed er det almindeligt at  

 rette personlig henvendelse til skyldneren - typisk på dennes bopæl - som led  

 i bestræbelserne på at inddrive fordringen.
Arbejdsgruppen nævner, at der i  

 den forbindelse har været eksempler på »gorilla-inkasso«, og der  

 refereres oplysninger om, at der bl.a. er eksempler på, at personer er blevet  

 opsøgt af rockere i forbindelse med inkassovirksomhed m.v. og i den  

 forbindelse er blevet udsat for vold eller trusler om vold.
 Forbrugerombudsmanden modtager årligt et antal klager vedrørende  

 inkassobureauers overtrædelse af markedsføringslovens regler om god  

 markedsføringsskik, og arbejdsgruppen anfører, at der også kan være et stort  

 »mørketal«, fordi inkassovirksomhed ofte udøves over for personer,  

 der vil være tilbageholdende med at gøre lovmæssige rettigheder m.v.  

 gældende.
 Der henvises i øvrigt til betænkningen side 12-14.
 3.2. På den anførte baggrund har arbejdsgruppen fundet, at der er  

 behov for en særlig lovgivning om privat inkassovirksomhed, hvor et  

 hovedelement er en autorisationsordning for private inkassobureauer m.v.  

 Arbejdsgruppen peger i den forbindelse navnlig på den private  

 inkassovirksomheds karakter og de begrænsede kontrolmuligheder, som den  

 eksisterende lovgivning giver.
Arbejdsgruppen anfører således bl.a., at inkassovirksomhed - ligesom  

 f.eks. vagtvirksomhed - indtager en særlig stilling i forhold til andre  

 erhvervsgrene, fordi der udøves funktioner, som for skyldnere og andre  

 umiddelbart kan minde om eller forveksles med opgaver, der varetages af  

 offentlige myndigheder, her fogederne.
Samtidig indebærer inkassovirksomhed  

 en ganske særlig risiko for, at skyldnere kan føle sig udsat for et  

 utilbørligt pres, bl.a. i forbindelse med personlige henvendelser på bopælen  

 og i forbindelse med indgåelse af frivillige forlig.
I praksis sker det således ofte, at inkassobureauer m.v. på kreditors  

 vegne indgår et frivilligt forlig med skyldneren.
Et sådant forlig kan senere  

 danne grundlag for tvangsfuldbyrdelse efter reglerne i retsplejeloven, og  

 arbejdsgruppen anfører, at dette i sig selv taler for, at der bør stilles  

 visse krav om faglige kvalifikationer.
 Arbejdsgruppen anfører endvidere, at den omstændighed, at forholdsvis  

 mange inkassobureauer ophører eller går konkurs efter kort tid, rejser  

 særlige spørgsmål om behovet for sikring af kundernes krav på de midler, som  

 inddrives.
 Der henvises herom til betænkningen side 41-43.
 Justitsministeriet er enig i, at der bør gennemføres en særlig lovgivning  

 på dette område, og lovforslaget er i det væsentlige udformet i  

 overensstemmelse med arbejdsgruppens forslag.
 4. Lovforslagets hovedpunkter.
 4.1. Lovens anvendelsesområde.
 Det foreslås, at loven skal gælde for privat inkassovirksomhed forstået  

 som ethvert led i privat, erhvervsmæssig inddrivelse af fordringer for andre.
 Det foreslås således, at reglerne skal gælde, uanset om den  

 erhvervsdrivende forestår hele inddrivelsen eller kun et enkelt eller flere  

 led heri, f.eks. afsendelse af rykkerskrivelser.
Det foreslåede anvendelsesområde omfatter ikke offentlige myndigheders  

 inkassovirksomhed.
Der findes ikke at være behov for en lovregulering af  

 f.eks. de kommunale pantefogeders inddrivelse af hustrubidrag og  

 Hypotekbankens inddrivelse af krav for andre offentlige myndigheder.
Anvendelsesområdet omfatter heller ikke såkaldt egeninkasso, dvs.  

 inddrivelse af egne fordringer, bortset fra erhvervsmæssig inddrivelse af  

 fordringer, som er købt efter forfaldstid med henblik på inddrivelse på egne  

 vegne.
Baggrunden herfor er, at de foreslåede regler om autorisation m.v.,  

 jf. nedenfor under pkt. 4.2., i sagens natur ikke ville kunne finde  

 anvendelse på en erhvervsdrivendes inddrivelse af sine egne fordringer.
For  

 så vidt angår lovforslagets regler om udøvelse af inkassovirksomhed, jf.  

 nedenfor under pkt. 4.4., kan det bl.a. nævnes, at Forbrugerombudsmanden over  

 for arbejdsgruppen har oplyst, at det vil være nærliggende at fortolke  

 reglerne om god markedsføringsskik i markedsføringslovens § 1 i  

 overensstemmelse med en lovfæstet generalklausul om »god  

 inkassoskik«, jf. herved lovforslagets § 9. Visse fremgangsmåder vil  

 formentlig kunne være i strid med god markedsføringsskik, selv om  

 fremgangsmåden eventuelt ikke anses for at være i strid med »god  

 inkassoskik«, jf. betænkningen side 44, hvor arbejdsgruppens  

 overvejelser om spørgsmålet er refereret.
 Lovforslaget indeholder endvidere nogle undtagelser fra det nævnte  

 anvendelsesområde.
Det foreslås således, at reglerne om autorisation og godkendelse af  

 personale ikke skal gælde for inkassovirksomhed, der udøves som led i  

 selvstændig advokatvirksomhed eller af pengeinstitutter.
For disse gælder i  

 forvejen regler om offentligt tilsyn m.v., der bl.a. giver mulighed for at  

 stille visse kvalifikationskrav m.v. og for at inddrage tilladelsen til at  

 drive den pågældende form for virksomhed i tilfælde af bl.a. overtrædelse af  

 reglerne om god skik inden for branchen.
For såvel advokater som  

 pengeinstitutter gælder desuden særlige regler om sikring af økonomiske krav  

 fra klienter, kunder m.v., jf. ovenfor under pkt. 2.2. og 2.3.
 Det foreslås endvidere, at justitsministeren i givet fald kan bestemme, at  

 andre erhvervsdrivende, der er undergivet tilsvarende regler om tilsyn og  

 kontrol m.v., skal være undtaget fra kravet om autorisation og godkendelse af  

 visse ansatte.
Det foreslås endelig, at auktionslederes inddrivelse af auktionskøbesummen  

 undtages fra loven.
Denne virksomhed er reguleret ved lov om offentlig  

 auktion ved auktionsledere og kan i øvrigt ses som en nødvendig del af selve  

 auktionsvirksomheden.
Den nævnte lov indeholder bl.a. regler om beskikkelse  

 og om, at auktionsledere skal stille sikkerhed for eventuelle  

 erstatningskrav.
 Der henvises til lovforslagets §§ 1 og 2.
 4.2. Autorisation og godkendelse.
4.2.1. Arbejdsgruppen anfører, at en autorisationsordning bl.a. vil gøre  

 det muligt på forhånd at vurdere, om indehaveren af inkassobureauet kan udøve  

 virksomheden på forsvarlig måde.
Dette vil kunne medvirke til at mindske  

 antallet af inkassobureauer, som ophører efter kort tid til skade for kunder  

 og kreditorer, og det vil gøre det muligt på forhånd at sikre, at de  

 ansvarlige har de fornødne faglige kvalifikationer.
Det vil også være muligt  

 på forhånd at nægte bureauer m.v. at drive inkassovirksomhed, hvor det ikke  

 kan forventes, at inkassovirksomheden vil blive udøvet på en måde, som er  

 forsvarlig og i overensstemmelse med god skik.
Det vil også kunne have en  

 præventiv virkning, at en autorisation vil kunne tilbagekaldes i tilfælde af  

 uregelmæssigheder.
 Arbejdsgruppen anfører bl.a. også, at en autorisationsordning vil kunne  

 gøre det lettere at føre et løbende tilsyn med inkassobureauer m.v., fordi  

 der ikke vil være tvivl om, hvem der er ansvarlig for virksomheden.
 Der henvises til betænkningen side 45-46.
Justitsministeriet er enig i arbejdsgruppens synspunkter, og lovforslaget  

 er udformet i overensstemmelse hermed.
Det foreslås således, at privat  

 inkassovirksomhed (med de ovenfor under pkt. 4.1. nævnte undtagelser) alene  

 må udøves af den, der har autorisation hertil, hvad enten den pågældende er  

 en fysisk eller juridisk person.
 Det foreslås, at en autorisation til at udøve inkassovirksomhed bl.a. skal  

 være betinget af, at ansøgeren har de faglige kvalifikationer og det  

 økonomiske grundlag, som er fornødent for at kunne drive inkassovirksomhed på  

 en forsvarlig måde.
Det foreslås således, at autorisation bl.a. skal være betinget af, at  

 ansøgeren gør det antageligt, at den pågældende vil kunne udøve  

 inkassovirksomheden forsvarligt og i overensstemmelse med god skik inden for  

 branchen.
Det kan nævnes, at der gælder tilsvarende regler for  

 vagtvirksomheder, jf. lov om vagtvirksomhed.
Vagtvirksomheder udøver i lighed  

 med inkassobureauer m.v. en virksomhed, der på nogle punkter kan sidestilles  

 med funktioner, der ellers varetages af offentlige myndigheder.
 Er ansøgeren et selskab eller anden juridisk person, foreslås det, at de  

 personlige kvalifikationskrav m.v. skal være opfyldt af ledelsen, dvs.  

 eventuelle direktører og flertallet af bestyrelsesmedlemmerne.
Det foreslås, at autorisationer tidsbegrænses, således at der bl.a. bliver  

 mulighed for med mellemrum at prøve, om betingelserne for autorisation  

 fortsat er opfyldt.
Der foreslås endvidere regler om tilbagekaldelse og  

 bortfald af autorisationer.
 Der henvises til lovforslagets §§ 3-7 og 21-27.
4.2.2. Arbejdsgruppen anfører endvidere, at de ovenfor under pkt.  

 4.2.1. nævnte formål med en autorisationsordning kun kan opnås fuldt ud, hvis  

 der også stilles krav om godkendelse af den del af autorisationsindehaverens  

 personale, der deltager i udøvelsen af den egentlige inkassovirksomhed.
Den  

 daglige udøvelse af inkassovirksomhed, herunder kontakten til skyldnere,  

 forestås ofte af personalet.
Det er endvidere arbejdsgruppens opfattelse, at  

 en godkendelsesordning vil være nødvendig for at sikre, at  

 autorisationsordningen ikke kan omgås ved stråmandskonstruktioner.  

 Godkendelse bør bl.a. nægtes, hvis der er særlig grund til at antage, at den,  

 der ønskes ansat, ikke vil udøve sit hverv på forsvarlig måde.
 Der henvises til betænkningen side 46-47.
Justitsministeriet er i det væsentlige enig i arbejdsgruppens synspunkter,  

 men finder dog, at der ikke er fuldt tilstrækkeligt behov for at udstrække et  

 krav om godkendelse af inkassobureauers personale til at gælde andre ansatte  

 end dem, som eventuelt skal foretage personlige henvendelser til skyldnere.  

 Ved personlig henvendelse er der en særlig risiko for, at der udøves urimelig  

 pression mod skyldnere.
I øvrigt må det efter Justitsministeriets opfattelse  

 anses for tilstrækkeligt, at der stilles krav til inkassobureauets indehaver,  

 på hvis ansvar virksomheden udøves, og at det bl.a. ligger i ordningen, at  

 tilladelsen til at drive inkassovirksomhed vil kunne fratages den pågældende,  

 hvis virksomheden ikke længere kan forventes drevet forsvarligt.
 Lovforslaget er på den baggrund udformet således, at  

 autorisationsindehaveren skal sørge for, at ansatte ikke retter personlig  

 henvendelse til skyldnere, medmindre de forinden er godkendt hertil.  

 Administrationen af ordningen vil blive søgt tilrettelagt således, at  

 godkendelsesproceduren ikke lægger unødige hindringer i vejen for en normal  

 udskiftning af personale.
 Der henvises til lovforslagets § 8.
 4.2.3. Arbejdsgruppen foreslår ikke ændringer i retsplejelovens  

 generelle ordning, hvorefter advokater som udgangspunkt er eneberettigede til  

 at udføre retssager for andre, herunder inkassosager.
 Arbejdsgruppens overvejelser om dette spørgsmål er refereret i  

 betænkningen side 62-64.
Justitsministeriets »småsagsudvalg« har bl.a. til opgave at  

 overveje behovet og mulighederne for en ny ordning, hvor adgangen til retslig  

 behandling af visse mindre krav gøres enklere, hurtigere og billigere for  

 parterne, men således at grundlæggende retssikkerhedsgarantier opretholdes.
I  

 den forbindelse indgår bl.a. spørgsmål vedrørende advokatbistand til parterne  

 i udvalgets overvejelser.
 Småsagsudvalget forventes at afgive betænkning i foråret 1997.
 4.3. Sikkerhedsstillelse.
 Arbejdsgruppen overvejede bl.a., om en autorisation bør gøres betinget af,  

 at ansøgeren har stillet sikkerhed for et muligt økonomisk ansvar, der  

 pådrages som følge af inkassovirksomheden.
Arbejdsgruppen anfører bl.a., at da inkassobureauer inddriver midler, som  

 ikke tilhører bureauet, bør der være etableret en sikkerhed for kundernes  

 tilgodehavender, f.eks. hvis autorisationsindehaveren eller en ansat begår  

 underslæb i forhold til inddrevne midler.
Endvidere bør skyldnere og andre  

 have sikkerhed for erstatningskrav som følge af ansvarspådragende adfærd i  

 forbindelse med inkassovirksomheden, f.eks. krav i anledning af, at  

 autorisationsindehaveren eller dennes ansatte har disponeret uretmæssigt over  

 en løsøregenstand.
 Arbejdsgruppen peger på, at en sådan sikkerhed bl.a. kan etableres ved  

 forskellige former for garantiordninger eller ved  

 professionsansvarsforsikringer.
Arbejdsgruppen anfører på baggrund af de oplysninger, man har indhentet,  

 at det i dag er muligt for inkassobureauer at tegne almindelige  

 ansvarsforsikringer, som imidlertid bl.a. ikke vil dække tab som følge af, at  

 inkassobureauet har handlet groft uagtsomt eller forsætligt, og som i praksis  

 næppe heller vil kunne tegnes således, at forsikringen dækker tab som følge  

 af, at autorisationsindehaveren selv begår underslæb.
Ansvarsforsikringer må  

 således i givet fald suppleres med garantistillelser - f.eks. en  

 kautionsforsikring eller en bankgaranti - for fuldt ud at dække skyldnere  

 m.v. og inkassobureauets kunder ind.
Det fremgår af betænkningen, at det i  

 dag bl.a. er muligt for medlemmer af Dansk InkassoBrancheforening at tegne  

 kautionsforsikringer, som dækker alle pengekrav mod et inkassobureau,  

 herunder også krav i anledning af autorisationsindehaverens underslæb  

 vedrørende inddrevne midler.
Arbejdsgruppen har på den anførte baggrund fundet, at der er grundlag for  

 at stille krav om, at inkassobureauer stiller en betryggende sikkerhed for  

 pengekrav, der måtte opstå som følge af udøvelsen af inkassovirksomhed.  

 Arbejdsgruppen har imidlertid også fundet det væsentligt, at der ikke stilles  

 så strenge krav, at i øvrigt velfungerende mindre inkassobureauer m.v. i  

 praksis afskæres fra at udøve inkassovirksomhed, fordi præmien m.v. for  

 sikkerhedsstillelsen bliver for høj.
Sikkerhedsstillelsens størrelse vil  

 eventuelt kunne gøres afhængig af bureauets størrelse og inkassovirksomhedens  

 art og omfang.
 Arbejdsgruppens forslag går på denne baggrund ud på, at autorisation gøres  

 betinget af, at inkassobureauet har stillet sikkerhed for pengekrav, der  

 måtte opstå som følge af udøvelse af inkassovirksomhed, og at de nærmere krav  

 til sikkkerhedsstillelsens art og omfang fastsættes administrativt.
 Der henvises til betænkningen side 47-50.
 Justitsministeriet er enig i arbejdsgruppens synspunkter, og lovforslaget  

 er udformet i overensstemmelse hermed.
 Der henvises til lovforslagets § 4, stk. 2.
 4.4. Udøvelse af inkassovirksomhed.
Lovforslagets § 9 indeholder en grundlæggende bestemmelse om, at  

 inkassovirksomhed skal udøves i overensstemmelse med god inkassoskik.
I §§  

 10-13 foreslås visse supplerende regler om udøvelse af inkassovirksomhed i  

 forhold til skyldnere, og §§ 14-16 indeholder supplerende regler om  

 inkassobureauers pligter over for kreditorer (inkassobureauets kunder).  

 Lovforslagets §§ 17 og 18 indeholder særlige regler om annoncering m.v. og om  

 tavshedspligt for autorisationsindehaveren og personale, der er godkendt  

 efter reglen i lovforslagets § 8, jf. ovenfor under pkt. 4.2.
 4.4.1. God inkassoskik.
Arbejdsgruppen har i betænkningen foreslået, at der fastsættes en retlig  

 standard for god inkassoskik.
Arbejdsgruppen anfører, at lovfæstelsen af en  

 sådan retsstandard bl.a. vil kunne give nogle fordele i forbindelse med  

 administrationen af en autorisationsordning, navnlig fordi en sådan  

 bestemmelse vil kunne være en rettesnor ved løsningen af de mangeartede  

 situationer, der kan opstå i forbindelse med praktisk inkassovirksomhed.
En  

 retsstandard som »god inkassoskik« har bl.a. den fordel, at  

 indholdet kan ændres i takt med den almindelige udvikling i samfundet.
 Der henvises til betænkningen side 50-51.
Justitsministeriet er enig i arbejdsgruppens synspunkter, og lovforslaget  

 er udformet i overensstemmelse hermed.
Det foreslås således i § 9, at  

 inkassovirksomhed skal udøves i overensstemmelse med god inkassoskik, og det  

 præciseres, at det bl.a. er i strid med god inkassoskik at anvende metoder,  

 der udsætter personer eller virksomheder for urimelig pression, skade eller  

 ulempe.
 Det bemærkes, at lignende retlige standarder findes i anden lovgivning,  

 f.eks. »god advokatskik« i retsplejelovens § 126, »god  

 pengeinstitutpraksis« i lov om banker og sparekasser § 1, stk. 6, og  

 »god skik inden for branchen« i lov om vagtvirksomhed § 3.
§ 9 vil formentlig få størst praktisk betydning for inkassobureauets  

 optræden over for skyldnere, idet det bl.a. er i disse situationer, at der er  

 størst risiko for, at der påføres nogen urimelig pression, skade eller  

 ulempe.
Bestemmelsen indebærer imidlertid også visse pligter for bureauerne  

 over for deres kunder.
Ved vurderingen af, om en handling m.v. er i strid med god inkassoskik,  

 skal der i et vist omfang foretages en afvejning af hensynet til skyldneren  

 over for hensynet til inkassobureauets kunders interesse i en effektiv og  

 hurtig inddrivelse af deres berettigede krav.
Der henvises herom nærmere til  

 bemærkningerne til lovforslagets § 9.
I forbindelse med høringen over betænkningen har der været rejst spørgsmål  

 om adgangen til at kræve inkassoomkostninger betalt af skyldneren.  

 Arbejdsgruppen anfører herom bl.a., at den omstændighed, at en skyldner har  

 overskredet betalingsfristen for en fordring, ikke i sig selv medfører, at  

 skyldneren efter almindelige erstatningsretlige regler har pligt til at dække  

 enhver udgift, som kreditor eventuelt afholder til inddrivelse af fordringen,  

 herunder udgifter til inkassobureauer.
Det er således udgangspunktet, at  

 salær til inkassobureauer m.v. kun kan medtages som en del af  

 sagsomkostningerne under en retssag, hvis der er hjemmel hertil i aftalen  

 mellem skyldneren og kreditor.
I retspraksis anerkendes dog, at inkassosalær  

 til den pågældende advokat i et vist omfang medtages som en del af  

 sagsomkostningerne.
Det anføres i betænkningen, at der under arbejdsgruppens drøftelser er  

 rejst spørgsmål om, hvorvidt der også efter en eventuel gennemførelse af en  

 autorisationsordning vil være grundlag for en sådan forskel mellem advokater  

 og inkassobureauer m.v., men arbejdsgruppen bemærker, at det på grundlag af  

 de gældende regler vil være i strid med god inkassoskik, såfremt et  

 inkassobureau uden hjemmel i aftalen mellem skyldneren og kreditor kræver sit  

 salær m.v. betalt af skyldneren.
Arbejdsgruppen bemærker endvidere, at  

 spørgsmålet om kreditorers ret til at kræve diverse inddrivelsesomkostninger  

 betalt af skyldneren ikke bør reguleres i en lovgivning, der alene vedrører  

 den virksomhed, som udøves af inkassobureauer m.v.
 Der henvises til betænkningen side 57-58.
 Justitsministeriet kan i det væsentlige tilslutte sig arbejdsgruppens  

 synspunkter, men finder dog, at det på baggrund af den påpegede mulighed for,  

 at visse udgifter til et autoriseret inkassobureau eventuelt vil kunne  

 anerkendes som nødvendige og rimelige og medtages som en del af  

 sagsomkostningerne i forbindelse med en retssag, næppe i forbindelse med  

 lovforslaget bør fastslås, at det i alle tilfælde vil være i strid med god  

 inkassoskik at kræve visse salærudgifter m.v. betalt af skyldneren uden  

 hjemmel hertil i aftalen mellem skyldneren og kreditor.
 4.4.2. Indholdet af rykkerskrivelser m.v.
 Arbejdsgruppen anfører, at det bør være et centralt krav, at en skyldner  

 får reel mulighed for at bedømme det fremsatte krav, navnlig inden der f.eks.  

 indgås et frivilligt forlig, som efterfølgende kan danne grundlag for  

 tvangsfuldbyrdelse ved fogedretten.
Arbejdsgruppen har på den baggrund fundet, at der bør stilles krav om, at  

 krav om betaling som hovedregel først skal fremsættes skriftligt og indeholde  

 de oplysninger, som må anses for nødvendige, for at køberen kan bedømme, om  

 kravet er berettiget, og om det skyldige beløb er opgjort korrekt.
Dette  

 skriftlige påkrav skal endvidere angive en frist på 8 dage, inden for hvilken  

 skyldneren kan indfri fordringen uden at risikere, at inkassobureauet m.v.  

 foretager sig noget, som eventuelt vil kunne påføre skyldneren yderligere  

 udgifter - navnlig iværksætter retlige skridt mod skyldneren.
En sådan frist  

 vil give skyldneren mulighed for at betale eller fremsætte indsigelser og  

 dermed foregribe yderligere inkassoskridt.
 Der henvises til betænkningen side 52.
 Justitsministeriet er enig i arbejdsgruppens synspunkter, og lovforslaget  

 er udformet i overensstemmelse hermed, idet Justitsministeriet dog finder, at  

 den nævnte tidfrist i påkravsskrivelsen bør være (mindst) 10 dage.
 Der henvises til lovforslagets § 10.
4.4.3. Personlig henvendelse til skyldnere Arbejdsgruppen har endvidere overvejet, om det fortsat bør være tilladt  

 for inkassobureauer m.v. at rette personlig henvendelse til skyldnere på  

 disses bopæl eller andre steder, hvortil der ikke er almindelig adgang.  

 Baggrunden herfor er, at personlig henvendelse efter arbejdsgruppens  

 opfattelse indebærer en særlig risiko for urimelig pression, som  

 efterfølgende vil kunne være vanskelig at bevise, jf. ovenfor under pkt. 4.2.  

 Dette gælder især ved personlig henvendelse, der sker uden skyldnerens  

 forudgående samtykke hertil.
Arbejdsgruppen anfører, at et forbud mod personlig henvendelse, der sker  

 efter aftale, vil lægge unødvendige og uhensigtsmæssige hindringer i vejen  

 for en effektiv inddrivelse af fordringer, som trods rykkerskrivelser ikke  

 betales.
Inkassobureauet kan ved et besøg hos skyldneren få et bedre indtryk  

 af skyldnerens evne til at betale, og det vil ofte være en fordel for både  

 skyldneren og kreditor, at man efter forudgående aftale sætter sig sammen og  

 f.eks. prøver at fastsætte en realistisk afdragsordning.
 Der henvises til betænkningen side 52.
 Justitsministeriet er enig i disse synspunkter, og lovforslaget indeholder  

 således ikke regler om begrænsninger i adgangen til efter forudgående aftale  

 med skyldneren at aflægge besøg på bopælen m.v.
 Med hensyn til spørgsmålet om adgangen til at rette personlig henvendelse  

 til skyldnere uden forudgående aftale herom, var der forskellige opfattelser  

 i arbejdsgruppen.
Et mindretal (Forbrugerrådets repræsentant) fandt, at der bør gælde et  

 absolut forbud mod uanmodet personlig henvendelse, idet sådanne henvendelser  

 ofte vil blive opfattet som en pression, der i værste fald er utilbørlig og  

 unødigt krænkende.
Mindretallet fandt, at forbrugeren befinder sig i en helt  

 umulig bevismæssig situation, hvis der efterfølgende bliver spørgsmål om,  

 hvorvidt inkassobureauet m.v. »gik over stregen«.
Flertallet (arbejdsgruppens 7 øvrige medlemmer) fandt, at der må lægges  

 vægt på, at det af hensyn til en effektiv og ikke uforholdsmæssigt bekostelig  

 inddrivelse må anses for væsentligt, at inkassobureauer fortsat har visse  

 muligheder for at rette uanmodet henvendelse til skyldnere, når  

 rykkerskrivelser viser sig nytteløse.
Det må også forventes, at den  

 foreslåede autorisationsordning og godkendelsesordning for ansatte yderligere  

 vil medvirke til at sikre, at henvendelser på bopælen m.v. ikke foregår på en  

 måde, der lægger et utilbørligt pres på skyldnere.
 Flertallet fandt på den baggrund, at der ikke bør indføres et totalt  

 forbud mod uanmodet personlig henvendelse, men at der derimod bør gennemføres  

 nogle nærmere regler om fremgangsmåden ved uanmodet henvendelse.  

 Hovedelementerne i flertallet forslag er krav om, at uanmodet personlig  

 henvendelse skal varsles skriftligt efter nærmere retningslinjer, at  

 skyldneren skal kunne frabede sig sådan henvendelse, at sådan henvendelse kun  

 må finde sted på personlige skyldneres bopæl - ikke f.eks. deres arbejdsplads  

 - samt at uanmodet personlig henvendelse kun må finde sted på hverdage  

 (undtagen lørdage samt juleaftensdag, nytårsaftensdag og grundlovsdag) mellem  

 kl. 08.00 og 21.00.
 Der henvises til betænkningen side 52-54.
I forbindelse med høringen over betænkningen er der fra flere sider taget  

 afstand fra tanken om helt at forbyde uanmodet personlig henvendelse.
Det er  

 endvidere blevet anført, at arbejdsgruppens flertals forslag om, at enhver  

 uanmodet personlig henvendelse skal varsles på forhånd, generelt vil gøre det  

 vanskeligt for inkassobureauer at tilbyde en inddrivelse, som er  

 tilstrækkeligt effektivt, bl.a. fordi visse skyldnere konsekvent undlader at  

 reagere på skriftlige henvendelser eller ofte skifter adresse.
 Justitsministeriet finder ikke, at der er grundlag for at foreslå et  

 totalt forbud mod uanmodet personlig henvendelse til skyldnere, navnlig ikke  

 i forbindelse med gennemførelsen af en autorisations- og godkendelsesordning,  

 hvor der bl.a. stilles kvalifikationskrav m.v. til de personer, der skal  

 drive inkassovirksomheden og foretage personlige henvendelser.
Justitsministeriet er enig med arbejdsgruppens flertal i, at der derimod  

 bør fastsættes nærmere regler for fremgangsmåden ved uanmodet personlig  

 henvendelse.
Justitsministeriet finder imidlertid ikke, at skyldnere generelt  

 bør kunne frabede sig uanmodede henvendelser, idet bemærkes, at det  

 naturligvis er strafbart, såfremt den, der møder for inkassobureauet,  

 tiltvinger sig adgang til skyldnerens bolig m.v.
Justitsministeriet finder  

 endvidere ikke, at der er fuldt tilstrækkeligt behov for at stille krav om,  

 at enhver uanmodet personlig henvendelse skal være varslet på forhånd med  

 angivelse af, hvornår henvendelsen vil finde sted.
Det følger allerede af bestemmelsen i lovforslagets § 10, at uanmodet  

 personlig henvendelse først kan finde sted, når der er sendt et skriftligt  

 påkrav til skyldneren og den deri angivne frist på 10 dage er udløbet.
På den  

 baggrund vil det efter Justitsministeriets opfattelse medføre en  

 tilstrækkelig beskyttelse af skyldnerne, såfremt der herudover stilles krav  

 om, at inkassobureauet inden den første uanmodede henvendelse til  

 skyldneren skal sende et skriftligt varsel med angivelse af sted og  

 omtrentligt tidspunkt for henvendelsen.
Træffes skyldneren ikke ved denne  

 henvendelse, bør inkassobureauet herefter have mulighed for at rette fornyede  

 henvendelser uden at varsle dette på forhånd, dog kun hvis skyldneren i det  

 skriftlige varsel er gjort tydeligt opmærksom herpå.
 Der henvises til lovforslagets § 12.
4.4.4. Tilbagetagelse af løsøregenstande Adgangen til at inddrive fysiske genstande er generelt begrænset ved  

 kreditaftalelovens bestemmelser om tilbagetagelse af genstande, herunder  

 genstande solgt med ejendomsforbehold.
Efter denne lovs § 36, stk. 2, kan der  

 ikke ske tilbagetagelse af genstande, som er solgt med ejendomsforbehold, når  

 den pågældende genstand efter retsplejelovens § 509, stk. 1, eller § 515,  

 stk. 2, ville være undtaget fra udlæg.
Retsplejelovens § 509 drejer sig om  

 løsøre, der er nødvendigt til opretholdelse af et beskedent hjem for  

 skyldneren og dennes husstand, og § 515, stk. 2, vedrører hjælpemidler, der  

 er nødvendige for den pågældende på grund af sygdom m.v.
 Tilbagetagelse af fysiske genstande kan endvidere ikke ske uden  

 skyldnerens samtykke.
Arbejdsgruppen anfører, at det bl.a vil kunne få konsekvenser for  

 autorisationen til at udøve inkassovirksomhed, hvis et inkassobureau f.eks.  

 tilsidesætter de nævnte bestemmelser i kreditaftaleloven.
Arbejdsgruppen har  

 imidlertid fundet, at der med henblik på yderligere at forebygge, at  

 tilbagetagelse sker på en utilbørlig måde, bør stilles krav om, at skyldneren  

 skal have givet skriftligt samtykke til tilbagetagelsen, og at  

 skyldneren skal have en kopi af det skriftlige samtykke.
 Der henvises til betænkningen side 56-57.
 Justitsministeriet er enig i arbejdsgruppens synspunkter, og lovforslaget  

 er udformet i overensstemmelse hermed.
 Der henvises til lovforslagets § 13.
4.4.5. Behandlingen af inddrevne midler Med henblik på at øge kundernes sikkerhed i forbindelse med  

 inkassobureauernes inddrivelse af pengebeløb m.v. foreslås det, at de midler,  

 som inkassobureauet m.v. inddriver for kunden, og som ikke straks udleveres  

 til denne, skal holdes adskilt fra inkassobureauets øvrige midler.
Ved en  

 sådan »individualisering« af de inddrevne beløb m.v. beskyttes  

 kunden mod inkassobureauets kreditorer.
Der foreslås herudover visse grundlæggende regler om inkassobureauers  

 behandling af inddrevne midler, bl.a. om, at inddrevne beløb hurtigst muligt  

 skal videregives til kunden, hvis ikke andet er aftalt, og at rente af  

 inddrevne beløb som hovedregel skal tilfalde kunden.
Det foreslås, at  

 yderligere regler herom skal fastsættes administrativt.
Disse regler vil  

 blive udformet med udgangspunkt i de regler, som gælder for advokaters  

 førelse af klientkonti, jf. herved Det Danske Advokatsamfunds vedtægt om  

 advokaters pligter med hensyn til behandling af betroede midler.
Disse regler  

 indeholder bl.a. bestemmelser om, at rente af mindre beløb og rente af beløb,  

 der udbetales til fordringshaveren inden 14 dage, ikke tilfalder  

 fordringshaveren.
 Det foreslås endvidere, at bogføringsloven ændres, således at pligten til  

 at føre ordentlige og omhyggelige forretningsbøger også gælder for  

 inkassobureauer, der ikke drives i selskabsform.
 Det foreslås endelig, at der administrativt skal kunne fastsættes nærmere  

 regler om inkassobureauers regnskabsaflæggelse og om revision af regnskaber.
 Der henvises til betænkningen side 58-59 og til lovforslagets §§ 14-16,  

 20, stk. 2, og 30, stk. 3.
5. Høring Betænkning nr. 1321/1996 om inkassovirksomhed har været til høring hos  

 følgende organisationer m.v.:
 Præsidenterne for Østre Landsret og Vestre Landsret, Præsidenten for Sø-  

 og Handelsretten i København, Præsidenten for Københavns Byret, præsidenterne  

 for retterne i Århus, Odense, Ålborg og Roskilde, Den Danske Dommerforening,  

 Dommerfuldmægtigforeningen, Rigsadvokaten, Dansk Politiforbund, Foreningen af  

 Politimestre i Danmark, Politifuldmægtigforeningen, Rigspolitichefen,  

 Amtsrådsforeningen, Københavns Kommune, Frederiksberg Kommune, Kommunernes  

 Landsforening, Det Danske Handelskammer, HK-Landsklubben, PDT,  

 Entreprenørforeningen, Nævnet for Etnisk Ligestilling, Landsforeningen af  

 Erhvervsinteresser, Butikshandelens Fællesråd, Dansk Organisation af  

 Detailhandelskæder, Dansk InkassoBrancheforening, Inkassobranchens Fællesråd,  

 Dansk Industri, Dansk Detail Kreditråd, Dansk Handel og Service,  

 Håndværksrådet, Forbrugerrådet, Realkreditrådet, Liberale Erhvervs Råd,  

 Arbejderbevægelsens Erhvervsråd, Finansrådet, Advokatrådet, Konkurrencerådet,  

 Danske Finansieringsselskabers Forening, Assurandør-Societetet, og  

 Landsforeningen Loyal Handel.
6. Økonomiske og administrative konsekvenser Lovforslaget skønnes at ville medføre en vis byrde for politiet, som vil  

 få til opgave at behandle ansøgninger om autorisation og godkendelse.
Dette  

 merarbejde skønnes at få et meget begrænset omfang, og vil kunne afholdes  

 inden for de gældende bevillingsmæssige rammer.
 For så vidt angår de erhvervsøkonomiske konsekvenser, vil forslaget som  

 følge af de foreslåede betalingsordninger medføre en årlig udgift for  

 inkassobranchen på ca. 100.000 kr.
Lovforslaget indeholder ikke miljømæssige eller EU-retlige aspekter.
Der  

 er ved udformningen af lovforslaget taget hensyn til Kommissionens  

 henstilling af 12. maj 1995 om betalingsfrister i handelsforhold, hvori det  

 bl.a. anbefales, at medlemsstaterne tager skridt til at sikre, at  

 fordringshavere har adgang til en hurtig, effektiv og billig inddrivelse af  

 forfaldne fordringer.
Bemærkninger til lovforslagets enkelte bestemmelser Til § 1 Lovens anvendelsesområde fastlægges i lovforslagets §§ 1 og 2.
Efter stk. 1 gælder loven - med de undtagelser, som følger af stk.  

 2 og 3 - for udøvelse af inkassovirksomhed. »Inkassovirksomhed«  

 defineres i § 2. Enhver fysisk eller juridisk person, der udøver  

 inkassovirksomhed, vil være omfattet af loven.
Det gælder, uanset om der  

 inddrives fordringer for privatpersoner, private erhvervsvirksomheder eller  

 offentlige myndigheder.
Det foreslås i stk. 2 , at kun de »materielle« regler om  

 god inkassoskik og adfærd over for skyldnere i lovforslagets §§ 9-11, § 12,  

 stk. 1-3 og § 13 (samt sanktionsbestemmelsen i § 29) skal gælde for  

 inkassovirksomhed, som udøves af selvstændige advokater, herunder  

 advokatselskaber m.v., og af pengeinstitutter.
Undtagelsesbestemmelsen gælder  

 ikke for advokater, der udfører inkassovirksomhed som ansat i andre  

 erhvervsvirksomheder, foreninger m.v.
 Ved pengeinstitut forstås banker, sparekasser og andelskasser, jf. herved  

 lov om banker og sparekasser § 1.
Efter stk. 3 er offentlige myndigheders inddrivelse af fordringer  

 undtaget fra loven.
Det gælder således f.eks. kommunernes inddrivelse af  

 hustrubidrag og Hypotekbankens inddrivelse af fordringer for andre offentlige  

 myndigheder.
Endvidere foreslås det at undtage beskikkede auktionslederes inddrivelse  

 af købesum og auktionsomkostninger hos auktionskøbere.
Antager en  

 auktionsleder et inkassobureau til at inddrive auktionskøbesummen, vil  

 inkassobureauets inddrivelse være omfattet af loven.
 Der henvises i øvrigt til de almindelige bemærkninger pkt. 4.1.
 Bestemmelsen svarer med redaktionelle ændringer til § 1 i arbejdsgruppens  

 lovudkast, idet dog også inkassovirksomhed, der udøves af pengeinstitutter,  

 foreslås undtaget fra bestemmelserne om autorisation m.v.
Til § 2 Bestemmelsen definerer »inkassovirksomhed«.
 Efter bestemmelsens 1. led forstås herved erhvervsmæssig  

 inddrivelse af fordringer for andre.
For at inddrivelse kan anses for erhvervsmæssig må der bl.a. være  

 tale om, at den normalt udøves mod vederlag, f.eks. i form af tjenesteydelser  

 o.lign., eller økonomisk bidrag i en eller anden form, herunder ved  

 kontingenter, medlemsbidrag m.v.
Det forudsættes således, at såfremt f.eks.  

 en interesseorganisation inddriver fordringer for sine medlemmer, vil  

 inddrivelsen være omfattet af loven, uanset at organisationen ikke beregner  

 sig andet vederlag herfor end (en del af) det almindelige medlemsbidrag.
Inddrivelse af fordringer behøver ikke at være den pågældendes  

 hovederhverv, men virksomheden må dog normalt have et vist, ikke ubetydeligt  

 omfang og foregå med en vis regelmæssighed for at kunne anses for  

 erhvervsmæssig.
Et vist forretningsmæssigt tilsnit, f.eks. udformning af  

 nærmere procedurer for inddrivelsen, herunder anvendelse af  

 standardrykkerskrivelser, vil også tale for, at inddrivelsen må anses for  

 erhvervsmæssig.
Inddrivelse, der må betegnes som lejlighedsvis og tilfældig, vil således  

 ikke være omfattet af loven.
Som eksempel på sådan inddrivelse kan nævnes  

 tilfælde, hvor en person eller virksomhed, der har krav på erstatning som  

 følge af en skadevoldende handling, ved forfølgelse af sit eget krav medtager  

 andre skadelidtes krav, som er opstået i forbindelse med samme skadevoldende  

 handling.
Privatskiftende arvingers inddrivelse af afdødes fordringer vil  

 heller ikke være omfattet.
Inkassovirksomhed omfatter efter bestemmelsen erhvervsmæssig  

inddrivelse af fordringer.
Bistand til vurdering af et pengekravs  

 eksistens og omfang er således ikke i sig selv omfattet af loven.
Efter bestemmelsen omfatter loven ethvert led i forbindelse med  

 erhvervsmæssig inddrivelse af fordringer.
Det er således uden betydning, om  

 et inkassobureau, der udsender rykkerskrivelser o.lign., også f.eks. forestår  

 personlige henvendelser til skyldneren.
Hvis f.eks. et kreditoplysningsbureau  

 på vegne af dets abonnenter regelmæssigt udsender forslag til frivillige  

 forlig til skyldnerne, må dette - selv om bureauet ikke i øvrigt beskæftiger  

 sig med inddrivelse og ikke modtager beløb på abonnenternes vegne - anses for  

 at være et led i erhvervsmæssig inddrivelse af fordringer.
Det foreslås, at loven alene skal omfatte inddrivelse for andre .  

 Hermed er erhvervsvirksomheders inddrivelse af egne fordringer (egeninkasso)  

 ikke omfattet, medmindre der er tale om erhvervsmæssigt opkøb af forfaldne  

 fordringer, jf. herom nedenfor.
Afgørende for, om der er tale om inddrivelse  

 for andre eller egeninkasso er, om inkassobureauet m.v. og kunden er  

 forskellige juridiske enheder.
Har et selskab f.eks. en inkassoafdeling, der  

 forestår inddrivelsen af selskabets fordringer, er der tale om egeninkasso.  

 Foretages inddrivelsen derimod af en selvstændig juridisk enhed inden for en  

 koncern, er der ikke tale om egeninkasso, selv om der eventuelt kun inddrives  

 fordringer for de koncernforbundne selskaber.
Efter bestemmelsens 2. led omfatter loven også inddrivelse af  

 fordringer, som er købt efter forfaldstid med henblik på erhvervsmæssig  

 inddrivelse på egne vegne.
Inddrivelsen skal være tænkt som en  

 indtjeningskilde for virksomheden.
Ved bedømmelsen heraf kan der lægges vægt  

 på, om pengekravene kursfastsættes i forbindelse med erhvervelsen, evt. som  

 led i en bedømmelse af kravenes beskaffenhed. »Erhvervsmæssig« skal  

 i øvrigt forstås på samme måde som nævnt ovenfor.
Der behøver således ikke at  

 være tale om den pågældendes hovederhverv, men virksomheden skal dog have et  

 vist omfang og en vis regelmæssighed for at kunne anses for erhvervsmæssig.  

 Loven vil således f.eks. ikke gælde i tilfælde, hvor en erhvervsvirksomhed i  

 et enkeltstående tilfælde accepterer en forfalden fordring på tredjemand som  

 betaling.
 Der henvises i øvrigt til de almindelige bemærkninger, pkt. 4.1.
 Bestemmelsen svarer til § 2 i arbejdsgruppens lovudkast.
Til § 3 Stk. 1 indeholder lovforslagets centrale bestemmelse om, at udøvelse af  

 inkassovirksomhed kræver autorisation.
Autorisation skal indhentes, inden  

 inkassovirksomhed påbegyndes.
 Autorisationskravet gælder for den, som enten selv udøver eller på hvis  

 vegne, der udøves inkassovirksomhed.
 Den, der udøver inkassovirksomhed uden fornøden autorisation, kan  

 straffes, jf. lovforslagets § 29, stk. 1.
 Der henvises i øvrigt til de almindelige bemærkninger pkt. 4.2.
 Bestemmelsen svarer til § 3 i arbejdsgruppens lovudkast.
Til § 4 Bestemmelsen indeholder visse generelle betingelser for, at der kan  

 meddeles autorisation til udøvelse af inkassovirksomhed.
Disse betingelser  

 skal være opfyldt, uanset om virksomheden drives som enkeltmandsvirksomhed  

 eller i selskabsform m.v.
I §§ 5 og 6 fastsættes visse yderligere krav, som  

 skal være opfyldt, når ansøgeren er henholdsvis en fysisk person (§ 5) eller  

 en juridisk person (§ 6).
 Det foreslås i stk. 1 , at ansøgeren skal gøre det antageligt, at  

 virksomheden vil blive drevet forsvarligt og i overensstemmelse med god  

 inkassoskik, jf. herved lovforslagets § 9.
 Er ansøgeren en juridisk person som nævnt i lovforslagets § 6, stk. 1,  

 skal betingelserne som udgangspunkt være opfyldt af direktøren og  

 bestyrelsesmedlemmerne, i nogle tilfælde dog eventuelt af en bestyrer, jf. §  

 6, stk. 3.
Bestemmelsen tager navnlig sigte på handlinger, der ikke har medført  

 strafferetlig tiltale.
Det kan f.eks. være oplyst, at ansøgeren er blevet  

 afskediget fra en stilling på grund af uredelighed, der ikke har medført en  

 straffesag, eller at den pågældende i anden virksomhed groft har tilsidesat  

 hensynet til kunder m.v.
 De foreliggende oplysninger om og fra ansøgeren om bl.a. økonomiske  

 forhold skal kunne begrunde en antagelse om, at den pågældende vil kunne være  

 ansvarlig for udøvelsen af inkassovirksomhed på en sådan måde, at  

 inkassovirksomheden med hensyn til kvalitet og effektivitet kan leve op til  

 normerne for god og kompetent virksomhed inden for branchen.
 Har ansøgeren oparbejdet forfalden gæld til det offentlige i forbindelse  

 med erhvervsudøvelse, vil dette efter omstændighederne kunne tale for, at  

 autorisation nægtes, uanset inden for hvilket erhverv, gælden er opstået.
Det må kræves, at det er gjort antageligt, at ansøgeren har de fornødne  

 faglige kvalifikationer, navnlig med hensyn til den pågældendes  

 forudsætninger for at kunne bedømme et kravs retmæssighed.
Der vil i den  

 forbindelse bl.a. kunne lægges vægt på den pågældendes praktiske erfaring med  

 inkassovirksomhed, opnået f.eks. gennem ansættelse i et inkassobureau m.v.  

 eller hos en advokat eller pengeinstitut eller gennem arbejde som f.eks.  

 kommunal pantefoged.
Det forudsættes, at i hvert fald oplysninger om overtrædelse af moms- og  

 skattelovgivningen indhentes som led i en fast procedure.
Giver ansøgeren  

 ikke samtykke til, at disse oplysninger indhentes, vil det ikke kunne  

 bedømmes, om betingelserne for meddelelse af autorisation er opfyldt, og  

 autorisation må i så fald nægtes.
Det gælder dog ikke, hvis spørgsmålet om  

 lovligheden af en omstridt fremgangsmåde er indbragt for domstolene, f.eks.  

 en afgørelse truffet af skattemyndighederne om overtrædelse af moms- eller  

 skattelovgivningen.
Behandlingen af en ansøgning bør i så fald efter  

 omstændighederne stilles i bero.
Det vil kunne indgå i vurderingen, om ansøgeren kan forventes at være den  

 reelt ansvarlige for inkassobureauet m.v.
En ansøger, som må antages at være  

 »stråmand« for en anden person, der reelt vil være den bestemmende  

 i virksomheden, og som ikke opfylder betingelserne for at opnå autorisation,  

 vil ikke kunne meddeles autorisation.
 Det foreslås i stk. 2 , at meddelelse af autorisation endvidere  

 skal være betinget af, at ansøgeren har stillet betryggende sikkerhed for  

 pengekrav af enhver art, som kunder, skyldnere eller andre måtte få mod  

 bureauet i forbindelse med inkassovirksomheden.
Det foreslås, at nærmere regler om sikkerhedsstillelsens art og omfang  

 skal fastsættes af justitsministeren.
Sikkerheden bør i det enkelte tilfælde  

 dække den normale risiko for tab i forhold til et inkassobureau af den  

 pågældende størrelse.
Inkassobureauets størrelse bør vurderes i forhold til  

 det samlede beløb, som bureauet normalt vil have til inkasso.
Det vil  

 endvidere blive fastsat i de administative bestemmelser, at en stillet  

 sikkerhed kan kræves forhøjet i løbet af autorisationsperioden, hvis dette  

 viser sig nødvendigt.
 Det vil endvidere blive fastsat, at sikkerhedsstillelsen skal ske på  

 sådanne vilkår, at der er mulighed for at gøre krav gældende direkte over for  

 forsikringsselskabet, garantistilleren m.v.
 Den krævede sikkerhed skal være stillet, inden autorisation kan meddeles.  

 Administrationen af ordningen vil blive tilrettelagt således, at den  

 autorisationsudstedende myndighed til brug for ansøgerens eventuelle  

 drøftelser med forsikringsselskab, pengeinstitut m.v. kan udfærdige en  

 meddelelse om, hvorvidt ansøgeren opfylder lovens øvrige betingelser for at  

 opnå autorisation.
 Der henvises i øvrigt til de almindelige bemærkninger pkt. 4.2. og 4.3.
 Bestemmelsen svarer til § 4 i arbejdsgruppens lovudkast.
Til § 5 Den foreslåede bestemmelse angiver betingelserne for autorisation i  

 tilfælde, hvor ansøgeren er en fysisk person, herunder et interessentskab af  

 fysiske personer.
 Med hensyn til betingelserne efter § 4 henvises til bemærkningerne til  

 denne bestemmelse.
 Kravene i stk. 1 svarer til de krav, der sædvanligvis stilles i anden  

 lovgivning vedrørende virksomhed, hvortil der kræves offentlig autorisation,  

 beskikkelse, bevilling, godkendelse eller lignende.
Ansøgeren må efter stk. 1, nr. 5, ikke have betydelig gæld til det  

 offentlige, dvs. på ca. 50.000 kr. eller mere.
Tilsvarende bestemmelser er i  

 de senere år blevet indsat i en lang række love om autorisation m.v.
Det er  

 navnlig gæld i form af skatterestancer og manglende momsbetaling, der vil  

 kunne begrunde, at autorisation ikke meddeles.
Det er en forudsætning for at  

 nægte autorisation efter denne bestemmelse, at gælden er opstået i  

 forbindelse med inkassovirksomhed.
Nægtes autorisation eller fornyelse af en  

 autorisation af denne grund, forhindrer dette ikke ansøgeren i at arbejde  

 inden for erhvervet, blot det sker for en autorisationsindehaver.  

 Bestemmelsen tilsigter at ramme manglende betalingsvilje, og en person har  

 derfor mulighed for at undgå et afslag på sin ansøgning ved at indgå en  

 afdragsaftale med de myndigheder, der har et økonomisk krav mod vedkommende.
Efter stk. 1, nr. 6, må ansøgeren endvidere ikke være dømt for strafbart  

 forhold, der begrunder en nærliggende fare for misbrug af adgangen til at  

 udøve inkassovirksomhed, jf. straffelovens § 78, stk. 2. Hvorvidt det  

 pågældende strafbare forhold begrunder en nærliggende fare for misbrug af  

 adgangen til at udøve inkassovirksomhed, afhænger først og fremmest af, om  

 det begåede forhold viser en særlig risiko for, at den pågældende ikke vil  

 overholde reglerne om udøvelse af inkassovirksomhed.
Der må bl.a. tages  

 hensyn til de omstændigheder, hvorunder forholdet blev begået, forbrydelsens  

 grovhed og udførelsesmåde, den pågældendes personlige forhold på  

 gerningstidspunktet og nu, om der er tale om førstegangskriminalitet, og til,  

 hvor lang tid, der er gået siden den pågældende lovovertrædelse.
Personer,  

 der er dømt for volds- eller berigelseskriminalitet, og personer, der er dømt  

 for overtrædelser af lovgivningen om bogføring eller af moms- eller  

 skattelovgivningen, bør som udgangspunkt ikke meddeles autorisation.
Betingelserne i stk. 1, herunder særligt i nr. 5 og 6, medfører, at den  

 autorisationsudstedende myndighed skal indhente oplysninger om ansøgerens  

 forhold fra andre offentlige myndigheder.
Giver ansøgeren ikke samtykke  

 hertil, vil det ikke kunne bedømmes, om lovens betingelser er opfyldt, og  

 autorisation må i så fald nægtes.
 Nægtelse af autorisation efter § 5, stk. 1, nr. 6, skal på begæring af  

 ansøgeren indbringes for retten ved anklagemyndighedens foranstaltning, jf.  

 straffelovens § 78, stk. 3.
Bestemmelsen svarer til § 5 i arbejdsgruppens lovudkast, bortset fra, at  

 et krav om dansk indfødsret og om, at ansøgeren i alle tilfælde skal have  

 været beskæftiget med inkassovirksomhed i mindst 3 år, ikke er medtaget i  

 lovforslaget.
Det følger af lovforslagets § 4, stk. 1, at ansøgeren skal have  

 visse faglige kvalifikationer, jf. bemærkningerne til denne bestemmelse.
Til § 6 Bestemmelsen angiver betingelserne for autorisation i tilfælde, hvor  

 ansøgeren er en juridisk person.
Betingelserne i stk. 1 retter sig i første række mod direktører og  

 bestyrelsesmedlemmer og svarer til de betingelser, der i medfør af  

 lovforslagets § 5 gælder for enkeltmandsvirksomheder m.v.
Det foreslås, at  

 direktører og flertallet af bestyrelsesmedlemmerne skal opfylde betingelserne  

 i § 5, stk. 1, nr. 1-3 (betingelser vedrørende bopæl, alder og personlig  

 myndighed).
Der stilles ikke krav om, at direktører og bestyrelsesmedlemmer personligt  

 skal stille den i § 4, stk. 2, nævnte sikkerhed.
Det er  

 »ansøgeren«, dvs. selskabet m.v., der skal stille sikkerheden.
Efter stk. 2 skal selskabet m.v. anmelde eventuelle udskiftninger i  

 direktionen og bestyrelsen.
Den autorisationsudstedende myndighed afgør  

 herefter, om personudskiftningen medfører, at en meddelt autorisation ikke  

 kan opretholdes.
Bestemmelsen medfører ikke begrænsninger i pligten til at  

 anmelde nye medlemmer af direktion eller bestyrelse til Erhvervs- og  

 Selskabsstyrelsen i medfør af lovgivningen herom.
De oplysninger om de nye direktører eller bestyrelsesmedlemmer, som  

 selskabet m.v. selv fremkommer med i forbindelse med anmeldelsen, må efter  

 omstændighederne suppleres med oplysninger fra andre offentlige myndigheder.  

 Der vil eventuelt kunne være behov for f.eks. oplysninger om restancer med  

 indbetaling af skat og moms og for oplysninger om strafbare forhold.
Gives  

 der ikke fornødent samtykke til, at den autorisationsudstedende myndighed kan  

 indhente de oplysninger, som er nødvendige for at bedømme, om autorisationen  

 kan opretholdes, må opretholdelse nægtes.
 Selskabet m.v. vil efter lovforslagets § 29, stk. 1, kunne straffes for  

 overtrædelser af anmeldelsespligten.
Det er et betydeligt indgreb, såfremt en meddelt autorisation ikke kan  

 opretholdes.
Det foreslås, at en afgørelse herom kan forlanges indbragt for  

 domstolene efter de samme regler som ved afgørelser om tilbagekaldelse, jf.  

 henvisningen til lovforslagets §§ 24-27. Myndigheden skal oplyse selskabet  

 m.v. om muligheden for domstolsprøvelse.
Efter stk. 3 stilles der ikke i alle tilfælde krav om, at  

 betingelserne for meddelelse af autorisation skal være opfyldt af selskabets  

 ledelse, jf. stk. 1. Udgør udøvelsen af inkassovirksomhed kun en mindre del  

 af de samlede aktiviteter i selskabet m.v., kan autorisation således efter  

 den foreslåede bestemmelse meddeles, hvis den person, som skal lede  

 ansøgerens udøvelse af inkassovirksomhed (bestyreren), opfylder betingelserne  

 i § 4, stk. 1, og § 5, jf. bemærkningerne til disse bestemmelser.
Det  

 forudsættes, at den pågældende bestyrer har den daglige ledelse af  

 inkassovirksomheden, således at vedkommende er beføjet til at tilrettelægge  

 og føre tilsyn med enhver del af inkassovirksomheden.
Det vil fortsat være en  

 betingelse for autorisation, at selskabet m.v. har stillet sikkerhed som  

 nævnt i § 4, stk. 2.
Med udtrykket »en mindre del af de samlede aktiviteter« menes  

 højst ca. 20-25 procent, men vurderingen af, om denne betingelse for  

 undtagelsesbestemmelsens anvendelse er opfyldt, vil være skønsmæssig.
Der kan  

 lægges vægt på omsætningstal og/eller budgetter samt oplysninger om antallet  

 af ansatte i forhold til det samlede antal ansatte i selskabet m.v.
 Selskabets placering og relative størrelse i en koncern har ikke  

 betydning, idet udøvelse af inkassovirksomhed skal udgøre en mindre del af  

 det pågældende selskabs samlede erhvervsmæssige aktiviteter.
Henvisningen til lovforslagets § 6, stk. 2, betyder, at selskabet m.v.  

 skal give den myndighed, som har udstedt autorisationen, besked herom, hvis  

 en bestyrer fratræder sin stilling.
Den autorisationsudstedende myndighed  

 afgør herefter, om autorisationen kan opretholdes.
I givet fald kan der  

 eventuelt i stedet meddeles autorisation til selskabet m.v. i henhold til  

 bestemmelsens stk. 1.
 Efter stk. 4 er det en betingelse for at meddele autorisation til  

 et selskab m.v., at personer med bestemmende indflydelse over selskabet  

 opfylder betingelsen i § 5, stk. 1, nr. 6, dvs. ikke er dømt for strafbart  

 forhold, der begrunder en nærliggende fare for misbrug af adgangen til at  

 udøve inkassovirksomhed.
Bestemmelsen omfatter personer med »bestemmende indflydelse«  

 over selskabet.
Det vil i praksis navnlig kunne være aktie- og anpartshavere.  

 En person forudsættes at have »bestemmende indflydelse« over  

 selskabet, hvis den pågældende har samme forbindelse til selskabet som et  

 moderselskab har til et datterselskab, jf. herved aktieselskabslovens § 2,  

 stk. 2-5. Småaktionærer m.v. er således ikke omfattet.
Såfremt f.eks.  

 aktierne i et inkassobureau ejes af et andet aktieselskab, vil betingelsen i  

 lovforslagets § 5, stk. 1, nr. 6, skulle opfyldes af de personer, der har  

 bestemmende indflydelse i moderselskabet.
 Bestemmelsen svarer til § 6 i arbejdsgruppens lovudkast, men  

 arbejdsgruppen forudsatte dog, at betingelsen i stk. 3 om, at  

 inkassovirksomheden udgør »en mindre del« af selskabets samlede  

 aktiviteter, ville være opfyldt, såfremt inkassovirksomheden udgør under  

 halvdelen.
Til § 7 Det foreslås, at en autorisation meddeles for højst 5 år ad gangen, idet  

 det forudsættes, at en autorisation i almindelighed gives for et tidsrum af 5  

 år.
 Ved ansøgning om fornyelse skal det som udgangspunkt prøves, om  

 betingelserne i lovforslagets §§ 4-6 for meddelelse af autorisation fortsat  

 er opfyldt, men det forudsættes, at nægtelse af at forny en autorisation  

 normalt kun kommer på tale i tilfælde, hvor autorisationen kunne  

 tilbagekaldes, jf. lovforslagets § 21.
 Det foreslås, at den, der får afslag på en ansøgning om fornyelse af en  

 autorisation, skal kunne forlange afslaget prøvet ved domstolene efter samme  

 regler som vedrørende prøvelse af afgørelser om tilbagekaldelse af en  

 autorisation, jf. henvisningen til lovforslagets §§ 24-27. Det afhænger af  

 begrundelsen for afslaget, om prøvelsen skal ske efter § 25 (prøvelse i  

 strafferetsplejens former) eller § 26 (prøvelse i den borgerlige retsplejes  

 former), jf. nærmere bemærkningerne til disse bestemmelser.
 Det forslås endvidere, at der skal betales 5.000 kr. for udstedelse eller  

 fornyelse af en autorisation samt 3.000 kr. for ændring af en meddelt  

 autorisation.
 Der henvises i øvrigt til de almindelige bemærkninger pkt. 4.2.
 Bestemmelsen svarer med enkelte redaktionelle ændringer samt tilføjelse af  

 en betalingsbestemmelse til § 7 i arbejdsgruppens lovudkast.
Til § 8 Det foreslås, at autorisationsindehaveren skal drage omsorg for, at den  

 pågældendes personale ikke retter personlig henvendelse til skyldnere som led  

 i inkassovirksomheden uden forinden at være godkendt hertil.
Det gælder,  

 uanset om henvendelsen til en skyldner sker efter forudgående aftale med  

 denne.
Der er ikke noget til hinder for, at en ansættelse træder i kraft, før  

 godkendelsen foreligger.
Den pågældende må blot indtil da ikke foretage  

 personlig henvendelse til skyldnere, mens der ikke er noget til hinder for,  

 at den pågældende eventuelt kan foretage skriftlige eller telefoniske  

 henvendelser.
Godkendelseskravet omfatter således kun ansatte, der som led i deres  

 arbejde har til opgave at rette personlig henvendelse til skyldnere.
Der skal  

 således ikke ansøges om godkendelse af personale, som ikke deltager i  

 udøvelsen af inkassovirksomheden - f.eks. rengørings- eller  

 serveringspersonale - eller som alene udfører opgaver vedrørende udsendelse  

 af rykkerskrivelser, regnskabsførelse m.v.
Benytter autorisationsindehaveren  

 sig slet ikke af personlige henvendelser til skyldnere, skal personalet  

 således ikke godkendes.
 Tilsidesætter autorisationsindehaveren sin pligt efter bestemmelsen, er  

 dette selvstændigt strafsanktioneret, jf. lovforslagets § 29, stk. 1.
 Stk. 2 angiver betingelserne for at opnå en godkendelse.
 Det foreslås for det første, at den pågældende på det tidspunkt, hvor  

 godkendelsen meddeles, skal være fyldt 18 år, jf. stk. 2, nr. 1.
 Betingelsen i stk. 2, nr. 2, vedrørende eventuelle strafbare forhold  

 svarer til betingelsen for meddelelse af autorisation i lovforslagets § 5,  

 stk. 1, nr. 6, og der kan således henvises til bemærkningerne til denne  

 bestemmelse.
Efter stk. 2, nr. 3, er det endvidere en betingelse for godkendelse, at  

 der ikke i øvrigt foreligger grund til at antage, at den pågældende ikke vil  

 udføre hvervet på forsvarlig vis.
Denne bestemmelse svarer i vidt omfang til  

 betingelsen for autorisation i lovforslagets § 4, stk. 1, og der kan således  

 henvises til bemærkningerne til denne bestemmelse for så vidt angår, hvilke  

 momenter der kan indgå i vurderingen af risikoen for, at den pågældendes  

 personlige henvendelser til skyldnere ikke vil foregå på forsvarlig måde.
 Der henvises i øvrigt til de almindelige bemærkninger pkt. 4.2.
 Bestemmelsen svarer til § 8 i arbejdsgruppens lovudkast med den ændring,  

 at godkendelseskravet ikke gælder for alt personale, der ansættes med henblik  

 på deltagelse i udøvelsen af inkassovirksomhed, men alene for personale, der  

 retter personlig henvendelse til skyldnere.
Til § 9 Bestemmelsen indeholder generalklausulen om, at inkassovirksomhed skal  

 udøves i overensstemmelse med »god inkassoskik«.
Bestemmelsen har et selvstændigt indhold, men eksemplificeres også ved  

 andre af lovens bestemmelser.
F.eks. vil overtrædelse af reglerne i § 12 om  

 personlig henvendelse til skyldnere eller overtrædelse af § 14 om  

 behandlingen af inddrevne midler tillige være i strid med god inkassoskik.
 Bestemmelsen tilsigter at regulere adfærden over for enhver, som  

 inkassovirksomheden har virkninger for, det vil ikke blot sige skyldnere og  

 inkassobureauets kunder, men også f.eks. skyldneres familie, arbejdsgiver  

 m.v.
Der må efter bestemmelsen ikke anvendes metoder, som udsætter nogen for  

 urimelig pression, skade eller ulempe.
Dette er et centralt element i  

 »god inkassoskik«, men angiver ikke udtømmende, hvad der kan anses  

 for at være i strid med god inkassoskik.
Det er selve den benyttede fremgangsmåde, der skal være i overensstemmelse  

 med god inkassoskik.
Udgangspunktet er en objektiv vurdering af den  

 pågældende adfærd m.v., men skyldnerens eller kundens konkrete forhold vil  

 dog kunne have betydning for, hvilke krav der bør stilles til inkassobureauet  

 m.v.
F.eks. vil der normalt være grund til at gå lempeligere frem over for en  

 person, der må forventes at være insolvent.
I forhold til skyldneren forudsættes det, at der generelt ikke må  

 anvendes virkemidler, som lægger et stærkere pres på skyldneren, når det må  

 antages, at en lempeligere fremgangsmåde ville føre til samme resultat.
Heri  

 ligger også, at inkassobureauet undervejs skal vejlede skyldneren om, hvordan  

 sagen lettest for skyldneren kan afsluttes, f.eks. således, at der i  

 skrivelser til skyldneren om, at et uanmodet besøg vil finde sted, jf.  

 lovforslagets § 12, bør oplyses om, at skyldneren eventuelt kan afværge  

 besøget ved selv at rette henvendelse til inkassobureauet.
Det forudsættes endvidere at ville være i strid med god inkassoskik, hvis  

 inkassobureauet iværksætter inkassoskridt uden forinden at vurdere kravets  

 berettigelse.
Det skal altid påses, at der må antages at bestå et  

 skyldforhold, i praksis f.eks. ved at bede om fremlæggelse af kopi af en  

 faktura.
Ligeledes vil det være i strid med god inkassoskik at forsøge at  

 inddrive krav, som endnu ikke er forfaldne til betaling.
Hvis inddrivelse  

 forudsætter komplicerede opgørelser - f.eks. ved tilbagetagelse af genstande  

 solgt med ejendomsforbehold - skærpes kravene til inkassobureauets grundighed  

 med hensyn til vurdering af kravets berettigelse.
Der kan nævnes nogle eksempler på fremgangsmåder, som forudsættes at være  

 i strid med god inkassoskik.
Opregningen er ikke udtømmende.
Vildledende udtalelser over for skyldneren - om faktiske forhold eller om  

 retsregler af betydning for skyldnerens stillingtagen til kravet - vil være i  

 strid med god inkassoskik.
F.eks. vil det være i strid med god inkassoskik at  

 henvise til tvangsfuldbyrdelsesregler (f.eks. om lønindeholdelse), som ikke  

 vil kunne finde anvendelse i det konkrete tilfælde.
Også trussel om retlige skridt - f.eks. indgivelse af konkursbegæring -  

 vil være i strid med god inkassoskik, hvis det ikke er aktuelt at foretage de  

 pågældende skridt.
Der må heller ikke trues med politianmeldelse, medmindre  

 der er en formodning for, at der er begået strafbare forhold.
Det vil derimod  

 ikke være i strid med god inkassoskik at oplyse, at en fordring, hvis den  

 fortsat ikke betales, vil overgå til inddrivelse gennem fogedretten, såfremt  

 betingelserne herfor er opfyldt.
Trussel om at oplyse om skyldforholdet til skyldnerens arbejdsgiver eller  

 omgangskreds eller til offentligheden vil være i strid med god inkassoskik.  

 Det samme gælder anvendelse af andre inddrivelsesmidler, der  

 »udstiller« skyldneren for uvedkommende.
Iværksættelse af  

 forskellige opsigtsvækkende inkassoskridt kan således være i strid med god  

 inkassoskik.
Som eksempler kan nævnes besøg hos skyldneren af uniformerede  

 personer, parkering uden for skyldnerens bolig, arbejdsplads eller  

 forretningssted af biler mærket med udtryk som »inkasso« eller  

 lignende eller med firmanavne m.v., der leder tanken hen på  

 inkassovirksomhed.
Også anvendelse af udtryk som »rykker«,  

 »sidste varsel« eller lignende uden på kuverter, som sendes til  

 skyldneren, vil være i strid med god inkassoskik.
 Der må ikke trues med indberetning til et kreditoplysningsbureau, hvis  

 skyldforholdet ikke efter de gældende regler herom vil kunne registreres der.
Personlig henvendelse til skyldnere må ikke ske på en utilbørlig måde.  

 Den, der henvender sig, må alene give relevante og korrekte oplysninger om  

 følgerne af manglende betaling, og den pågældende må ikke optræde på en måde,  

 der vil kunne opfattes som truende.
Det anførte gælder tilsvarende ved  

 telefoniske henvendelser.
Gentagne opringninger eller besøg, der har karakter  

 af chikane, må ikke finde sted.
 Inkassobureauet må ikke udlevere bureauets standardskrivelser, mærkater,  

 stempler og lignende til kunder med mulighed for, at kundens egne  

 rykkerskrivelser kan udarbejdes således, at de fremstår som afsendt af  

 inkassobureauet.
Hvis skyldneren bestrider fordringens eksistens eller opgørelsen af  

 fordringen, vil det normalt være i strid med god inkassoskik at fortsætte  

 inddrivelsen, medmindre nærmere undersøgelser viser, at indsigelsen ikke er  

 berettiget.
Undersøgelsens omfang må afhænge af karakteren af indsigelsen.  

 Inkassobureauet m.v. kan ikke pålægge skyldneren at bevise, at en fordring  

 ikke eksisterer, men dette må sammenholdes med, hvor godt kravet er  

 dokumenteret fra den pågældende kreditors side.
Gør skyldneren f.eks. blot  

 gældende, at denne har betalt, vil det være tilstrækkeligt at anmode om  

 dokumentation herfor, f.eks. ved kvittering for indbetaling via bank eller  

 posthus.
Kan skyldneren ikke fremvise sådan dokumentation, vil inddrivelsen  

 normalt kunne fortsættes.
Ved mere komplicerede indsigelser, f.eks. at en  

 vare er defekt, eller at skyldneren har benyttet en adgang til modregning  

 over for fordringshaveren, må inkassator normalt afstå fra at gøre mere ved  

 sagen over for skyldneren.
Der kan dog også her efter omstændighederne lægges  

 vægt på, om skyldneren har underbygget indsigelsen.
Inkassoskrivelser skal angive afsenderen, således at skyldneren har  

 mulighed for at komme i kontakt med inkassobureauet.
Det skal endvidere  

 angives, hvortil skyldneren kan rette eventuelle spørgsmål, indsigelser m.v.  

 Endvidere skal den pågældende kreditors identitet oplyses, og det pågældende  

 krav skal identificeres på en måde, som er forståelig for skyldneren.
 Inkassobureauet må ikke afkræve skyldneren inkassoomkostninger, som der  

 ikke er hjemmel til at kræve betalt af skyldneren, jf. herom i øvrigt de  

 almindelige bemærkninger pkt. 4.4.1.
 Nedsættende eller krænkende udtalelser om skyldnerens person vil være i  

 strid med god inkassoskik.
 Det vil endvidere være i strid med god inkassoskik, såfremt et  

 inkassobureau fortsætter inddrivelsen af beløb fra en skyldner efter, at man  

 er blevet bekendt med, at skyldneren har en verserende sag om gældssanering.
 I forholdet til kunden forudsættes det at være et ledende  

 synspunkt, at inkassobureauet inden for lovens rammer skal varetage kundens  

 interesser bedst muligt.
Inkassobureauet vil således bl.a. have en almindelig pligt til vejledning  

 om mulighederne for inddrivelse og udgifterne herved.
Er kunden en  

 erhvervsvirksomhed, som har erfaring med inddrivelse af pengekrav og  

 anvendelse af inkassobureauer, vil kravene til inkassobureauets vejledning  

 være beskedne.
Vejledning bør dog i alle tilfælde gives, hvis inkassobureauet  

 har en særlig viden om eller erfaring med bestemte skyldneres mulighed for at  

 betale.
 Det vil kunne være i strid med god inkassoskik, hvis  

 autorisationsindehaveren påtager sig at inddrive en fordring i tilfælde, hvor  

 autorisationsindehaverens interesser kan være stridende mod kundens, f.eks.  

 på grund af autorisationsindehaverens personlige forhold til skyldneren.
 Der henvises i øvrigt til de almindelige bemærkninger pkt. 4.4.1.
 Bestemmelsen svarer til § 9 i arbejdsgruppens lovudkast.
 Arbejdsgruppens lovudkast indeholdt bl.a. en bestemmelse om, at en  

 honoraraftale mellem inkassobureauet og kunden skulle være skriftlig og  

 angive beregningsmetoden, og at inkassobureauet i modsat fald ikke skulle  

 have krav på vederlag, jf. betænkningen side 68 (§ 17 i arbejdsgruppens  

 lovudkast). En tilsvarende bestemmelse er ikke medtaget i lovforslaget.  

 Justitsministeriet finder ikke, at der er tilstrækkeligt grundlag for at  

 afskære inkassobureauers mulighed for i overensstemmelse med almindelige  

 formueretlige regler at kræve et rimeligt vederlag for udført arbejde, selv  

 om der ikke foreligger en (skriftlig) honoraraftale med angivelse af  

 beregningsmetoden.
Til § 10 Bestemmelsens stk. 1 medfører, at krav mod skyldneren i første omgang skal  

 fremsættes skriftligt.
Der må ikke iværksættes yderligere inkassoskridt, før  

 der er sendt en påkravsskrivelse, og en i påkravet angivet frist er udløbet,  

 jf. stk. 3. Stk. 2 og 3 indeholder bestemmelser om indholdet af påkravet.
 Efter stk. 2 skal påkravsskrivelsen indeholde en tydelig angivelse af alle  

 oplysninger, som er nødvendige for, at skyldneren dels kan identificere det  

 fremsatte krav om betaling eller tilbagelevering af en fysisk genstand, dels  

 kan bedømme retmæssigheden, herunder opgørelsen af kravet.
Kreditors og skyldnerens navn og adresse skal altid angives.
Endvidere  

 skal skrivelsen indeholde præcise oplysninger om det forhold, kravet støttes  

 på, herunder i givet fald på hvilken måde en aftale er misligholdt.
Herudover  

 kan der - afhængigt af, om der er tale om inddrivelse af penge eller fysiske  

 genstande - være forskel på, hvilke typer af oplysninger, som vil være  

 nødvendige for skyldnerens bedømmelse af kravet m.v.
Er der tale om pengekrav , skal kravet specificeres i hovedstol og  

 rente.
Omfatter kravet flere forskellige gældsposter til samme kreditor, skal  

 hvert enkelt forhold behandles for sig.
Endvidere skal grundlaget for  

 renteberegningen angives.
Der skal således oplyses om anvendte rentesatser,  

 og fra hvilken dato rente er beregnet, bl.a. således at skyldner kan  

 kontrollere, at der ikke opkræves forældede renter.
Det anførte gælder for  

 såvel morarente som kreditrente.
Beregning af rente er reguleret i  

 renteloven.
Ved påløbne renter skal der oplyses om det rentebeløb, som  

 skyldneren skal betale.
Oplysninger om eventuel fremtidig rente kan ske ved  

 at angive rentesatsen.
 Går kravet ud på tilbagelevering af fysiske genstande , skal  

 skyldneren ud fra oplysningerne i påkravet kunne identificere genstanden.  

 Endvidere skal der redegøres for, om der er tale om, at en lejeperiode er  

 udløbet, eller på hvilken måde og i hvilket omfang skyldneren har misligholdt  

 den bagvedliggende aftale om f.eks. kreditkøb eller leje.
Med hensyn til inkassoomkostninger skal der for så vidt angår både  

 pengekrav og krav på fysiske genstande så vidt muligt oplyses om det beløb,  

 som skyldneren kan komme til at betale i omkostninger, herunder oplyses om  

 allerede påløbne omkostninger.
Den foreslåede bestemmelse regulerer ikke  

 spørgsmålet om inkassobureauers adgang til at kræve inkassoomkostninger  

 betalt af skyldner uden hjemmel hertil i aftalen mellem skyldner og  

 fordringshaver, jf. nærmere herom i de almindelige bemærkninger pkt. 4.4.1.
Udover at reglerne om udformningen af påkravsskrivelsen skal sikre, at  

 skyldneren får mulighed for at bedømme kravet, vil bestemmelsen også have den  

 funktion, at inkassobureauet får bedre mulighed for at vurdere, hvad der  

 videre skal foretages i sagen.
Hvis f.eks. skyldneren fremsætter indsigelser,  

 der umiddelbart fremstår som berettigede, kan inkassobureauet - inden der  

 iværksættes yderligere omkostningskrævende inkassoskridt - henvise  

 fordringshaveren til at få kravet dokumenteret yderligere eller forsøge at få  

 det fastslået ved dom.
Efter stk. 3 skal der i påkravsskrivelsen angives en frist på mindst 10  

 dage, inden for hvilken skyldneren kan indfri fordringen uden at blive påført  

 yderligere omkostninger.
Fremsætter skyldneren indsigelser mod kravet, bør  

 inkassationen i nogle tilfælde stilles i bero med henblik på nærmere  

 undersøgelser, jf. det anførte herom i bemærkningerne til § 9.
Fristen regnes fra afsendelsen af påkravsskrivelsen.
Er der ikke angivet  

 en adresse, vil det normalt være tilstrækkeligt at sende påkravsskrivelsen  

 til skyldnerens adresse ifølge folkeregisteret.
Det rette sted for erlæggelse af den pligtige ydelse vil normalt fremgå af  

 aftalen mellem kreditor og skyldner.
Er der tale om lejede genstande, vil det  

 - medmindre andet er aftalt - i almindelighed være lejer, der skal bringe den  

 lejede genstand tilbage til udlejer (repræsenteret ved inkassobureauet). I  

 disse tilfælde vil det således ikke være tilstrækkeligt til at overholde  

 10-dages fristen, at skyldneren meddeler, at genstanden kan afhentes hos  

 denne.
 Der henvises i øvrigt til de almindelige bemærkninger pkt. 4.4.2.
 Bestemmelsen svarer til § 10 i arbejdsgruppens lovudkast, idet den frist,  

 som skal angives i rykkerskrivelsen, dog foreslås fastsat til 10 dage i  

 stedet for 8 dage som foreslået af arbejdsgruppen.
Til § 11 Bestemmelsen giver mulighed for at fravige bestemmelsen i § 10 vedrørende  

 påkravsskrivelser.
Der kan således under visse betingelser iværksættes  

 retlige skridt mod skyldneren, uden at f.eks. 10-dages fristen i § 10, stk.  

 3, overholdes.
Fravigelse af § 10 kan ske i det omfang, der ellers vil være  

 en nærliggende risiko for, at fordringen ikke vil kunne inddrives.
 Som eksempel på, hvornår § 10 kan fraviges, kan nævnes tilfælde, hvor  

 retlige skridt er nødvendige for at undgå forældelse, hvor konkurs må begæres  

 for ikke at fortabe muligheden for omstødelse, eller hvor arrest må begæres,  

 fordi skyldneren er ved at bortfjerne sine aktiver.
 Bestemmelsen svarer til § 11 i arbejdsgruppens lovudkast.
Til § 12 Bestemmelsen indeholder nærmere regler om personlig henvendelse til  

 skyldnere.
 Personlig henvendelse foregår i praksis normalt på den måde, at  

 autorisationsindehaveren eller en af dennes ansatte møder op på skyldnerens  

 bopæl eller forretningssted.
Bestemmelsens stk. 1-3 drejer sig om uanmodet personlig henvendelse.
En  

 henvendelse er uanmodet, medmindre skyldneren forinden har fremsat en  

 udtrykkelig anmodning om henvendelsen, eventuelt ved, at der telefonisk er  

 aftalt et møde med henblik på f.eks. at drøfte en afdragsordning.
 Det foreslås i stk. 1 , at der som udgangspunkt ikke uden  

 skyldnerens forudgående anmodning herom må rettes personlig henvendelse til  

 denne på steder, hvortil der ikke er almindelig adgang.
Forbudet gælder ikke henvendelser på gader, veje, pladser m.v., hvortil  

 der er almindelig adgang.
Inkassobureauets henvendelser til skyldneren på  

 sådanne steder vil således alene være undergivet den regulering, som følger  

 af den foreslåede generalklausul om god inkassoskik, jf. bemærkningerne til  

 lovforslaget § 9.
Uanmodet henvendelse kan dog efter bestemmelsen foretages, hvis et  

 skriftligt varsel forinden er kommet frem til skyldneren.
Bestemmelsen  

 indeholder nærmere regler om udformningen af varselsskrivelsen.
I varselsskrivelsen skal for det første være angivet, hvilken dag  

 henvendelsen vil finde sted samt det »omtrentlige tidspunkt« for  

 henvendelsen.
Det forudsættes, at det vil være tilstrækkeligt, at  

 inkassobureauet f.eks. angiver, at henvendelsen vil finde sted i tidsrummet  

 kl. 10-12 eller f.eks. kl. 14-16.
Det skal endvidere være angivet, på hvilken adresse henvendelsen vil finde  

 sted.
Det bemærkes, at uanmodet henvendelse til fysiske personer alene må  

 finde sted på bopælen.
 Varselsskrivelsen skal desuden angive autorisationsindehaverens  

 postadresse og telefonnummer.
 En varselsskrivelse, der indeholder de nævnte oplysninger, skal således  

 være kommet frem til skyldneren, før inkassobureauet må rette personlig  

 henvendelse til skyldneren.
 Varselsskrivelsen må ikke afsendes, før skyldnerens frist på 10 dage for  

 indfrielse af fordringen er udløbet, jf. lovforslagets § 10.
Træffes skyldneren ikke ved den varslede henvendelse, behøver  

 inkassobureauet ikke herefter at varsle eventuelle yderligere uanmodede  

 henvendelser.
Det er imidlertid en forudsætning herfor, at den første  

 henvendelse har fundet sted på det varslede sted og tidspunkt.  

 Inkassobureauet m.v. har bevisbyrden herfor.
Det er endvidere en  

 forudsætning, at det er angivet i den tidligere fremsendte varselsskrivelse,  

 at yderligere henvendelser vil eller kan ske uden varsel, såfremt skyldneren  

 ikke træffes ved den varslede henvendelse.
 Der foreslås i stk. 2 nærmere regler om, på hvilke tidspunkter  

 uanmodet henvendelse må finde sted, når betingelserne i stk. 1 for en sådan  

 henvendelse i øvrigt er opfyldt.
Det foreslås, at henvendelse kun må ske på hverdage mellem kl. 08.00 og  

 kl. 21.00. Som hverdage anses ikke lørdage, juleaftensdag, nytårsaftensdag og  

 grundlovsdag.
Der må således kun rettes uanmodet henvendelse fra mandag til  

 fredag, bortset fra eventuelle helligdage.
Formålet med disse regler er at  

 præcisere, at der ikke må rettes uanmodet henvendelse til skyldnere på  

 tidspunkter, hvor henvendelsen i sig selv er egnet til at lægge et  

 utilbørligt pres på skyldneren.
Det foreslås i stk. 3, at uanmodet henvendelse på steder, hvortil  

 der ikke er almindelig adgang, kun må finde sted på skyldnerens bopæl  

 (hovedkontor) eller, hvis skyldneren er selvstændig erhvervsdrivende, på  

 erhvervsvirksomhedens adresse.
Der må ikke rettes uanmodet henvendelse til en  

 ikke-erhvervsdrivende personlig skyldner på dennes arbejdsplads eller i andre  

 private hjem.
Bestemmelsen berører ikke adgangen til at rette henvendelse på  

 steder, hvortil der er almindelig adgang, jf. ovenfor.
Det foreslås i stk. 4, at autorisationsindehaveren eller dennes  

 ansatte ved personlig henvendelse til en skyldner skal legitimere sig over  

 for denne med et særligt legitimationskort.
Bestemmelsen gælder i modsætning  

 til stk. 1-3 ved enhver personlig henvendelse, uanset om den sker efter  

 forudgående aftale med skyldneren.
 Dem, der undlader at vise legitimationskortet, kan straffes, jf.  

 lovforslagets § 29, stk. 1. Også en ansat, der ikke er godkendt i medfør af  

 lovforslagets § 8, og som derfor ikke har noget legitimationskort, vil kunne  

 straffes for overtrædelse af § 12, stk. 4.
 Legitimationskortene vil blive udformet på en sådan måde, at  

 autorisationsindehaverens navn og adresse samt eventuelt SE-nummer og den  

 pågældende ansattes navn og billede vil fremgå tydeligt af kortet.
 Der henvises til de almindelige bemærkninger pkt. 4.4.3.
 Bestemmelsen svarer med visse ændringer til § 12 i arbejdsgruppens  

 lovudkast.
Til § 13 Inkassovirksomhed drejer sig i praksis som regel om at inddrive pengekrav.  

 Inkassovirksomhed kan imidlertid også gå ud på at inddrive fysiske genstande,  

 som befinder sig i skyldnerens varetægt (tilbagetagelsesforretninger).
Skyldneren skal efter bestemmelsen give skriftligt samtykke til  

 tilbagetagelsen.
En mundtlig aftale eller passivitet fra skyldnerens side er  

 således ikke tilstrækkelig.
Samtykke skal indhentes, inden genstanden fjernes fra skyldnerens  

 varetægt.
Tilbagetagelse sker oftest ved personlig henvendelse til  

 skyldneren, og der stilles ikke krav om, at det skriftlige samtykke skal  

 indhentes, inden inkassobureauet møder op på skyldnerens bopæl.
 Skyldneren skal senest samtidig med fjernelsen af genstanden have  

 udleveret en genpart af det skriftlige samtykke.
 Overholder autorisationsindehaveren ikke kravet om at indhente samtykke  

 m.v., kan den pågældende straffes herfor, jf. § 29, stk. 1.
Samtykkekravet har ikke betydning for skyldnerens rettigheder efter anden  

 lovgivning, herunder ikke nogen virkning i det civilretlige forhold til  

 kreditor.
Det er således bl.a. forudsat, at tilbagetagelsen i øvrigt er  

 lovlig efter de nedenfor nævnte regler i kreditaftaleloven og retsplejeloven.
 Bestemmelsen omfatter tilbagetagelse af løsøregenstande, der er lejede,  

 leasede, lånte eller på anden måde kommet i skyldnerens varetægt.  

 Tilbagetagelse af lejede og leasede løsøregenstande kan f.eks. komme på tale,  

 hvis der misligholdes med betaling af leje- eller leasingafgifter, eller hvis  

 genstanden ikke frivilligt tilbageleveres efter lejetidens udløb.
Bestemmelsen omfatter herunder tilbagetagelse af genstande solgt med  

 ejendomsforbehold.
Tilbagetages der løsøregenstande solgt med  

 ejendomsforbehold, gælder reglerne herom i kreditaftaleloven.
Efter  

 kreditaftalelovens § 36, stk. 2, kan tilbagetagelse ikke ske, hvis genstanden  

 er omfattet af retsplejelovens § 509, stk. 1 (løsøre, der er nødvendigt til  

 opretholdelse af et beskedent hjem for skyldneren og hans husstand), eller §  

 515, stk. 2 (hjælpemidler, der er nødvendige på grund af legemlige mangler  

 eller sygdom). Det følger af kreditaftalelovens § 48, stk. 2, der vedrører  

 forbrugerkøb, at har en kreditgiver og en forbruger udenretligt aftalt, at  

 kreditgiveren i anledning af forbrugerens misligholdelse får det solgte  

 tilbageleveret uden fogedrettens medvirken, kan kreditgiveren ikke påberåbe  

 sig nogen aftale med forbrugeren, hvorefter der påhviler denne yderligere  

 forpligtelser over for kreditgiveren i anledning af købet.
Af  

 kreditaftalelovens § 43 fremgår, at forbrugeren i 14 dage efter fogedrettens  

 tilbagetagelse kan få genstanden tilbage ved at betale det skyldige beløb,  

 medmindre forbrugeren under forretningen giver afkald på denne  

 indløsningsret.
Denne regel gælder formentlig tilsvarende ved tilbagetagelse  

 uden om fogedretten.
Bestemmelsen omfatter også tilbagetagelse af løsøregenstande, der er solgt  

 på kredit uden ejendomsforbehold.
I disse tilfælde indeholder  

 kreditaftalelovens § 30 en speciel regel om, at fogedretten kan henvise en  

 kreditor i et forbrugerkøb til at tilbagetage genstanden i stedet for at få  

 udlæg for fordringen, og kreditaftaleloven forbyder i øvrigt ikke, at der  

 eventuelt foregår tilbagetagelse af sådanne genstande uden fogedrettens  

 medvirken.
Tilbagetagelse kan dog heller ikke i disse tilfælde ske, hvis  

 genstanden er omfattet af de ovenfor nævnte regler i retsplejelovens § 509,  

 stk. 1, og § 515, stk. 2. Kreditaftalelovens § 43 gælder også ved  

 fogedrettens tilbagetagelse af genstande solgt på kredit uden  

 ejendomsforbehold, og reglen gælder formentlig tilsvarende ved en  

 tilbagetagelse uden om fogedretten, jf. ovenfor.
 En skyldner kan ikke give afkald på sine rettigheder efter retsplejelovens  

 § 509, stk. 1, og § 515, stk. 2.
 Der henvises i øvrigt til de almindelige bemærkninger pkt. 4.4.4.
 Bestemmelsen svarer til § 13 i arbejdsgruppens lovudkast.
Til § 14 Inddrevne pengebeløb tilhører ikke autorisationsindehaveren, og det  

 foreslås i stk. 1, at disse beløb skal holdes adskilt fra  

 autorisationsindehaverens egne midler, dvs. både autorisationsindehaverens  

 private midler og midler til brug for inkassovirksomhedens drift.
Der påhviler inkassobureauet en pligt til at individualisere de inddrevne  

 pengebeløb på en sådan måde, at inddrevne pengebeløb ikke vil kunne gøres til  

 genstand for udlæg foretaget mod inkassobureauet og ikke kan blive omfattet  

 af konkursmassen, såfremt bureauet går konkurs.
Dette vil kunne ske ved  

 indsættelse på konto i pengeinstitut, jf. lovforslagets § 15. Opbevares  

 pengebeløbene i et (kortere) tidsrum fysisk i inkassobureauets lokaler, skal  

 det imidlertid sikres, at der ikke kan opstå tvivl om, hvem beløbene  

 tilhører.
 Der henvises i øvrigt til de almindelige bemærkninger pkt. 4.4.5.
 Bestemmelsen svarer til § 14 i arbejdsgruppens lovudkast.
Til § 15 Efter stk. 1 skal inddrevne pengebeløb straks indsættes på en konto i et  

 pengeinstitut, medmindre andet er aftalt med fordringshaveren.
Dette vil i  

 almindelighed sige samme dag eller senest bankdagen efter, at beløbet er  

 inddrevet.
Der skal oprettes en konto, hvor der kun indestår pengebeløb, som er  

 inddrevet på vegne af fordringshavere.
Der stilles ikke krav om, at der skal  

 oprettes en særskilt konto for hver enkelt fordringshaver.
Justitsministeren  

 kan efter lovforslagets § 20, stk. 2, fastsætte nærmere regler vedrørende  

 førelse af kundekonti.
Inddrevne pengebeløb skal som udgangspunkt uden ugrundet ophold, dvs. så  

 snart som det er praktisk muligt, udbetales til kunden.
Dette skal ske,  

 medmindre andet er aftalt med kunden, f.eks. ved aftale om måneds- eller  

 kvartalsvis afregning.
 Er inddrevne pengebeløb i strid med en aftale med kunden ikke udbetalt til  

 denne, kan kunden kræve rente af autorisationsindehaveren i overensstemmelse  

 med rentelovens bestemmelser herom.
 Som konsekvens af, at inddrevne pengebeløb tilhører kunden, skal også  

 rente, som påløber i forbindelse med, at beløbene er indsat i et  

 pengeinstitut, som udgangspunkt tilfalde denne, jf. stk. 2. Efter  

 lovforslagets § 20, stk. 2, kan der administrativt fastsættes nærmere regler  

 om beregning af rente til fordringshaveren, f.eks. regler om, at rente af  

 mindre beløb eller rente af beløb, som ikke indestår på kontoen i mere end 14  

 dage, ikke tilfalder fordringshaveren.
 Der henvises i øvrigt til de almindelige bemærkninger pkt. 4.4.5.
 Bestemmelsen svarer til § 15 i arbejdsgruppens lovudkast, bortset fra, at  

 der i det foreslåede stk. 1 åbnes mulighed for, at parterne (der typisk begge  

 vil være erhvervsdrivende) kan aftale, at inddrevne beløb, som ikke straks  

 udleveres til kunden, skal anbringes på anden måde end på en konto i et  

 pengeinstitut.
Til § 16 Det foreslås, at inkassobureauet skal have pligt til bogføring, således at  

 man til enhver tid er i stand til at oplyse om en kundes indestående på konti  

 og tilgodehavende hos bureauet.
Fordringshaveren skal på begæring have disse  

 oplysninger skriftligt.
 Bestemmelsen svarer til § 16 i arbejdsgruppens lovudkast.
Til § 17 Hovedparten af vinkelskriverlovens bestemmelser om inkassobureauer  

 foreslås ophævet, jf. lovforslagets § 30, stk. 2, og det findes derfor mest  

 hensigtsmæssigt, at de få regler i vinkelskriverloven, der fortsat skal gælde  

 for inkassobureauer, overføres til den foreslåede generelle lov om udøvelse  

 af inkassovirksomhed.
 Det foreslås således at overføre bestemmelserne i vinkelskriverloven om  

 forbud mod annoncering med ydelse af »retshjælp« eller lignende til  

 den foreslåede lov om inkassovirksomhed.
 Bestemmelsen svarer til § 18 i arbejdsgruppens lovudkast.
Til § 18 Det foreslås, at reglerne om tavshedspligt i straffelovens § 152 b skal  

 gælde for autorisationsindehaveren, mens de tilsvarende regler i  

 straffelovens § 152 c skal finde anvendelse på autorisationsindehaverens  

 personale, som er godkendt i medfør af lovforslagets § 8.
 Bestemmelsen svarer til § 19 i arbejdsgruppens lovudkast.
Til § 19 Efter stk. 1 meddeles autorisation til inkassovirksomhed og godkendelse af  

 ansættelse af justitsministeren eller den, ministeren bemyndiger dertil.
Justitsministeriet agter at henlægge administrationen af loven til  

 Rigspolitichefen.
Ordningen vil blive administreret centralt ved  

 Rigspolitichefembedet.
Efter stk. 2 kan justitsministeren fastsætte regler om udformningen af  

 ansøgninger om autorisation og godkendelse.
Sådanne regler vil med henblik på  

 at lette administrationen af autorisationsordningen blive fastsat til  

 ikrafttræden samtidig med loven.
Der vil blive udarbejdet ansøgningsformularer med angivelse af de  

 spørgsmål, der skal besvares ved en ansøgning.
Der vil endvidere blive  

 udarbejdet en fortrykt samtykkeerklæring til brug for den  

 autorisationsudstedende myndigheds indhentelse af oplysninger fra andre  

 myndigheder.
 Bestemmelsen svarer til § 20 i arbejdsgruppens lovudkast.
Til § 20 Bestemmelsens stk. 1 giver adgang til at fastsætte nærmere vilkår for en  

 autorisation.
 Det vil bl.a. blive fastsat som vilkår for en autorisation, at indehaveren  

 dokumenterer, at sikkerhedsstillelsen, jf. § 4, stk. 2, holdes i kraft.
Endvidere kan der i autorisationen fastsættes nærmere vilkår for  

 inkassovirksomhedens udøvelse.
Der vil f.eks. kunne fastsættes vilkår om fast  

 forretningssted.
Der vil også kunne fastsættes supplerende vilkår vedrørende  

 forhold, der samtidig er reguleret i medfør af den generelle bestemmelse i  

 stk. 2.
 Grov eller gentagen overtrædelse af vilkår kan medføre, at autorisationen  

 tilbagekaldes, jf. lovforslagets § 21, stk. 1.
Det foreslås i stk. 2, at justitsministeren fastsætter nærmere regler om  

 behandlingen af inddrevne midler.
Disse regler vil blive udarbejdet til  

 ikrafttræden samtidig med loven.
Justitsministeriet agter at fastsætte  

 regler, som bygger på reglerne om advokaters førelse af klientkonti.
Disse  

 regler går bl.a. ud på, at rente af mindre beløb eller rente af beløb, som  

 ikke indestår i pengeinstitut i mere end 14 dage, ikke tilfalder  

 fordringshaveren.
Efter bestemmelsen kan der endvidere fastsættes bestemmelser om  

 inkassobureauers regnskabsføring m.v.
Justitsministeriet agter bl.a. at  

 fastsætte regler om, at inkassobureauers regnskaber skal være revideret af en  

 statsautoriseret eller registreret revisor.
 Der henvises i øvrigt til de almindelige bemærkninger pkt. 4.4.5.
 Bestemmelsen svarer til § 21 i arbejdsgruppens lovudkast.
Til § 21 Den foreslåede bestemmelse indeholder betingelserne for  

tilbagekaldelse af en autorisation eller godkendelse i tilfælde af, at  

 autorisationsindehaveren eller den ansatte tilsidesætter sine pligter efter  

 loven m.v.
 En autorisation og en godkendelse efter § 8 kan efter stk. 1  

 tilbagekaldes, såfremt autorisationsindehaveren eller den ansatte har gjort  

 sig skyldig i grov eller gentagen overtrædelse af vilkår for autorisationen,  

 af bestemmelser i loven eller af forskrifter udstedt i medfør af loven.
 En autorisation kan endvidere tilbagekaldes, hvis der er særlig grund til  

 at antage, at den pågældende ikke længere vil udøve hvervet på forsvarlig  

 måde, eller hvis der foreligger lovovertrædelser, der ville have medført, at  

 autorisationen ikke var blevet givet, jf. lovforslagets § 5, stk. 1, nr. 6,  

 og § 8, stk. 2, nr. 2.
Tilbagekaldelse af autorisationen kan efter stk. 2 endvidere ske, hvis  

 autorisationsindehaveren får gæld til det offentlige i størrelsesordenen  

 100.000 kr. eller derover.
Det forudsættes, at der forinden en autorisation  

 tilbagekaldes, foretages en vurdering af omstændighederne vedrørende  

 restancens opståen og forløb, herunder i hvilket omfang  

 autorisationsindehaveren har vist vilje til at få gælden nedbragt.
Der bør  

 endvidere inden en eventuel tilbagekaldelse gives autorisationsindehaveren et  

 varsel herom, således at denne har mulighed for at indfri restancen inden for  

 en rimelig frist.
 En autorisation skal efter stk. 2 tilbagekaldes, hvis  

 autorisationsindehaveren ikke på begæring dokumenterer, at  

 sikkerhedsstillelsen holdes i kraft, jf. lovforslagets § 20, stk. 1, 1. pkt.
 De foreslåede regler om tilbagekaldelse supplerer bestemmelsen i  

 straffelovens § 79, stk. 1, 1. pkt, hvorefter en autorisation og en  

 godkendelse kan frakendes ved dom for strafbart forhold, såfremt det udviste  

 forhold begrunder en nærliggende fare for misbrug af stillingen.
 Det forudsættes, at oplysninger om autorisationsindehaveren og de  

 personer, som er godkendt efter § 8, stk. 1, bliver kontrolleret med  

 mellemrum ved, at den autorisationsudstedende myndighed i overensstemmelse  

 med lovgivningens almindelige regler herom indhenter oplysninger om strafbare  

 forhold og gæld til det offentlige m.v.
 Bestemmelsen svarer med enkelte ændringer til § 22 i arbejdsgruppens  

 lovudkast.
Til § 22 Det foreslås i stk. 1, at en autorisation bortfalder , når  

 autorisationsindehaveren dør eller ophører med at opfylde en eller flere af  

 lovens objektive betingelser for autorisation, jf. lovforslagets § 5, stk. 1.
 Efter stk. 2 åbnes der mulighed for i visse tilfælde at fortsætte driften  

 af et inkassobureau uden autorisation med henblik på afvikling eller  

 afhændelse.
Fristen for at anmelde en sådan afvikling m.v. til den  

 autorisationsudstedende myndighed foreslås fastsat til 4 uger.
Anmeldelse er  

 en betingelse for, at det er lovligt at fortsætte driften uden autorisation i  

 mere end 4 uger.
Fristen regnes fra begivenhedens indtræden, f.eks.  

 anmeldelse af betalingsstandsning eller afsigelse af (endeligt)  

 konkursdekret.
 Afvikling, afhændelse m.v. efter stk. 2 er ikke til hinder for, at  

 autorisationen tilbagekaldes efter lovforslagets § 21, såfremt betingelserne  

 herfor er opfyldt.
 Bestemmelsen svarer til § 23 i arbejdsgruppens lovudkast.
Til § 23 Der foreslås nærmere regler om tilbagelevering af de dokumenter m.v., som  

 knytter sig til en autorisation eller godkendelse, der ikke længere er i  

 kraft.
 Udgangspunktet er, at disse dokumenter inden 4 uger efter tilbagekaldelse,  

 bortfald eller manglende fornyelse af autorisationen eller godkendelsen skal  

 tilbageleveres til den udstedende myndighed.
 Bestemmelsen svarer til § 24 i arbejdsgruppens lovudkast.
Til §§ 24-27 Bestemmelserne i §§ 24-27 indeholder regler om domstolsprøvelse af  

 afgørelser om tilbagekaldelse af autorisation og godkendelse.
Efter § 25, stk. 1, kan en tilbagekaldelse efter § 21, stk. 1, forlanges  

 indbragt for domstolene af den, afgørelsen vedrører.
Sagen skal behandles  

 efter reglerne i retsplejelovens kapitel 81 vedrørende strafferetsplejen.  

 Heraf følger først og fremmest, at anklagemyndigheden har bevisbyrden for  

 tilbagekaldelsens berettigelse.
 En tilbagekaldelse efter § 21, stk. 2, (vedrørende restancer til det  

 offentlige) kan ligeledes forlanges indbringes for retten, og sagen skal  

 behandles efter reglerne om den borgerlige retspleje, jf. lovforslagets § 26,  

 stk. 1. I modsætning til en tilbagekaldelse efter § 21, stk. 1, skal der  

 således i disse sager som udgangspunkt tages stilling til tilbagekaldelsens  

 berettigelse på grundlag af de oplysninger, som under sagen fremlægges af  

 parterne.
 Muligheden for domstolsbehandling udelukker ikke almindelig administrativ  

 rekurs (klage). Tidsfristerne i §§ 25-27 skal i disse tilfælde regnes fra  

 datoen for klagemyndighedens afgørelse.
 Bestemmelserne i lovforslagets §§ 24-27 svarer til §§ 25-28 i  

 arbejdsgruppens lovudkast.
Til § 28 Bestemmelsen giver hjemmel til, at politiet uden retskendelse kan skaffe  

 sig adgang til lokaler, hvorfra autorisationsindehaveren driver  

 inkassovirksomhed, og til de herværende forretningsoplysninger - herunder  

 oplysninger på edb-medium - for at føre det nødvendige tilsyn med  

 autorisationsindehaverens virksomhed.
 Bestemmelsen omfatter kun adgang til forretningslokaler og de oplysninger,  

 der findes i forretningslokalerne, og giver således f.eks. ikke politiet  

 adgang til autorisationsindehaverens privatbolig, medmindre  

 autorisationsindehaveren driver inkassovirksomheden herfra.
 Bestemmelsen svarer til § 29 i arbejdsgruppens lovudkast.
Til § 29 Det foreslås, at strafferammen for overtrædelse af loven bliver bøde eller  

 hæfte.
Straf for overtrædelse af lovforslagets bestemmelser om udøvelse af  

 inkassovirksomhed kan pålægges autorisationsindehaveren.
For den enkelte  

 ansatte kan der efter omstændighederne blive tale om ansvar for strafbar  

 medvirken, og for ansatte, der retter personlig henvendelse til skyldnere,  

 vil det være strafbart at undlade at vise legitimationskort, jf lovforslagets  

 § 12, stk. 4, og bemærkningerne hertil.
 § 29 supplerer bestemmelser i anden lovgivning, herunder bestemmelser i  

 markedsføringsloven, moms- og skattelovgivningen og straffeloven.  

 Straffeloven indeholder bl.a. i § 131 en bestemmelse om straf af bøde, hæfte  

 eller under skærpende omstændigheder fængsel for den, som uden offentlig  

 bemyndigelse udøver en virksomhed, hvortil en sådan bemyndigelse kræves,  

 eller vedblivende udøver en virksomhed, til hvilken retten er ham frakendt.
 Bestemmelsen svarer til § 30 i arbejdsgruppens lovudkast med den ændring,  

 at enhver overtrædelse af de angivne bestemmelser vil være strafbar.
Til § 30 Bestemmelsen i stk. 1 vedrører lovens ikrafttræden.
Det foreslås, at loven  

 træder i kraft den 1. oktober 1997 og har virkning for inkassovirksomhed, der  

 udøves efter lovens ikrafttræden.
Eksisterende inkassobureauer bør dog have en passende frist til at  

 indrette sig på de nye regler vedrørende autorisation og godkendelse.
Det  

 foreslås derfor, at kravene om autorisation og godkendelse af personale først  

 træder i kraft den 1. april 1998 for så vidt angår eksisterende  

 inkassobureauer.
Det vil være strafbart for eksisterende inkassobureauer at  

 udøve inkassovirksomhed uden autorisation efter denne dato.
 Ved bestemmelsen i stk. 2 ophæves vinkelskriverlovens bestemmelser  

 vedrørende inkassovirksomhed.
 Det foreslås i stk. 3, at bogføringslovens regler skal gælde for ethvert  

 inkassobureau.
 Bestemmelsen svarer til § 31 i arbejdsgruppens lovudkast.
Til § 31 Bestemmelsen vedrører lovens territoriale gyldighed.
Skriftlig fremsættelse Justitsministeren (Bjørn Westh):
 Hermed tillader jeg mig for det høje Ting at fremsætte:
 Forslag til lov om inkassovirksomhed.
(Lovforslag nr.
L 132).
Hovedformålet med dette lovforslag er at sikre, at den inddrivelse af  

 fordringer på andres vegne, der sker uden fogedretternes medvirken som led i  

 privat erhvervsvirksomhed, foregår på en rimelig og forsvarlig måde.
Det skal  

 være slut med »gorillainkasso« og lignende.
Lovforslaget har to hovedelementer.
For det første foreslås der en  

 autorisationsordning for inkassobureauer m.v., således at ingen må drive  

 erhvervsmæssig inkassovirksomhed uden at have en særlig tilladelse hertil.  

 For det andet foreslås nogle grundlæggende regler om, hvordan  

 inkassovirksomhed skal udøves over for skyldnere og inkassobureauernes  

 kunder.
Den foreslåede autorisationsordning vil bl.a. gøre det muligt på forhånd  

 at vurdere, om indehaveren af inkassobureauet vil kunne udøve virksomheden på  

 forsvarlig måde.
Dette vil kunne medvirke til at mindske antallet af  

 inkassobureauer, som ophører eller går konkurs efter kort tid til skade for  

 kunder og andre kreditorer, og det vil blive muligt på forhånd at sikre, at  

 den ansvarlige har de fornødne faglige kvalifikationer.
Det vil også være en  

 fordel, at der med en autorisationsordning ikke vil være tvivl om, hvem der  

 er ansvarlig for virksomheden.
Efter lovforslaget er det en betingelse for meddelelse af autorisation, at  

 ansøgeren gør det antageligt, at den pågældende vil kunne udøve  

 inkassovirksomheden på forsvarlig måde.
Det er endvidere en betingelse, at  

 ansøgeren ikke er dømt for strafbart forhold, der begrunder en nærliggende  

 fare for misbrug af adgangen til at udøve inkassovirksomhed, og at den  

 pågældende ikke har betydelig forfalden gæld til det offentlige.
Endvidere  

 skal den pågældendehave bopæl her i landet, være fyldt 25 år og ikke være  

 under konkurs m.v.
Meddelelse af autorisation vil endelig efter forslaget  

 være betinget af, at der stilles betryggende sikkerhed for pengekrav, der  

 måtte opstå som følge af udøvelsen af inkassovirksomhed.
 Autorisation vil efter forslaget kunne meddeles for højst 5 år ad gangen.
Lovforslaget indeholder også regler om godkendelse af personale, som  

 retter personlig henvendelse til skyldnere.
Hvis autorisationsindehaveren  

 ønsker at benytte denne fremgangsmåde i forbindelse med inddrivelse af  

 fordringer, skal den pågældende sørge for, at de ansatte, som aflægger besøg,  

 på forhånd er godkendt hertil.
Der er et særligt behov for at sikre, at  

 personlige henvendelser foregår på en måde, der ikke lægger et utilbørligt  

 pres på skyldnerne.
Godkendelse kan kun ske, såfremt den ansatte er fyldt 18  

 år og ikke er dømt for et strafbart forhold, der begrunder nærliggende fare  

 for misbrug af stillingen.
Endvidere må der ikke i øvrigt være grund til at  

 antage, at den ansatte ikke vil udøve hvervet på forsvarlig måde.
Kravet om autorisation m.v. vil efter lovforslaget ikke gælde for  

 inkassovirksomhed, der udøves som led i selvstændig advokatvirksomhed eller  

 af pengeinstitutter.
Advokater og banker m.v. er i forvejen undergivet et  

 betydeligt offentligt tilsyn efter reglerne i henholdsvis retsplejeloven og  

 bank- og sparekasseloven.
En autorisation og godkendelse kan bl.a. tilbagekaldes, hvis der er særlig  

 grund til at antage, at den pågældende ikke længere vil udøve virksomheden  

 eller hvervet på forsvarlig vis.
Autorisationen vil bl.a. også kunne  

 tilbagekaldes, såfremt sikkerhedsstillelsen ikke holdes i kraft.
 Administrationen af autorisations- og godkendelsesordningen agtes henlagt  

 til Rigspolitichefen.
Lovforslaget indeholder en såkaldt retlig standard, hvorefter  

 inkassovirksomhed skal udøves i overensstemmelse med »god  

 inkassoskik«.
Kravet om overholdelse af »god inkassoskik«  

 vedrører inkassobureauets adfærd over for såvel skyldnere som kunder.
Kravet  

 indebærer bl.a., at der ikke må anvendes metoder, der udsætter nogen for  

 urimelig pression, skade eller ulempe.
Besøg hos skyldneren af uniformerede  

 personer eller parkering uden for skyldnerens bopæl af biler, der er mærket  

 med udtryk som »inkasso« eller lignende, er eksempler på metoder,  

 der vil være i strid med »god inkassoskik«.
Lovforslaget indeholder herudover nærmere regler om fremgangsmåden ved  

 henvendelser til skyldnere.
Enhver inddrivelse skal som hovedregel indledes  

 med afsendelse af et brev til skyldneren, hvor kravet er opgjort.
Brevet skal  

 indeholde de oplysninger, som er nødvendige for, at skyldneren kan bedømme,  

 om kravet er berettiget, og om det er opgjort korrekt.
Endvidere skal der  

 angives en frist på 10 dage, inden for hvilken skyldneren kan indfri kravet  

 uden at der foretages foranstaltninger, som påfører skyldneren yderligere  

 omkostninger.
Bliver det skyldige beløb ikke betalt inden fristens udløb, vil  

 inkassobureauet herefter have mulighed for at rette personlig henvendelse på  

 skyldnerens bopæl, enten efter aftale eller hvis besøget er varslet  

 skriftligt på forhånd.
Træffes skyldneren ikke på det varslede tidspunkt, kan  

 inkassobureauet herefter som hovedregel henvende sig uden påny at varsle det  

 på forhånd, dog kun hvis skyldneren er gjort skriftligt opmærksom herpå.
Efter lovforslaget har inkassobureauer pligt til at holde inddrevne beløb  

 adskilt fra egne midler.
Desuden skal inddrevne beløb straks skal indsættes  

 på en konto i et pengeinstitut, medmindre andet er aftalt med kunden.  

 Inkassobureauet skal til enhver tid være i stand til på anmodning at give  

 kunden oplysninger om, hvilke beløb der er inddrevet for den pågældende.
 Idet jeg tillader mig i øvrigt at henvise til lovforslaget og  

 bemærkningerne hertil, skal jeg anbefale lovforslaget til det høje Tings  

 velvillige behandling.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 30. Loven træder i kraft den 1. oktober 1997 og har virkning for  

 inkassovirksomhed, der udøves efter lovens ikrafttræden.
For den, som ved  

 lovens ikrafttræden udøver inkassovirksomhed, træder bestemmelserne i lovens  

 §§ 3 og 8 om autorisation og godkendelse først i kraft den 1. april 1998.
 Stk. 2. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. juni 1986 som  

 ændret ved lov nr. 453 af 30. juni 1993, foretages følgende ændringer:
1. I lovens titel udgår ordene: »inkasso- og« Lovbekendtgørelse af 28. juni 1986 om ydelse af juridisk bistand samt  

 om inkasso- og detektivvirksomhed m.v. som ændret ved lov nr. 453 af 30. juni  

 1993 2. § 1, stk. 1, nr. 2, ophæves.
 § 1. Denne lov finder anvendelse på enhver, der i erhvervsmæssigt  

 øjemed driver virksomhed:
1) med juridisk rådgivning eller anden juridisk bistand, herunder  

 repræsentation af arvinger og bistand i navnesager, 2) med inddrivelse af fordringer (inkassobureauer), 3) (ophævet), 4) med udforskning af private livsforhold m.v. (detektivbureauer), eller 5) som mellemmand mellem personer, der ønsker at indgå ægteskab  

 (ægteskabsbureauer).
 Stk. 2. De i loven givne bestemmelser finder dog ikke anvendelse  

 på:
1) virksomhed som sagfører, 2) auktionslederes inkassationer af auktionskøbesummer m.v., 3) bistand, som ydes af statsautoriserede revisorer i spørgsmål, der står  

 i forbindelse med regnskabs- og revisionsforhold, 4) sådan virksomhed, som sædvanlig drives af banker, sparekasser og  

 vekselerere inden for grænserne af almindelig bank- og sparekassevirksomhed  

 eller 5) sådan bistand, som sædvanlig ydes af arkitekter, bygmestre, rådgivende  

 ingeniører og landinspektører som et naturligt led i deres almindelige  

 erhvervsvirksomhed.
 Stk. 3. Justitsministeren kan fastsætte, at bestemte arter af  

 virksomheder undtages fra lovens bestemmelser.
 Stk. 3. I bogføringsloven, jf. lovbekendtgørelse nr. 60 af 19.  

 februar 1986 som senest ændret ved lov nr. 851 af 23. december 1993,  

 foretages følgende ændring:
 1. I § 1, stk. 1, litra C, ændres i nr. 37 »den  

 samlede ejendom.« til: »den samlede ejendom,», og der  

 indsættes som nr. 38: »38. inkassovirksomhed.«.
 § 1. Pligt til at føre forretningsbøger påhviler:
A) 1) Aktieselskaber, kommanditselskaber og andre erhvervsdrivende  

 selskaber med begrænset ansvar, 2) gensidige forsikringsselskaber, 3) kreditforeninger, kreditkasser og hypotekforeninger, 4) sparekasser samt de af lov nr. 156 af 2. maj 1934 omfattede spare- og  

 udlånsvirksomheder, 5) brugsforeninger og andre andelsforeninger, herunder  

 andelsproduktionsforeninger, andelsboligforeninger, andelskasser og lignende  

 samt fællesforeninger af andelsforeninger, og 6) foreninger, stiftelser, korporationer og selvejende institutioner, der  

 udøver erhvervsvirksomhed, herunder erhvervsmæssig skolevirksomhed.
 B) Personer, ansvarlige interessentskaber og kommanditselskaber, der  

 driver erhvervsvirksomhed, hvis udøvelse er betinget af næringsbrev i henhold  

 til næringsloven eller bevilling i henhold til beværterloven.
 C) Personer, ansvarlige interessentskaber og kommanditselskaber, der  

 erhvervsmæssigt driver en eller flere af følgende virksomheder:
1. revision, regnskabs- og anden økonomisk konsultation, bogføring, 2. dispachørvirksomhed, 3. mæglervirksomhed, 4. vejning, måling, 5. marketenderi- eller pensionatsvirksomhed, såfremt der regelmæssigt  

 beskæftiges flere end tre fremmede medhjælpere, 6. læge-, tandlæge-, dyrlæge- eller tandteknikervirksomhed, kiropraktik, 7. drift af hospital, klinik, sanatorium eller lignende, 8. drift af hvilehjem og lignende, såfremt der regelmæssigt beskæftiges  

 flere end tre fremmede medhjælpere, 9. apotekernæring, 10. skønhedspleje, fodpleje eller lignende, såfremt der regelmæssigt  

 beskæftiges flere end tre fremmede medhjælpere, 11. landinspektørvirksomhed, 12. udlejningsvirksomhed; forså vidt angår udlejning af fast ejendom eller  

 dele heraf dog kun, såfremt udlejningen omfatter flere end 25 lejemål, 13. bolig- og værelsesanvisning, 14. drift af private skoler, handelsskoler, tekniske skoler (herunder  

 fagskoler), højskoler, landbrugsskoler, husholdningsskoler,  

 musikkonservatorier, 15. rådgivende ingeniør- eller arkitektvirksomhed, 16. advokatvirksomhed, 17. pantelånervirksomhed eller handel med brugte genstande, 18. teater, variete, cirkus, biograf eller dermed beslægtet virksomhed, 19. rednings- eller vagtvirksomhed, 20. bjærgning, bugsering, 21. entreprenørvirksomhed, 22. rengøringsvirksomhed, herunder vinduespolering, såfremt der  

 regelmæssigt beskæftiges flere end to fremmede medhjælpere, 23. befordring med skib, dog ikke såfremt befordringen sker med  

 ikke-registreringspligtigt fartøj, der ejes af dettes fører, 24. anden befordring af personer eller gods, 25. befordring af meddelelser, 26. forlagsvirksomhed, herunder udgivelse af tidsskrifter og blade, 27. annonce- og reklamebureauvirksomhed, 28. rejse- og turistbureauvirksomhed, 29. fiskeri med anvendelse af registreringspligtigt fartøj, 30. fiskeopkøbsvirksomhed, hvis salget sker en gros, 31. udnyttelse af sten-, granit- og kalkbrud eller grusgrav, medmindre  

 virksomheden drives alene som bierhverv i forbindelse med  

 landbrugsvirksomhed, gartneri eller skovbrug, der ikke er undergivet  

 bogføringspligt, jf. nr. 35-37, 32. dambrug, såfremt der regelmæssigt beskæftiges flere end tre fremmede  

 medhjælpere, 33. hønseri, såfremt der regelmæssigt beskæftiges flere end tre fremmede  

 medhjælpere, 34. pelsdyravl, såfremt der regelmæssigt beskæftiges flere end tre  

 fremmede medhjælpere, 35. landbrugsejendomme med et areal på mindst 15 ha, hvis ejendomsværdi er  

 ansat til 175.000 kr. eller derover, 36. gartneriejendomme, frugtplantager og planteskoler, hvis ejendomsværdi  

 er ansat til 125.000 kr. eller derover, 37. alle selvstændigt vurderede skovejendomme samt skove, der er vurderet  

 sammen med en af de under nr. 35 eller 36 nævnte ejendomme, når den samlede  

 ejendom ville være underkastet bogføringspligt efter reglerne i nr. 35 eller  

 36. Bogføringspligten omfatter den samlede ejendom.
Efter 2. behandling den 22. april 1997 Kapitel 1 Lovens anvendelsesområde § 1. Loven gælder for inkassovirksomhed, jf. dog stk. 2 og 3.
 Stk. 2. Med undtagelse af §§ 9-11, § 12, stk. 1-3, § 13 og § 29  

 gælder loven ikke for inkassovirksomhed, der udøves af advokater som led i  

 udøvelsen af selvstændig advokatvirksomhed eller af pengeinstitutter, samt  

 efter justitsministerens bestemmelse for inkassovirksomhed, der udøves af  

 andre, som er undergivet offentligt tilsyn.
 Stk. 3. Loven gælder ikke for inkassovirksomhed, der udøves af  

 offentlige myndigheder, eller for auktionslederes inddrivelse af  

 auktionskøbesummer m.v.
 § 2. Ved inkassovirksomhed forstås i denne lov ethvert led i  

 erhvervsmæssig inddrivelse af fordringer for andre samt i erhvervsmæssig  

 inddrivelse af fordringer, som er købt efter forfaldstid med henblik på  

 inddrivelse på egne vegne.
Kapitel 2 Autorisation § 3. Den, der udøver inkassovirksomhed eller indgår aftale herom,  

 skal være autoriseret hertil, jf. dog § 22, stk. 2.
 § 4. Den, der ansøger om autorisation, skal gøre det antageligt,  

 at den pågældende vil kunne udøve inkassovirksomhed forsvarligt og i  

 overensstemmelse med god inkassoskik.
Stk. 2. Ansøgeren skal endvidere stille betryggende sikkerhed for  

 pengekrav, som måtte opstå som følge af vedkommendes udøvelse af  

 inkassovirksomhed.
Justitsministeren fastsætter nærmere regler om  

 sikkerhedsstillelse, herunder om dens størrelse og art samt dens tidsmæssige  

 udstrækning.
§ 5. Autorisation kan meddeles personer, der opfylder  

 betingelserne i § 4, og som 1) har bopæl her i landet, 2) er fyldt 25 år, 3) ikke er umyndig, under værgemål efter værgemålslovens § 5 eller under  

 samværgemål efter værgemålslovens § 7, 4) hverken har anmeldt betalingsstandsning eller er under konkurs, 5) ikke har betydelig forfalden gæld til det offentlige, hvorved forstås  

 gæld i størrelsesordenen 50.000 kr. og derover, og 6) ikke er dømt for strafbart forhold, der begrunder en nærliggende fare  

 for misbrug af adgangen til at udøve inkassovirksomhed, jf. straffelovens §  

 78, stk. 2.
 Stk. 2. Kravet om bopæl i Danmark bortfalder, i det omfang dette  

 har hjemmel i international aftale eller i bestemmelser fastsat af  

 justitsministeren.
§ 6. Autorisation kan meddeles aktieselskaber eller  

 anpartsselskaber, som er registreret i Erhvervs- og Selskabsstyrelsen, og som  

 opfylder betingelserne i § 4. Det er endvidere en betingelse for meddelelse  

 af autorisation, at direktørerne og flertallet af bestyrelsesmedlemmerne  

 opfylder betingelserne i § 5, stk. 1, nr. 1-3, jf. § 5, stk. 2, og at  

 direktørerne og alle bestyrelsesmedlemmerne opfylder betingelserne i § 4,  

 stk. 1, og § 5, stk. 1, nr. 4-6, jf. dog § 6, stk. 3. Der kan endvidere under  

 samme betingelser meddeles autorisation til andre her i landet hjemmehørende  

 selskaber, foreninger, fonde og lignende.
Filialer af udenlandske selskaber  

 m.v. af den i 1. og 3. pkt. nævnte art kan meddeles autorisation, såfremt  

 dette er hjemlet i international aftale eller ved bestemmelser fastsat af  

 justitsministeren.
Stk. 2. Indtræder der nye medlemmer i direktionen eller  

 bestyrelsen, skal selskabet m.v. inden 14 dage anmelde dette til den  

 myndighed, der har meddelt autorisationen.
Myndigheden afgør herefter, om  

 autorisationen kan opretholdes.
Bestemmer myndigheden, at autorisationen ikke  

 kan opretholdes, finder bestemmelserne i §§ 24-27 anvendelse.
 Stk. 3. Vil udøvelse af inkassovirksomhed kun udgøre en mindre del  

 af de samlede erhvervsmæssige aktiviteter i selskabet m.v., kan autorisation  

 også meddeles, såfremt selskabet opfylder betingelsen i § 4, stk. 2, og den  

 person, som skal lede ansøgerens udøvelse af inkassovirksomhed (bestyreren),  

 opfylder betingelserne i § 4, stk. 1, og § 5. Ved udskiftning af bestyreren  

 finder stk. 2 tilsvarende anvendelse.
 Stk. 4. Autorisation efter stk. 1 og 3 kan kun meddeles, såfremt  

 personer med bestemmende indflydelse over selskabet m.v. opfylder betingelsen  

 i § 5, stk. 1, nr. 6.
§ 7. En autorisation meddeles for højst 5 år ad gangen.
Bestemmer  

 myndigheden, at autorisationen ikke kan fornys, finder bestemmelserne i §§  

 24-27 anvendelse.
 Stk. 2. For autorisation i henhold til denne lov betales 5.000 kr.  

 For ændring af en meddelt autorisation betales 3.000 kr.
Kapitel 3 Godkendelse af personale § 8. Autorisationsindehaveren skal sørge for, at personale, der  

 retter personlig henvendelse til skyldnere, er godkendt hertil, inden den  

 ansatte påbegynder denne form for inkassovirksomhed.
Stk. 2. Godkendelse kan ske, såfremt 1) den pågældende person er fyldt 18 år, 2) den pågældende person ikke er dømt for strafbart forhold, der begrunder  

 en nærliggende fare for misbrug af stillingen eller hvervet, og 3) der ikke i øvrigt er grund til at antage, at den pågældende ikke vil  

 udøve hvervet på forsvarlig måde.
Kapitel 4 Udøvelse af inkassovirksomhed God inkassoskik § 9. Inkassovirksomhed skal udøves i overensstemmelse med god  

 inkassoskik.
Det er i strid med god inkassoskik at anvende metoder, der  

 udsætter nogen for urimelig pression, skade eller ulempe.
Henvendelser til skyldneren § 10. Før der over for skyldneren må iværksættes andre  

 foranstaltninger med henblik på inddrivelse af en fordring, skal der til  

 skyldneren være sendt en påkravsskrivelse, der opfylder betingelserne i stk.  

 2 og 3, og den i stk. 3 nævnte frist skal være udløbet, jf. dog § 11.
 Stk. 2. I påkravsskrivelsen skal tydeligt angives alle  

 oplysninger, som er nødvendige for skyldnerens bedømmelse af fordringen.
 Stk. 3. I påkravsskrivelsen skal angives en frist, inden for  

 hvilken skyldneren kan indfri fordringen, uden at der foretages  

 foranstaltninger, hvorved der påføres skyldneren yderligere omkostninger.  

 Fristen skal være mindst 10 dage fra afsendelsen af påkravsskrivelsen.
 § 11. Uanset § 10 kan der iværksættes retslige skridt mod  

 skyldneren med henblik på inddrivelse, i det omfang overholdelse af denne  

 bestemmelse vil medføre en nærliggende risiko for, at fordringen ellers ikke  

 vil kunne inddrives.
§ 12. Der må ikke uden skyldnerens forudgående anmodning herom  

 rettes personlig henvendelse til skyldneren på steder, hvortil der ikke er  

 almindelig adgang, medmindre et skriftligt varsel forinden er kommet frem til  

 skyldneren.
I varselsskrivelsen skal tydeligt være angivet stedet og det  

 omtrentlige tidspunkt på dagen, hvor henvendelsen vil finde sted, samt  

 autorisationsindehaverens telefonnummer og adresse.
Varselsskrivelsen må ikke  

 afsendes, før den i § 10, stk. 3, nævnte frist er udløbet.
Har den varslede  

 henvendelse fundet sted, uden at skyldneren er blevet truffet, må personlige  

 henvendelser herefter foretages uden yderligere varsler, såfremt dette er  

 anført tydeligt i varselsskrivelsen.
 Stk. 2. Personlig henvendelse til skyldneren uden forudgående  

 anmodning herom, jf. stk. 1, må kun ske på hverdage herunder lørdage, bortset  

 fra juleaftensdag, nytårsaftensdag og grundlovsdag og må kun ske i tidsrummet  

 mellem kl. 8.00 og kl. 21.00, lørdage dog kun i tidsrummet mellem kl. 8.00 og  

 kl. 16.00.
Stk. 3. Er skyldneren en fysisk person, må personlig henvendelse  

 til skyldneren uden forudgående anmodning herom, jf. stk. 1, kun ske på  

 skyldnerens bopæl.
Driver den pågældende skyldner egen erhvervsvirksomhed,  

 kan sådan henvendelse dog tillige ske på virksomhedens adresse.
 Stk. 4. Den, der foretager personlig henvendelse til skyldneren,  

 skal over for skyldneren straks legitimere sig ved et legitimationskort, som  

 udstedes af justitsministeren eller den, ministeren bemyndiger dertil.
 Stk. 5. For udstedelse af legitimationskort betales 300 kr.
Tilbagetagelse af løsøre § 13. Ved tilbagetagelse af løsøre skal autorisationsindehaveren  

 indhente skyldnerens skriftlige samtykke til tilbagetagelsen.
Skyldneren skal  

 senest samtidig med tilbagetagelsen have udleveret en kopi af det skriftlige  

 samtykke.
Behandlingen af inddrevne pengebeløb § 14. Inddrevne pengebeløb skal holdes adskilt fra  

 autorisationsindehaverens egne midler.
§ 15. Inddrevne pengebeløb skal straks indsættes på en konto i et  

 pengeinstitut, medmindre andet er aftalt med fordringshaveren.
Pengebeløb,  

 der er indsat på en konto i et pengeinstitut, skal uden ugrundet ophold  

 udbetales til fordringshaveren, medmindre andet er aftalt med denne.
 Stk. 2. Rente af indsatte pengebeløb tilfalder fordringshaveren,  

 jf. dog § 20, stk. 2.
§ 16. Autorisationsindehaveren skal til enhver tid kunne oplyse  

 fordringshaveren om størrelsen af pengebeløb, som er inddrevet for denne,  

 herunder om størrelsen af beløb, som er indsat på en konto i et  

 pengeinstitut.
Fordringshaveren skal på begæring have skriftlig oplysning  

 herom.
 Annoncering m.v.
§ 17. Autorisationsindehaveren må ikke ved bekendtgørelse,  

 skiltning, udsendelse af skrivelser, adresseangivelser i vejviser eller  

 telefonbog, opslag i forretningslokaler eller på nogen anden måde 1) anvende betegnelser som »retshjælp«,  

 »retskonsulent«, »juridisk kontor« eller lignende  

 betegnelser eller 2) give almenheden eller autorisationsindehaveren ubekendte personer  

 meddelelse om, at der i forbindelse med den pågældendes inkassovirksomhed  

 ydes juridisk rådgivning eller anden retshjælp.
Tavshedspligt § 18. Straffelovens § 152 b finder tilsvarende anvendelse på den,  

 der har fået autorisation efter denne lov, og straffelovens § 152 c finder  

 tilsvarende anvendelse på personale, der er godkendt efter reglerne i denne  

 lovs § 8.
Kapitel 5 Kompetenceregler og bemyndigelsesbestemmelser § 19. Autorisation til at udøve inkassovirksomhed samt godkendelse  

 af personale efter § 8 meddeles af justitsministeren eller den, ministeren  

 bemyndiger dertil.
 Stk. 2. Justitsministeren fastsætter bestemmelser om udformningen  

 og indholdet af ansøgninger om autorisation og godkendelse af personale.
§ 20. Det skal fastsættes som vilkår for en autorisation, at  

 autorisationsindehaveren på begæring dokumenterer, at den i § 4, stk. 2,  

 nævnte sikkerhedsstillelse er i kraft.
Der kan i autorisationen endvidere  

 fastsættes vilkår om inkassovirksomhedens udøvelse.
Stk. 2. Justitsministeren fastsætter nærmere regler om  

 behandlingen af inddrevne midler, herunder om førelse af kundekonti og  

 beregning af rente til fordringshavere.
Justitsministeren kan endvidere  

 fastsætte nærmere regler om regnskabsaflæggelse og revision m.v.
Kapitel 6 Tilbagekaldelse og bortfald af autorisation m.v.
§ 21. En autorisation samt en godkendelse af ansættelse kan  

 tilbagekaldes, hvis autorisationsindehaveren eller den ansatte gør sig  

 skyldig i grov eller gentagen overtrædelse af vilkår for autorisationen eller  

 af bestemmelser i loven eller forskrifter udstedt i medfør af loven.
Det  

 samme gælder, hvis der er særlig grund til at antage, at den pågældende ikke  

 vil udøve hvervet på forsvarlig måde, eller hvis betingelserne i § 5, stk. 1,  

 nr. 6, § 6, stk. 1, jf. § 5, stk. 1, nr. 6, § 6, stk. 3, jf. § 5, stk. 1, nr.  

 6, eller § 6, stk. 4, jf. § 5, stk. 1, nr. 6, for meddelelse af autorisation  

 eller betingelsen i § 8, stk. 2, nr. 2, for godkendelse ikke længere er  

 opfyldt.
Stk. 2. En autorisation kan endvidere tilbagekaldes, hvis  

 betingelserne i § 5, stk. 1, nr. 5, eller § 6, stk. 1, jf. § 5, stk. 1, nr.  

 5, for meddelelse af autorisation ikke længere er opfyldt.
Ved betydelig  

 offentlig gæld forstås i denne sammenhæng beløb i størrelsesordenen 100.000  

 kr. og derover.
En autorisation skal tilbagekaldes, såfremt  

 autorisationsindehaveren ikke opfylder det i § 20, stk. 1, 1. pkt., nævnte  

 vilkår om sikkerhedsstillelse.
 Stk 3. En tilbagekaldelse efter stk. 1 og 2 kan ske for et tidsrum  

 af 1 til 5 år eller indtil videre.
 § 22. En autorisation bortfalder, hvis autorisationsindehaveren  

 dør eller ophører med at opfylde en eller flere af betingelserne i § 5, stk.  

 1, nr. 1, 3 og 4, § 6, stk. 1, jf. § 5, stk. 1, nr. 1, 3 og 4, eller § 6,  

 stk. 3, jf. § 5, stk. 1, nr. 1, 3 og 4.
Stk. 2. Uanset stk. 1 kan en autorisationsindehavers dødsbo eller  

 ægtefælle, der sidder i uskiftet bo, en autorisationsindehaver, der har  

 anmeldt betalingsstandsning, autorisationsindehaverens konkursbo eller en  

 værge for en autorisationsindehaver, der er under værgemål efter  

 værgemålslovens § 5, under værgemål med fratagelse af den retlige handleevne,  

 jf. værgemålslovens § 6, eller under samværgemål efter værgemålslovens § 7,  

 fortsætte inkassovirksomheden uden autorisation med henblik på afvikling  

 eller afhændelse, såfremt fortsættelsen af inkassovirksomheden inden 4 uger  

 efter dødsfaldet, anmeldelse af betalingsstandsningen, konkursdekretets  

 afsigelse eller værgemålets iværksættelse anmeldes til den myndighed, der har  

 meddelt autorisationen.
Myndigheden fastsætter en frist for afviklingen m.v.,  

 som kun i særlige tilfælde kan forlænges ud over 6 måneder fra den  

 begivenhed, som medførte autorisationens bortfald.
 § 23. Dokumenter og legitimationskort vedrørende en autorisation  

 eller godkendelse, der tilbagekaldes, bortfalder eller ikke fornys, skal  

 inden 4 uger tilbageleveres til den myndighed, der har udstedt den pågældende  

 autorisation eller godkendelse, medmindre tilbagekaldelsen eller afgørelsen  

 om, at autorisationen ikke fornys, med opsættende virkning er indbragt for  

 domstolene.
Stk. 2. Den i stk. 1 nævnte frist regnes fra datoen for afgørelsen  

 om tilbagekaldelse eller om, at autorisationen ikke fornys, eller fra den  

 begivenhed, som har medført autorisationens bortfald.
Fortsættes  

 inkassovirksomhed i medfør af § 22, stk. 2, regnes fristen dog først fra  

 udløbet af den i § 22, stk. 2, 2. pkt., nævnte frist.
 § 24. En afgørelse om tilbagekaldelse i medfør af § 21, stk. 1 og  

 2, skal indeholde oplysning om adgangen til at begære domstolsprøvelse, jf.  

 §§ 25 og 26, og om fristen herfor.
§ 25. En tilbagekaldelse i medfør af § 21, stk. 1, kan af den,  

 afgørelsen vedrører, forlanges indbragt for domstolene.
Anmodning herom skal  

 fremsættes over for den myndighed, der har meddelt tilbagekaldelsen, inden 4  

 uger efter, at afgørelse om tilbagekaldelse er meddelt den pågældende.
Sagen  

 indbringes herefter af myndigheden for retten efter reglerne i  

 retsplejelovens kapitel 81 uden medvirken af domsmænd.
Stk. 2. Anmodning efter stk. 1 har opsættende virkning, men retten  

 kan ved kendelse bestemme, at den pågældende under sagens behandling ikke må  

 udøve virksomheden.
Hvis tilbagekaldelsen findes lovlig ved dommen, kan det i  

 denne bestemmes, at anke ikke har opsættende virkning.
§ 26. Den, hvis autorisation er tilbagekaldt i medfør af § 21,  

 stk. 2, kan forlange tilbagekaldelsen indbragt for domstolene.
Anmodning  

 herom skal fremsættes over for den myndighed, der har meddelt  

 tilbagekaldelsen, inden 4 uger efter, at afgørelsen er meddelt den  

 pågældende.
Sagen indbringes af myndigheden for retten i den borgerlige  

 retsplejes former.
Stk. 2. Anmodning efter stk. 1 har ikke opsættende virkning, men  

 retten kan ved kendelse bestemme, at den pågældende under sagens behandling  

 kan fortsætte inkassovirksomheden.
Ankes en dom, hvorved en tilbagekaldelse  

 ikke findes lovlig, kan den ret, der har afsagt dommen, eller den ret,  

 hvortil sagen er indbragt, bestemme, at den pågældende ikke må udøve  

 inkassovirksomhed under ankesagen.
§ 27. En tilbagekaldelse af en autorisation i medfør af § 21 kan  

 til enhver tid efter ansøgning ophæves.
Ansøgning herom kan dog ikke indgives  

 tidligere end 1 år efter, at ophævelse senest ved endelig afgørelse er  

 nægtet.
Ansøgeren kan forlange en nægtelse af ophævelse indbragt for  

 domstolene, såfremt der er forløbet mindst 2 år efter, at ophævelse senest er  

 nægtet ved dom. § 24, § 25, stk. 1, 2. og 3. pkt., og § 26, stk. 1, 2. og 3.  

 pkt., gælder tilsvarende.
Kapitel 7 Tilsyn § 28. Politiet har til enhver tid uden retskendelse mod behørig  

 legitimation adgang til lokaler, hvorfra autorisationsindehaveren driver  

 inkassovirksomhed, og de derværende forretningsoplysninger for at føre det  

 nødvendige tilsyn med autorisationsindehaverens virksomhed.
Kapitel 8 Straffe- og ikrafttrædelsesbestemmelser m.v.
 § 29. Medmindre højere straf er forskyldt efter anden lovgivning,  

 straffes med bøde eller hæfte den, der overtræder § 3, § 6, stk. 2, 1. pkt.,  

 § 6, stk. 3, 2. pkt., § 8, stk. 1, § 10, §§ 12-14, § 15, stk. 1, 1. pkt., §  

 16 eller § 23.
 Stk. 2. I forskrifter fastsat i medfør af § 20 kan der fastsættes  

 straf i form af bøde og hæfte for overtrædelse af forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
§ 30. Loven træder i kraft den 1. oktober 1997 og har virkning for  

 inkassovirksomhed, der udøves efter lovens ikrafttræden.
For den, som ved  

 lovens ikrafttræden udøver inkassovirksomhed, træder bestemmelserne i lovens  

 §§ 3 og 8 om autorisation og godkendelse først i kraft den 1. april 1998.
 Stk. 2. I lov om ydelse af juridisk bistand samt om inkasso- og  

 detektivvirksomhed m.v., jf. lovbekendtgørelse nr. 565 af 28. august 1986,  

 som ændret ved lov nr. 453 af 30. juni 1993, foretages følgende ændringer:
 1. I lovens titel udgår ordene »inkasso- og«.
 2. § 1, stk. 1, nr. 2, ophæves.
 Stk. 3. I bogføringsloven, jf. lovbekendtgørelse nr. 60 af 19.  

 februar 1986, som ændret ved lov nr. 851 af 23. december 1987, foretages  

 følgende ændring:
 1. I § 1, stk. 1, litra C, ændres i nr. 37 »den  

 samlede ejendom.« til: »den samlede ejendom,», og der  

 indsættes som nr. 38:
»38) inkassovirksomhed.« § 31. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
