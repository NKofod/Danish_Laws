Indledning og baggrund 1. Denne vejledning omtaler bestemmelsen i  

 bistandslovens § 48 om hjælp til merudgifter som følge af fysisk eller psykisk handicap under  

 forsørgelse i eget hjem, og træder i stedet for afsnit III, D, pkt. 51-55 i  

 Socialministeriets cirkulære af 16. december 1986 om kontanthjælp efter  

 bistandsloven, og for Socialministeriets vejledning af 19. december 1983 om  

 administrationen af beløbsgrænsen i bistandslovens § 48, stk. 1, ved ydelse  

 af hjælp til personer, der i hjemmet forsørger et handicappet barn.
 Socialministeriets vejledning af 5. marts 1987 om kontanthjælp efter  

 bistandsloven har afløst de øvrige bestemmelser i kontanthjælpscirkulæret.
Der er ikke ved lov nr. 938 af 23. december 1986 om ændring af bistandslovens kontanthjælpsregler m.v. foretaget ændringer i lovens § 48.
Der er derimod gennem de senere år sket en vis afklaring og udvikling i praksis vedr. § 48, herunder i ankepraksis, som giver grundlag for at  

 præcisere og beskrive, hvad bestemmelsen kan anvendes til.
Endvidere er der i forhold til det hidtidige kontanthjælpscirkulære foretaget nogle ændringer i formuleringerne af de vejledende bestemmelser,  

 som har baggrund i den almindelige udvikling i samfundet for familier med  

 børn og særligt med hensyn til familier med børn med handicap.
Udviklingen  

 har endvidere nødvendiggjort en række ændringer i formuleringerne af de  

 vejledende bestemmelser for voksne personer med vidtgående handicap.
Formålet med § 48 2. Bistandslovens § 48 giver hjemmel til at dække de  

 merudgifter ved forsørgelsen af børn og voksne med handicap, som er en følge af  

 handicappet, i tilfælde, hvor personerne bor i eget hjem.
Formålet med bestemmelsen er gennem ydelse af hjælp at medvirke til, at personer med handicap kan forblive i eget hjem, og at familien kan leve  

 så normalt som muligt på trods af og med handicappet.
 Vejledningens hensigt er at medvirke til at imødekomme de senere års  

 bestræbelser på at forbedre forholdene for børn med handicap og for voksne  

 personer med vidtgående handicap for hermed at undgå anbringelse på  

 institutioner og andre foranstaltninger uden for hjemmet.
De ydelser, der er tale om efter § 48, er som nævnt merudgifter ved forsørgelsen, dvs. udgifter, som den pågældende ikke ville have haft, hvis  

 der ikke havde været tale om et handicap.
Sammenhæng mellem ydelser efter § 48 og rådgivnings- og vejledningsindsatsen 3. Der vil ofte være behov for rådgivning og  

 vejledning, herunder om handicappets betydning for den daglige livsførelse både overfor familien  

 og den enkelte unge eller voksne med handicap, og for koordination med anden  

 samtidig indsats.
Rådgivning og vejledning bør sammen med kompensation for de særlige merudgifter ved forsørgelsen indgå som led i en samlet, helhedsorienteret  

 indsats med henblik på at skabe så normale rammer som muligt for den enkeltes  

 og familiens tilværelse. (Der henvises til Socialstyrelsens pjece om småbørn  

 med handicap, 1986).
Det sociale udvalg har pligt til at yde familierne i kommunen rådgivning og vejledning, jf. bistandslovens § 28. Når der er tale om  

 personer med handicap kan det ofte være nødvendigt for kommunen at inddrage  

 særlig sagkundskab, jf. bistandslovens § 29, stk. 1, 1. punktum.
Denne  

 sagkundskab kan komme fra amtskommunens socialcenter, jf. bistandslovens §  

 29, stk. 1, 2. punktum, som har pligt til at støtte kommunen med  

 specialrådgivningsindsats.
Også de lands- og landsdelsdækkende institutioner for personer med vidtgående handicap, som amtskommunerne driver, yder en værdifuld støtte i  

 specialrådgivningsindsatsen.
Eksempler på disse institutioner er  

 Refsnæsskolen for blinde og svagtsynede, Døveskolerne i Ålborg og Fredericia,  

 Børneklinikken i København, Blindeinstituttet i Hellerup, Kolonien Filadelfia  

 og institutionen Solbakken i Århus.
Endvidere findes en særlig sagkundskab på specialrådgivningsområdet hos de statslige specialkonsulenter for døve, blinde, tunghøre, vanføre og  

 psykisk udviklingshæmmede, jf. bistandslovens § 29, stk. 2.
Bistandslovens § 48, stk. 4 4. Det sociale udvalgs anvisninger skal følges ved  

 modtagelse af hjælpen.
 Det betyder fx, at de personer, som modtager hjælpen, skal fremskaffe den  

 af kommunen ønskede dokumentation, ligesom kommunen skal tilrettelægge  

 administrationen af ydelserne således, at der både tages hensyn til den  

 enkelte forvaltnings forhold, § 48's formål og rammer, og til hvad der er  

 praktisk og hensigtsmæssigt for den enkelte ydelsesmodtager.
 Vejledningens opbygning m.v.
5. Personkredsen, kravene til handicappets omfang og  

 betingelserne for ydelse af hjælp er ikke ens for børn og voksne, selv om det drejer sig  

 om stort set den samme slags ydelser.
I det følgende gennemgås ydelse af  

 hjælp til børn og voksne hver for sig. (Kap. 2 og kap. 3). Herudover omtales  

 hjælpeordninger efter § 48, stk. 3 (kap. 4).
Hvor der i vejledningen kun er henvist til en lovparagraf uden angivelse af lovens titel, er der tale om en paragraf i bistandsloven.
Ydelse af hjælp til børn med handicap Afgrænsning af personkredsen 6. Personkredsen i § 48, stk. 1, omfatter alle  

 personer, der i hjemmet forsørger børn og unge under 18 år med fysiske eller psykiske  

 handicap.
Betingelser for ydelse af hjælp 7. Det er en betingelse for ydelse af hjælpen, at der foreligger merudgifter ved forsørgelsen som følge af handicappet (se pkt. 9), at barnet/den unge forsørges i eget hjem (se pkt. 10), at merudgiften overstiger 2.400 kr. om året jf. dog § 48, stk. 2 (se pkt.  

 11).
Handicappets art og omfang 8. Bestemmelsen omfatter børn med et vedvarende  

 handicap og omfatter således foruden børn med vidtgående fysiske eller psykiske handicap, også  

 børn med langvarige lidelser, (fx sukkersyge, cystisk fibrose, alvorlig  

 belastende allergi eller hudlidelser).
At det skal være et vedvarende handicap betyder ikke, at det skal dreje  

 sig om en uhelbredelig lidelse.
I praksis lægges der vægt på, om tilstanden  

 skønnes at vare ca. et år eller længere, men det er ikke udelukket, at  

 lidelsen kan vare mindre end et år.
Der kan eksempelvis være tale om for  

 tidligt fødte børn eller børn med hofteskred (calve perthes), hvor familien i  

 en kortere periode på grund af barnets handicap er særlig tungt belastet.
Merudgifter ved forsørgelsen 9. Hjælpen omfatter merudgifter ved forsørgelsen af  

 barnet, der er en følge af handicappet.
Det betyder, at der skal foreligge nødvendige  

 merudgifter, udover de udgifter familien ville have haft, såfremt barnet ikke  

 var handicappet.
Hjælpen ydes efter en vurdering af merudgiftens omfang i det enkelte tilfælde, og kan derfor ikke ydes efter faste takster.
 Den del af udgifterne, som svarer til de udgifter, familien selv ville  

 have afholdt, hvis der ikke havde foreligget særlige forsørgelsesproblemer,  

 skal derfor normalt afholdes af familien, således at det alene er de  

 sandsynliggjorte merudgifter, der kan dækkes af § 48.
Eksempel: Hvis et barn skal have særlig kost eller særligt legetøj, må man tage stilling til, hvad familien normalt ville have afholdt til  

 kost eller legetøj til barnet, og alene betale den del af udgiften som må  

 betragtes som en merudgift på grund af handicappet.
Forsørgelse i eget hjem 10. At barnet forsørges i eget hjem betyder, at det  

 skal bo hos forældrene eller andre pårørende i modsætning til, at barnet ved medvirken  

 af sociale myndigheder har ophold uden for hjemmet.
Et barn, der midlertidigt  

 er indlagt på hospital, eller midlertidigt som et led i almindelig skolegang  

 går på kost- eller efterskole, har ophold i eget hjem.
En tommelfingerregel  

 ved vurderingen af, hvorvidt et barn bor i eget hjem eller ej, er, om  

 forældrene er forpligtet til at betale, fx tøj og lommepenge, eller om  

 opholdet uden for hjemmet i det hele taget må sidestilles med, hvad børn i  

 almindelighed kan komme ud for i deres daglige tilværelse.
Det forhold, at et barn går i daginstitution, er ikke til hinder for, at der ydes hjælp efter § 48, hvis barnet i øvrigt har ophold hos  

 forældrene eller andre pårørende.
Børn, som er anbragt i pleje hos en  

 plejefamilie, bor derimod ikke i eget hjem, og udgifter, som ellers ville  

 være merudgifter ved forsørgelsen efter § 48, ydes derfor som en del af  

 plejeydelsen efter bistandslovens § 66. Om anbringelse i døgninstitution, se  

 pkt. 36.
Når børn af ikke-samlevende forældre med fælles forældremyndighed bor lige meget hos begge forældre, har barnet efter undtagelsesbestemmelsen i  

 § 10, stk. 3, 3. pkt. opholdskommune i den kommune, hvor barnet er tilmeldt  

 folkeregistret.
 Undtagelsesbestemmelsen omfatter ydelser efter § 48, stk. 1 og stk.
 2, nr. 1 og 2.
 Med hensyn til ydelser efter § 48, stk. 2, nr. 3, har barnet  

 opholdskommune, hvor det bor.
 11. Hjælpen efter § 48 er indkomstuafhængig og ikke  

 skattepligtig.
 Der kan dog kun ydes hjælp til merudgifter ved forsørgelsen af børn med  

 handicap i hjemmet, såfremt merudgifterne overstiger 2.400 kr. i løbet af et  

 kalenderår (bagatelgrænsen). Efter bestemmelsens stk. 2 gælder  

 beløbsbegrænsningen i stk. 1 dog ikke når der er tale om:
 har midler til at afholde merudgiften.
 Hvis der opstår tvivl, om et barn har et vidtgående handicap, vil det i  

 relation til beløbsgrænsen i § 48, stk. 1, ikke have nogen betydning, idet  

 der så typisk vil være tale om en kronisk lidelse.
Kroniske lidelser omfatter sygdomstilstande og lignende, som fra det tidspunkt, de opstår, normalt vil vare i flere år.
 Herudover kan der uanset merudgiftens størrelse ydes hjælp til familier,  

 der ud fra en konkret behovsvurdering ikke skønnes at have tilstrækkelige  

 midler til selv at afholde udgiften.
12. Beløbsgrænsen vedrører såvel løbende udgifter som  

 enkeltudgifter, idet udgifter, der afholdes inden for eet kalenderår, sammenlægges.
Hvis en familie har flere børn med handicap, sammenlægges merudgifterne herved.
 Der vil kunne udbetales hjælp til merudgifter under 2.400 kr., hvis  

 kommunen skønner, at de samlede udgifter i løbet af kalenderåret vil  

 overstige 2.400 kr.
Hvis en kommune har udbetalt hjælp i henhold til § 48, stk. 1, og det senere viser sig, at den samlede årlige udgift ligger under beløbsgrænsen,  

 skal den udbetalte hjælp ikke tilbagebetales.
Har en familie selv afholdt løbende udgifter, der overstiger 2.400 kr. i løbet af året, skal hele beløbet efterfølgende udbetales.
Eksempler på merudgifter, hvortil der kan ydes hjælp efter § 48, stk. 1 13. I det følgende opregnes der nogle eksempler på  

 merudgifter som følge af handicap hos børn.
Det skal fremhæves, at der ikke  

 er tale om en udtømmende opregning.
På grund af de komplicerede handicap og  

 de ofte komplicerede situationer som opstår i familierne på grund af handicap  

 hos børnene, er det ikke muligt at forudse, hvilke merudgifter en familie kan  

 komme ud for som følge af handicappet.
De nævnte eksempler er dels eksempler på merudgifter, som er typiske, dels situationer som har givet anledning til problemer, når de er opstået.
Eksempler: Bemærk opregningen er ikke udtømmende Merudgifter til særlig kost/diætpræparater 14. Til børn og unge under 18 år med fysiske eller  

 psykiske handicap kan der ydes tilskud til merudgifter til diætkost.
Det forudsættes, at  

 kommunen sørger for, at behovet er tilstrækkelig dokumenteret, fx ved  

 lægeerklæring.
Til spædbørn, der ikke kan tåle mælk, kan der fx ydes hjælp til erstatningspræparater.
 For så vidt angår spædbørn, som på grund af en allergisk disposition, må  

 formodes at have behov for diætkost i form af mælkeerstatningspræparater uden  

 at allergien endnu er kommet til udbrud, kan der, hvis kommunen skønner, at  

 der foreligger tilstrækkelig dokumentation for,at den kroniske lidelse vil  

 bryde ud, ydes tilskud til de nødvendige erstatningspræparater, som om  

 lidelsen allerede var brudt ud.
Når der ved observations- og undersøgelsesformål, i forbindelse med gentagne undersøgelser, og som en direkte følge af handicappet, ordineres  

 særlige diætpræparater, som barnet skal indtage i hjemmet over en kortere  

 eller længere periode, kan der ydes hjælp til dækningen af udgiften til disse  

 præparater.
15. Ved bedømmelsen af dokumentationsgrundlaget i  

 disse tilfælde kan det oftest være nødvendigt at inddrage sagkyndig bistand fra  

 specialafdelinger under sygehusvæsenet eller fra embedslægen, hvis kommunen  

 ikke selv råder over den lægelige ekspertice.
I de konkrete situationer kan det være vanskeligt at afgøre, hvad udgiften til diætkosten er.
Det kan anbefales at tage kontakt med den  

 pågældende specialafdeling, som ofte har beregninger over udgiften.
Ligeledes  

 foreligger der ofte beregninger fra Statens Husholdningsråds side eller fra  

 brugerorganisationer, patientforeninger og lignende.
I hvert enkelt tilfælde  

 skal der dog skønnes om behovet som grundlag for den løbende ydelse, der  

 konkret fastsættes.
Udgifterne til særlige diætpræparater som pågældende skal indtage som led i en sygehusbehandling afholdes af sygehusvæsenet.
Udgifterne til særlige diætpræparater til børn med phenylketonuri  

 (Føllings sygdom) afholdes som hidtil af staten (John F.
Kennedy  

 Instituttet). Præparaterne rekvireres direkte hos Instituttet, bortset fra  

 præparatet Aminogran, der distribueres via apotekerne.
Merudgifter til medicin og briller 16. Til børn og unge under 18 år med fysiske eller  

 psykiske handicap kan der ydes hjælp til egenbetalingen af tilskudsberettiget medicin.
Der kan normalt ikke ydes hjælp til betaling af briller, idet sådan hjælp forudsættes afholdt efter lov om offentlig sygesikring eller efter §  

 58.
Hvis der som følge af handicappet hos børn og unge under 18 år er særlige merudgifter til briller, som ikke kan ydes efter  

 sygesikringslovens regler kan merudgifterne dækkes efter § 48, stk. 1.
Eksempel: Et hyperaktivt barn, som ofte kommer til at ødelægge ting bl.a. briller.
Merudgifter til befordring 17. Vedr. uddannelse.
Hvis et barn eller en ung i  

 videre omfang end normalt som en direkte følge af handicappet skal befordres  

 til eller fra skole eller andet uddannelsessted, vil der i det omfang  

 udgifterne hertil ikke dækkes efter andre bestemmelser eller ved andre  

 ordninger, kunne ydes hjælp til dækning af de nødvendige befordringsudgifter.
Vedr. behandling.
Der kan ydes hjælp til betaling af befordringsudgifter og lign., som er nødvendige ved ledsagelse af et barn  

 til behandling, som følge af handicappet, i det omfang udgifterne ikke dækkes  

 efter andre bestemmelser eller ved andre ordninger.
Hjælp til betaling kan i  

 disse tilfælde ydes såvel til barnets befordring som til ledsagerens  

 befordring.
Normalt vil det være tilstrækkeligt, at der kun er een ledsager,  

 dvs fx enten faderen eller moderen.
Der kan imidlertid være situationer, hvor  

 det er nødvendigt eller hensigtsmæssigt, at begge forældre ledsager barnet,  

 fx fordi det er nødvendigt under transporten, eller fordi begge forældre skal  

 orienteres samtidigt ved en undersøgelse/behandling.
Der kan endvidere under et barns ophold på hospital eller lign. ydes hjælp til betaling af forældrenes befordringsudgifter til besøg hos barnet  

 i det omfang besøgene er nødvendige af hensyn til barnet.
Hjælp til dækning af befordringsudgifter mv i forbindelse med behandling i udlandet kan kun ydes, hvis Sundhedsstyrelsen har godkendt,  

 at behandlingen skal foregå i udlandet, jf.
 Indenrigsministeriets bekendtgørelse nr. 69 af 17. februar 1983. I sådanne  

 tilfælde ydes hjælpen efter samme principper som til behandling her i landet.
18. Vedr. fritiden.
Hvis et barn på grund af sit  

 handicap ikke er i stand til at benytte offentlige transportmidler, kan der ydes tilskud til  

 merudgifter til befordring i fritiden.
Der er ikke bestemte grænser for, hvor  

 meget der kan ydes i den situation.
Der må tages hensyn til hjemmets afstand  

 til fritidsforanstaltninger, kammeraters hjem, mulighederne for almindelig  

 fritidsbeskæftigelse, leg i nærheden osv.
Tilskuddet bør normalt fastsættes  

 efter statens regler for godtgørelse for brug af egen bil efter laveste sats.
Tilskud til befordring af et barn med handicap kan ydes, hvadenten den bil, barnet bliver befordret i, er ejet af forældrene, lånt, lejet  

 eller anskaffet med støtte efter § 58.
19. I ganske særlige situationer kan der herudover  

 ydes hjælp til betaling af andre driftsudgifter i forbindelse med befordring af et barn  

 med handicap i familiens egen bil.
Det gælder især i den situation, hvor  

 familien har en bil alene til befordring af barnet/børnene, eller hvis det  

 kan sandsynliggøres, at familien ikke ville have bil, hvis ikke der var et  

 særligt kørselsbehov som følge af barnets handicap.
Endvidere gælder det den  

 situation, hvor familien har en ekstraordinært stor og driftsmæssig kostbar  

 bil som følge af barnets handicap.
I disse situationer kan der ydes tilskud  

 til betaling af fx forsikringer, reparationer og andet, når udgiften må anses  

 som en merudgift ved forsørgelsen af barnet.
Hjælp til anskaffelse af bil til befordring af børn og unge med handicap kan derimod ikke ydes efter § 48, stk. 1. For så vidt angår denne  

 ydelse henvises til reglerne i Socialministeriets bekendtgørelse nr. 886 af  

 11. december 1986 om støtte til køb af bil efter bistandslovens § 58. Der vil  

 derfor ikke efter § 48 kunne ydes hjælp til betaling af afdrag på bil.
Merudgifter ved deltagelse i handicaprettede kurser 20. Der kan ydes hjælp til forældres og eventuelt  

 andre pårørendes merudgifter som følge af nødvendig deltagelse i kurser, som går ud på at  

 sætte de pågældende i stand til i det konkrete tilfælde at have barnet  

 hjemme, passe og pleje, opdrage og kommunikere med barnet.
Det klassiske eksempel er deltagelse i et kursus i total kommunikation (tegnsprogsundervisning mv.) for pårørende til personer med  

 vidtgående hørehandicap.
Andre eksempler er kursus vedrørende børn med  

 cystisk fibrose, blinde børn og spastiske børn.
De udgifter, der kan være tale om, er fx rejseudgifter, merudgifter ved måltider og ophold, kursusafgift, kursusmaterialer, pasning af  

 barnet/børnene, som ikke skal med på kurset.
Sådanne merudgifter kan også  

 omfatte hel eller delvis kompensation for tabt arbejdsfortjeneste, når der  

 ikke er mulighed for at deltage i kurser uden for arbejdstiden.
Dette gælder  

 såvel enlige som ægtepar.
I langt de fleste tilfælde er det nødvendigt, at  

 begge forældre kan tage sig af barnet, og sådanne kurser vil ofte være en  

 forudsætning for, at forældrene kan bevare kontakten med barnet.
Merudgifter til særlig beklædning herunder sko 21. Der kan ydes hjælp til tøj, som skal udformes på  

 en særlig måde, eller til ekstra beklædning/sko, som er nødvendig på grund af  

 ekstraordinært slid på tøjet/skoene.
Hvis det er nødvendigt med ortopædisk  

 fodtøj, herunder fodtøj der tilgodeser en foddeformitet, ydes hjælpen efter  

 Socialministeriets bekendtgørelse nr. 862 af 11. december 1986 om ydelse af  

 hjælpemidler efter bistandslovens § 58.
Merudgifter til vask og personlig hygiejne 22. Hvis et barns handicap medfører merudgifter til  

 vask, kan der ydes hjælp såvel til selve vaskeudgiften som til anskaffelse af  

 vaskemaskine forudsat, at en sådan må anses for at være nødvendig for at  

 imødekomme et ekstraordinært stort behov.
Endvidere kan der ydes hjælp til betaling af særlige cremer og olier, som anvendes ved barnets personlige hygiejne, hvis der kan dokumenteres en  

 merudgift, i forhold til hvad andre børns hygiejne kræver, fx i forbindelse  

 med allergi.
Andre udgifter 23. Udover de nævnte eksempler vil andre udgifter  

 kunne dækkes, hvis de efter en konkret vurdering må anses for velbegrundede, sandsynliggjorte  

 merudgifter på grund af barnets handicap.
 Som eksempler på andre merudgifter, som kan dækkes efter § 48, stk.
1, kan nævnes - forhøjede forsikringspræmier vedrørende familieulykkesforsikringer, - udgifter til særligt legetøj og andre udgifter til beskæftigelse i  

 fritiden, - merudgifter til højere boligudgifter, som er en nødvendig følge af  

 barnets handicap, herunder merudgifter som skyldes boligskift, forbedringer  

 af boligen eller højere løbende boligudgifter, men ikke udgifter til  

 boligændringer, som ydes efter § 59.
Opmærksomheden henledes ligeledes på, at de omhandlede børn ofte vil være afskåret fra at tjene lommepenge selv, hvorved der kan opstå særlige  

 merudgifter for forældrene.
Efter indførelsen i 1984 af de nye regler om førtidspension er det ikke længere muligt at tilkende 15-18 årige pension.
Der kan derfor  

 yderligere henvises til, at der ved denne lovændring blev forudsat, at  

 bistandslovens § 48 skulle dække visse af de unges særlige udgifter på grund  

 af handicappet, fx ekstra udgifter til befordring, ledsagelse,  

 fritidsbeskæftigelse m.v.
Aflastning 24. De fleste forældre til børn med handicap har i  

 varierende omfang behov for en eller anden form for aflastning efter graden af barnets  

 handicap.
En tilstrækkelig aflastning vil kunne bevare barnet i hjemmet  

 længst muligt.
Aflastning kan foregå - i særlig eller almindelig daginstitution eller dagpleje - efter hjemmehjælpsbestemmelserne - ved privat antaget hjælp betalt efter § 48 - i opholdssteder efter § 66, herunder familiepleje, eller på døgninstitution.
Hovedreglen er, at anvendelse af dagpleje/daginstitutionstilbud og  

 hjemmehjælpsreglerne skal gå forud for anvendelsen af § 48 til dette formål.  

 Det bemærkes, at det forhold at et barn er i dagpleje/daginstitution ikke  

 nødvendigvis betyder, at der dermed gives forældrene en tilstrækkelig  

 aflastning.
Forældrene kan godt ud over dagpleje/daginstitutionsplads have  

 behov for yderligere aflastning.
25. Når det drejer sig om børn, som kræver vedvarende  

 pleje, omsorg eller overvågning på grund af handicappet, er det ofte nødvendigt at yde  

 forældrene aflastning ud over dagpleje/daginstitutionsplads.
Det gælder fx  

 børn, som ikke eller kun i ringe omfang kan bevæge sig, og børn som er særlig  

 opmærksomhedskrævende på grund af kommunikationsproblemer, fx døvhed og  

 psykoser.
Det må konkret vurderes, hvilket omfang aflastningen skal have.
Der bør tages hensyn til, om der kun er en forældre til at tage sig af barnet,  

 og er der to forældre, bør de kunne aflastes samtidig.
Det er erfaringen, at  

 forældre til meget omsorgskrævende børn mindst bør aflastes 1 aften om ugen,  

 1 weekend om måneden og 3 uger om året.
En del af aflastningen kan ydes i form af lejlighedsvis hjemmehjælp i henhold til § 55, stk. 2, jf.
Socialministeriets cirkulære af 30. oktober  

 1980 om praktisk bistand i hjemmet.
Når hjemmehjælp ikke kan skaffes, typisk  

 i weekender og om aftenen, kan der efter § 56, jf. § 55, stk. 2, ydes tilskud  

 til dækning af udgifter ved hjælp, som familien selv antager.
Hvis dette ikke er tilstrækkeligt i det konkrete tilfælde, kan der ydes et tilskud efter § 48, stk. 1, til aflastning.
 I tilfælde, hvor der er behov for daglig bistand i længere tid, dvs. varig  

 aflastning, kan der ikke ydes varig hjemmehjælp, jf. § 52.
 Udgiften til hjælperen afholdes efter § 48, stk. 1, som en merudgift ved  

 forsørgelsen.
Når der ydes tilskud til privat antagen hjælp, bør forældrene gøres opmærksom på, at der normalt ikke kan antages personer, som er under 18  

 år.
26. Aflastning kan også ydes ved ophold på  

 døgninstitutioner eller i opholdssteder efter § 66, herunder familiepleje.
 Hvis en kommune eller flere kommuner, ønsker at etablere  

 aflastningsforanstaltninger for børn med handicap kan dette ske efter  

 reglerne om dagpleje/daginstitutioner og døgninstitutioner for børn evt.  

 disse regler i en kombination med hinanden og med ydelser efter § 48.
I samarbejde med amtskommunen kan yderligere kombinationer af reglerne i bistandsloven føre til de for det enkelte barn mest  

 hensigtsmæssige aflastningsforanstaltninger.
 Respirationsinsufficiens og lign.
27. Når et barn på grund af stærkt fysisk handicap,  

 som medfører respirationsinsufficiens eller dermed ligestillet lidelse, benytter et  

 sådant apparatur at vedvarende overvågning er nødvendig, afholdes udgiften  

 til overvågning (udgift til aflønning af ventilatør) af sygehusvæsenet, hvis  

 apparaturet anvendes som led i behandling.
Derudover afholdes udgiften til overvågning og pleje mv. efter § 48, selv om der kræves specialuddannet plejepersonale.
I disse specielle  

 tilfælde vil det dog ofte være mest hensigtsmæssigt at kombinere  

 ventilatørbistand med hjemmehjælp og hjemmesygepleje.
Tabt arbejdsfortjeneste 28. I tilfælde, hvor det er en nødvendig følge af  

 handicappet, at barnet passes i hjemmet, og det er mest hensigtsmæssigt, at det er  

 moderen/faderen, der passer det, kan der ydes et tilskud til hel eller delvis  

 dækning af tabt arbejdsfortjeneste.
Det er en forudsætning, at den pågældende forsørger helt eller delvis har måttet ophøre med sin beskæftigelse for at passe et barn med svært  

 handicap i hjemmet.
Der er mulighed for at yde tilskud til dækning af tabt arbejdsfortjeneste nogle timer om dagen eller om ugen.
 I særlige tilfælde vil sådan erstatning tillige kunne ydes, hvor det med  

 overvejende sandsynlighed må anses for godtgjort, at forsørgeren på grund af  

 overtagelsen af den nævnte opgave er afskåret fra at opnå tilknytning til  

 arbejdsmarkedet.
Ved erstatningens udmåling skal der tages hensyn såvel til de besparelser, som arbejdsophøret medfører, som til den skattemæssige  

 fordel.
Når forsørgeren endnu ikke har opnået tilknytning til  

 arbejdsmarkedet, må den indtægt, som forsørgeren efter sine forhold i øvrigt  

 ville have kunnet opnå, tages som et udgangspunkt for beregningen af  

 tilskuddet til den tabte arbejdsfortjeneste.
Erstatningen må dog i alle tilfælde sættes i forhold til, hvad det ville koste for social- og sundhedsforvaltningen at lade en hjemmehjælper  

 passe barnet i hjemmet.
Tilskud til erstatning for tabt arbejdsfortjeneste skal løbende reguleres i overensstemmelse med de almindelige lønstigninger på det  

 offentlige arbejdsmarked.
29. Det er muligt at yde tilskud til dækning af tabt arbejdsfortjeneste, selv om barnet fx er i daginstitution eller på anden  

 måde passes, plejes og trænes uden for hjemmet nogle timer om dagen, idet en  

 daginstitution ofte vil være den mest hensigtsmæssige aflastning af en  

 familie, som har et barn med handicap, som skal plejes og overvåges 24 timer  

 i døgnet.
Der kan godt ydes tilskud til dækning af tabt arbejdsfortjeneste i en kortere periode, idet det er handicappets varighed, som er afgørende for  

 opnåelse af ydelser efter § 48, stk. 1, og ikke varigheden af den enkelte  

 ydelse.
Fx kan det tænkes, at et barn skal optrænes intensivt af moderen i  

 hjemmet, at barnet ikke må omgås andre i en periode af hensyn til smittefare,  

 eller at en af forældrene skal oplæres i tilberedning af diætkost.
Hvis en sådan periode ligger i direkte forlængelse af et sygehusophold, og man allerede fra opholdets begyndelse er klar over, at  

 der bagefter kræves pasning af barnet i hjemmet, kan der ydes tabt  

 arbejdsfortjeneste allerede fra indlæggelsestidspunktet, hvis det af  

 behandlingsmæssige grunde er ønskeligt, at forældre er til stede på  

 sygehuset.
Det samme gælder, hvis barnet skal passes hjemme i en periode  

 inden sygehusopholdet.
Der kan også ydes tabt arbejdsfortjeneste, når  

 forældre skal have fri fra arbejde for at kunne ledsage et handicappet barn  

 til behandling.
Fra 1. januar 1988 kan der endvidere ydes tilskud til tabt arbejdsfortjeneste i indlæggelsesperioden alene, hvis det er nødvendigt,  

 at forældrene er til stede på sygehuset på grund af alvorlig sygdom hos et  

 barn med handicap.
30. Ved beregningen af tilskud til dækning af tabt  

 arbejdsfortjeneste i det enkelte konkrete tilfælde må der som hovedregel tages udgangspunkt i  

 den betragtning, at den pågældende til daglig økonomisk stilles som om,  

 han/hun tjente en løn selv.
Det, der således må lægges til grund ved  

 beregningen, er det beløb, som den pågældende havde til rådighed til  

 forsørgelse af familien og sig selv, nemlig bruttoindtægten, reduceret med  

 skat og de med bestridelsen af et erhverv forbundne udgifter, dog ikke  

 udgifter, som skal sikre, at den pågældende kan vende tilbage til  

 arbejdsmarkedet.
Fx skal den pågældende kunne betale fagforeningskontingent,  

 herunder bidrag til arbejdsløshedskasse.
 Ifølge bekendtgørelse fra Direktoratet for Arbejdsløshedsforsikring nr.  

 451 af 11. oktober 1985, som ændret ved bekendtgørelse nr. 730 af 8. oktober  

 1986, forlænges de i arbejdsløshedsforsikringslovens § 55 angivne perioder,  

 inden for hvilke arbejdskravet skal være opfyldt med op til samlet 2 år, når  

 der ydes støtte til tabt arbejdsfortjeneste ved pasning af et barn med  

 handicap efter § 48, stk. 1.
Der kan ikke ydes kompensation for fremtidige ydelser - pensionsbidrag - eller lønstigninger.
Tillæg, som er et integreret led i  

 lønnen indgår i beregningsgrundlaget, hvis de normalt kommer til udbetaling.
Der kan normalt ikke beregnes feriepenge af kompensation for tabt arbejdsfortjeneste.
Evt. hjælp til ferie efter at perioden med tabt  

 arbejdsfortjeneste er udløbet ydes efter de øvrige kontanthjælpsbestemmelser.  

 Derimod kan der godt ydes tilskud til afholdelse af ferie, hvis denne på  

 grund af barnets handicap medfører særlige udgifter i eller udenfor perioden  

 med tabt arbejdsfortjeneste.
31. Der skal som hovedregel fratrækkes, hvad det ville  

 koste at få barnet passet i daginstitution eller dagpleje, hvis barnet ikke havde  

 været handicappet ud fra den betragtning, at dette er en udgift, som er  

 sparet set i forhold til forældre i al almindelighed.
Det skal dog bemærkes,  

 at det ikke er i alle tilfælde, en sådan udgift kan trækkes fra ved  

 beregningen af tabt arbejdsfortjeneste.
Den kan fx ikke trækkes fra, hvis  

 barnet fortsat går i daginstitution, fordi der er tale om deltids-tabt  

 arbejdsfortjeneste, dvs. at moderen har måttet gå ned på deltid som en følge  

 af barnets handicap.
Også i andre tilfælde kan det tænkes, at man vil nå til stødende resultater, hvis udgift til pasning af barn uden for hjemmet bliver  

 trukket fra.
Ved beregningen af tilskuddet til den tabte arbejdsfortjeneste skal der fra begyndelsen så vidt muligt foretages et skøn, som tager alt i  

 betragtning, men det kan ikke udelukkes, at der må reguleres efterhånden, som  

 der dukker nye oplysninger op.
Hovedudgangspunktet ved hjælpens udmåling er at familien skal have det samme beløb til rådighed til at leve af som tidligere og ingen del af  

 beløbene er »øremærkede«.
32. Økonomiske tilskud, som familien kan opnå efter  

 andre regler på grund af den ændrede økonomiske status, der evt. følger med modtagelse af  

 tabt arbejdsfortjeneste, skal fratrækkes, således at familien ikke får mere  

 til rådighed end før modtagelsen af § 48-ydelsen (som eksempel kan næves  

 individuel boligstøtte).
Hvis tidspunktet for ophør af tilskud til tabt arbejdsfortjeneste ikke kan fastsættes i god tid i forvejen eller efter aftale med  

 forældrene, ophører udbetalingen af tilskud med udgangen af den måned, som  

 følger efter den måned i hvilken betingelserne for ydelsen er bortfaldet.
Særligt om skattespørgsmål i forbindelse med tabt arbejdsfortjeneste 33. For så vidt angår skattespørgsmålene, er det mest  

 hensigtsmæssigt straks at anmode den pågældende familie om at henvende sig til  

 skattevæsenet for at få ændret skatteansættelsen.
Der er derefter et langt  

 sikrere grundlag for at bedømme »skattefordelene«, hvad enten de fx  

 viser sig ved tilbagebetaling af skat, ved at ægtefællen får en lavere skat  

 eller andet.
Det vil være mest hensigtsmæssigt, hvis det sociale  

 udvalg/forvaltningen forsyner familien med materiale til skattevæsenet,  

 hvoraf det fremgår, at der vil blive tale om en ydelse, som er  

 indtægtsuafhængig og skattefri.
I princippet skal de skattefordele, der måtte blive tale om, straks fra begyndelsen tages med i betragtning ved beregningen af, hvad der skal  

 udbetales hver måned/uge til modtageren af § 48-ydelsen.
Imidlertid kan der fx tænkes tilfælde, hvor en familie først efter et godt  

 stykke tid, får for meget betalt skat tilbage, medens familien på den anden  

 side ikke kan tåle en reduktion i de udbetalte beløb straks, hvis familiens  

 niveau skal opretholdes.
Et andet eksempel på problemer i forbindelse med  

 beregning af tabt arbejdsfortjeneste er, at kompensationen efter § 48, ikke  

 påvirker personfradraget.
Dvs. at det kan ske, at en person i årets sidste  

 måneder kan udnytte personfradraget fuldt ud i indtægten efter at have  

 modtaget tilskud til dækning af tabt arbejdsfortjenste i begyndelsen af året.
I disse tilfælde må det sociale udvalg/forvaltningen efter aftale med den pågældende forsørger finde en praktisk og rimelig løsning, men  

 egentlig modregning kan ikke komme på tale, og tilbagebetaling i  

 bistandslovens forstand kan ikke finde sted i forbindelse med hjælp efter §  

 48.
Det kan tænkes, at en rimelig løsning er, at forpligte den pågældende familie til at lade den forventede skatteefterbetaling træde i stedet for  

 udbetaling af § 48-hjælpen i en nærmere angivet periode.
34. Overskydende skat, som vedrører tidligere  

 skatteår, og som ligger før påbegyndelsen af perioden med tabt arbejdsfortjeneste, vedrører ikke §  

 48-ydelsen, da denne er indkomstuafhængig.
Der foreligger derfor en anden  

 situation end ved ydelse af hjælp efter § 37. Det samme gælder efterbetaling  

 af honorarer, arv, præmier, udbetaling af bonus mv.
Vurdering af skattetekniske spørgsmål må overlades til skattemyndighederne, jf. § 17 i socialministeriets cirkulære af 10.  

 december 1986 om kommunernes regnskabsaflæggelse og statsrefusion mv. på  

 visse dele af det sociale område.
Afgrænsning overfor andre bestemmelser 35. Der vil normalt ikke kunne ydes hjælp til briller  

 til børn under 16 år, idet udgiften til briller forudsættes afholdt efter lov om  

 offentlig sygesikring eller som hjælpemiddel efter § 58. Der kan dog i ganske  

 særlige tilfælde ydes hjælp til briller efter § 48, stk. 1, se herom pkt. 16.
Hjælp til syge- og lægebehandling af børn forudsættes afholdt efter lov om offentlig sygesikring.
Hjælp til dækning af egenandelen af udgiften  

 til særlig tandbehandling, fysioterapi og anden lignende behandling kan ydes  

 efter § 46 a, hvis betingelserne iøvrigt er opfyldt.
Udgiften til egenandelen  

 af tilskudsberettiget medicin afholdes dog efter § 48.
Hjælp til dækning af udgifter til behandlingsredskaber, tekniske hjælpemidler og boligindretning kan heller ikke ydes efter § 48.  

 Hjælpemidler ydes efter § 58, og hjælp til dækning af udgiften til  

 boligindretning ydes efter § 59.
 Som boligindretning efter § 59 anses mur- og nagelfaste genstande.
 Hvis det derimod drejer sig om møbler, gulvbelægning, som ikke er en  

 integreret del af gulvet, eller forskelligt tilbehør til boligindretning, og  

 hjælp hertil ikke kan ydes efter § 58, kan § 48 evt. bringes i anvendelse.
 Udgifter til behandlingsredskaber afholdes af sygehusvæsenet.
 Afgrænsningen af behandlingsredskaber i forhold til hjælpemidler er  

 behandlede i Indenrigsministeriets cirkulære af 20. februar 1975.
36. Er børn optaget på en døgninstitution til fuld  

 forsørgelse skal alle udgifter normalt afholdes af institutionen.
I forbindelse med besøg i  

 hjemmet bør udgifter, som ellers skulle have været afholdt efter § 48,  

 således normalt afholdes som en institutionsudgift.
Hvis barnet er i en situation, hvor der arbejdes på at barnet kan hjemtages fra institutionen udslusningssituation - kan der ydes hjælp  

 efter § 48 til sædvanlige merudgifter i forbindelse hermed.
Kap. 3. Ydelse af hjælp til voksne med handicap Betingelser for ydelse af hjælpen 37. Efter § 48, stk. 3, har personer med et vidtgående  

 fysisk eller psykisk handicap, der har ophold i eget hjem, ret til at få dækket de  

 nødvendige merudgifter ved forsørgelsen, der er en følge af handicappet.
For at der kan være tale om ydelse af hjælp efter § 48, stk. 3, skal følgende betingelser være opfyldt:
 íDen pågældende skal høre til den nedenfor omtalte personkreds (se pkt.  

 38).
 Der skal være tale om et vidtgående handicap (se pkt. 39).
Der skal være tale om merudgifter ved forsørgelsen, som følge af handicappet (se pkt. 40).
Pågældende skal have ophold i eget hjem, dvs. uden for en døgninstitution  

 (se pkt. 41).ó Afgrænsning af personkredsen 38. Personkredsen i § 48, stk. 3, omfatter personer  

 over 18 år, som har et vidtgående fysisk eller psykisk handicap, og som bor i  

 eget hjem, jf.
Socialministeriets bekendtgørelse nr. 863 af 11.
 december 1986 som ændret ved Socialministeriets bekendtgørelse af 24. juni  

 1987 om ændring af bekendtgørelse om afgrænsning af personkredsen efter  

 bestandslovens § 48, stk. 3. Personkredsen omfatter herefter fra 1. januar  

 1988 tillige personer med vidtgående handicap på grund af sindslidelse.
Bestemmelsen tager som hovedregel alene sigte på ikke-pensionister, se dog kap. 4.
 Personer, som modtager social pension, forudsættes at få dækket deres  

 behov efter pensionslovgivningens regler.
Personer, der får invaliditetsydelse, betragtes ikke som pensionister i forhold til § 48.
Om »vidtgående handicap« 39. Udtrykket vidtgående handicap betyder i denne  

 forbindelse, at der skal være tale om en vedvarende, dvs. langvarig lidelse,  

 hvis konsekvenser for den enkelte er af meget indgribende karakter i den  

 daglige tilværelse, og som medfører, at der ofte må sættes ind med betydelige  

 hjælpeforanstaltninger for at opnå en tilnærmelsesvis normal tilværelse.
Den pågældende vil som regel være berettiget til invaliditetsydelse og evt. pleje- eller bistandstillæg efter pensionslovgivningen.
 Det beror på en konkret vurdering i det enkelte tilfælde, om en person har  

 et vidtgående handicap.
Merudgifter 40. § 48, stk. 3, skal dække sandsynliggjorte  

 merudgifter, som følger af handicappet, og som den pågældende ikke ville have haft, hvis  

 pågældende ikke havde haft et handicap.
Hvis den pågældende får invaliditetsydelse eller bistands- eller plejetillæg, må der tages hensyn hertil, således at der ikke ydes hjælp  

 til dækning af samme merudgift efter § 48, stk. 3, som efter  

 pensionslovgivningen.
I vejledning om social pension findes en beskrivelse  

 af, hvilke merudgifter der dækkes af pleje- og bistandstillægget.
Invaliditetsydelse er imidlertid normalt beregnet på de mere vanskeligt opregnelige småudgifter, som personer med handicap har i den  

 daglige tilværelse.
Ophold i eget hjem 41. En person, som bor på en institution, har ikke  

 ophold i eget hjem.
 Som eksempler på institutioner kan nævnes: Plejehjem og institutioner  

 efter § 112.
Bofællesskaber og andre boformer efter § 68 og kollektivboliger er ikke institutioner.
En person kan godt bo i eget hjem i § 48's forstand, selv om pågældende om  

 dagen opholder sig i fx beskyttet virksomhed eller dagcenter.
En person har  

 stadigvæk ophold i eget hjem i § 48, stk.
 3's betydning, selv om pågældende af og til er indlagt på hospital eller  

 anden behandlingsinstitution eller er på aflastningsophold i kortere  

 perioder.
 Eksempler på merudgifter, hvortil der kan ydes hjælp efter § 48, stk.
3 42. I det følgende opregnes der nogle eksempler på  

 merudgifter som følge af vidtgående handicap hos voksne.
På grund af de  

 komplicerede handicap kan der forekomme situationer, hvor det er vanskeligt  

 at forudse, hvilke merudgifter en person kan komme ud for som følge af  

 handicappet.
De nævnte eksempler er dels typiske, dels situationer som har voldt tvivl.
Det afgørende ved vurderingen af, om der kan ydes hjælp efter § 48, er om  

 behovet for hjælp skyldes, at der er merudgifter ved forsørgelsen som følge  

 af handicappet.
Vurderingen må altid være konkret.
Eksempler: (Som nævnt kan der normalt ikke ydes hjælp efter § 48, stk. 3,  til personer, som modtager pension).
 NB: Opregningen er ikke udtømmende.
Merudgifter til særlig kost/diætpræparater 43. Til personer med vidgående fysiske eller psykiske  

 handicap kan der efter § 48, stk. 3, ydes tilskud til merudgifter til  

 diætkost.
 Det forudsættes, at kommunen sørger for, at behovet er tilstrækkelig  

 dokumenteret, fx ved lægeerklæring.
 Der henvises i øvrigt herom til kap. 2, pkt. 14 og 15.
Merudgifter til medicin 44. Til voksne med vidtgående fysiske eller psykiske  

 handicap kan der efter bistandslovens § 48, stk. 3, ydes hjælp til egenbetalingen af  

 tilskudsberettiget medicin, som er nødvendig på grund af handicappet.
Merudgifter til befordring 45. Der kan ydes hjælp til befordringsudgifter vedr.  

 uddannelse, behandling og fritiden.
 Der henvises herom til det i kap. 2, pkt. 17 og 18 anførte.
 46. Tilskud til befordring af en person med vidtgående  

 handicap kan ydes, hvadenten bilen er ejet, lånt, lejet eller anskaffet med  

 støtte efter § 58.
Hjælp til anskaffelse af bil til befordring af en person med handicap kan derimod ikke ydes efter § 48. For så vidt angår denne ydelse henvises  

 til Socialministeriets bekendtgørelse nr. 886 af 11.
december 1986 om støtte til køb af bil efter bistandslovens § 58, hvori  

 der udtømmende er gjort op med mulighederne for støtte til anskaffelse af  

 motorkøretøj til personer med svær invaliditet.
Det betyder, at der ikke  

 efter § 48 kan ydes hjælp til betaling af afdrag på en bil.
Merudgifter ved deltagelse i handicaprettede kurser 47. Der kan ydes hjælp til merudgifter som følge af  

 pågældendes og eventuelt pårørendes nødvendige deltagelse i kurser, som går ud på at  

 sætte den pågældende i stand til i det konkrete tilfælde at leve et  

 selvstændigt liv.
 For så vidt angår udgiftsarter henvises til kap. 2, pkt. 20.
Merudgifter til særlig beklædning, herunder sko 48. Der kan ydes hjælp efter § 48, stk. 3, til  

 personer, som på grund af deformitet eller ganske særlig legemsbygning el.lign. har behov for  

 særlig dyrt eller særligt udformet tøj.
Det samme gælder beklædning, som er  

 nødvendig på grund af ekstraordinært slid på tøjet eller skoene.
Hvis det er  

 nødvendigt med ortopædisk fodtøj, herunder fodtøj der tilgodeser en  

 foddeformitet, ydes hjælpen efter bekendtgørelsen om ydelser af hjælpemidler  

 efter bistandslovens § 58.
Andre udgifter 49. Der henvises til de i kap. 2, pkt. 23 nævnte  

 eksempler.
Afgrænsning overfor andre bestemmelser 50. Udgifter til syge- og lægebehandling forudsættes  

 afholdt inden for rammerne af den gældende sygesikringsordning.
Om hjælp til dækning af  

 udgifter til særlig tandbehandling, fysioterapi og anden lignende behandling  

 henvises til § 46 a.
Om hjælp til dækning af udgifter til behandlingsredskaber og tekniske hjælpemidler, om ydelse af hjælpemidler efter § 58 og om hjælp til  

 boligindretning efter § 59 henvises til kap. 2, pkt. 35.
Hjælp til pleje og overvågning ydes sædvanligvis efter reglerne om hjemmehjælp og hjemmesygepleje.
Når der er tale om  

 respirationsinsufficiente, som på grund af særligt apparatur har behov for  

 overvågning, ydes denne som ventilatørbistand, betalt af sygehusvæsenet.
Kun i ganske særlige tilfælde kan der ydes hjælp efter § 48 til ansættelse af privat antagne hjælpere til pleje, overvågning og  

 ledsagelse, herunder også til personer, der modtager pension.
Se herom i  

 kapitel 4.
Aflastningsforanstaltninger forudsættes for voksne med vidtgående handicap iværksat enten efter hjemmehjælpsreglerne eller efter reglerne om  

 ophold på dag- eller døgninstitutioner, dvs. daghjem, dagcentre, plejehjem,  

 korttidsophold eller de særlige institutioner for voksne med vidtgående  

 handicap.
Kap. 4. Særligt om hjælpeordninger ydet efter § 48, stk. 3 Formål og afgrænsning 51. Efter § 48, stk. 3, kan der i særlige tilfælde  

 ydes dækning af udgiften ved ansættelse af hjælpere til pleje, overvågning og ledsagelse  

 af personer med vidtgående fysiske handicap, som bor i eget hjem.
Som nævnt i kap. 3 kan der efter § 48 normalt ikke ydes hjælp til personer, som modtager social pension.
Ydelse af hjælp til ansættelse af  

 privatantagne hjælpere til overvågning, til pleje og/eller til ledsagelse er  

 imidlertid en undtagelse.
Denne hjælp kan ydes til såvel pensionister som  

 ikke-pensionister, hvis de opfylder de nedenfor beskrevne betingelser.
Det  

 klassiske eksempel er personer, som på grund af respirationsinsufficiens har  

 behov for sådan hjælp.
De senere års udvikling er gået i retning af at undgå, at personer med vidtgående handicap skal have ophold i institution, og har således  

 medvirket til at de kan opnå en tilværelse så normal som muligt i eget hjem.  

 Dette har medført, at de nævnte hjælpeordninger i praksis er stillet til  

 rådighed for andre stærkt fysisk handicappede, hvis situation er at  

 sidestille med respirationshandicappede.
Det drejer sig især om visse  

 handicap, som medfører stærkt udbredte lammelser, eller andre vidtgående  

 fysiske handicap, som især medfører, at den pågældende ikke eller kun i meget  

 begrænset omfang kan bevæge sig og udføre almindelige daglige funktioner.
Det er en forudsætning for ydelse af hjælpen, at der er tale om et behov, som ikke kan dækkes efter reglerne om ydelse af hjemmehjælp, og at  

 det medfører merudgifter, som ikke kan dækkes af plejetillægget til  

 førtidspension.
 Denne praksis er i overensstemmelse med de senere års ankeafgørelser.
Formålet med ydelse af denne form for hjælp er at medvirke til, at personer med handicap, som ønsker at bo i eget hjem, kan leve så normalt  

 som muligt og bl.a. deltage i aktiviteter, også uden for hjemmet, på samme  

 måde som andre borgere.
Personkreds og betingelser 52. Personkredsen er langt snævrere end den  

 personkreds, som i øvrigt kan få ydelser efter § 48, stk. 3.
Det drejer sig om personer, - som i ret høj grad er afhængige af andre i almindelige daglige  

 funktioner, som har et massivt behov for pleje, fx overvågning og/eller  

 ledsagelse.
- hvis behov ikke kan dækkes ved almindelig hjemmehjælp.
Dette kan skyldes, at hjælpen har så personlig en karakter, at den pågældende selv  

 skal kunne vælge sine hjælpere, og hjælpefunktionerne iøvrigt skal dække  

 opgaver, som går ud over, hvad der normalt dækkes af hjemmehjælp, herunder  

 ledsagefunktioner.
- som har eller formodes at få et aktivitetsniveau, som gør det nødvendigt at yde en ganske særlig intensiv støtte.
 - som selv er i stand til at administrere ordningen, således at de  

 principielt fungerer som arbejdsgivere over for hjælperne.
Typisk vil det være personer, som skal til at opbygge en selvstændig tilværelse eller fastholde en sådan på trods af et svært fysisk handicap,  

 fx personer, som er flyttet fra forældrehjem, som uddanner sig, som flytter  

 fra plejehjem eller lignende, eller som vil undgå at komme på plejehjem.
Udmåling 53. Hjælpens udmåling bør foregå efter en nøje  

 individuel vurdering, hvor der tages stilling til, hvilke funktioner hjælperne skal dække, i  

 hvor mange timer og på hvilke tidspunkter, med udgangspunkt i en vurdering  

 af, hvad den pågældende selv kan klare.
Udmålingen af hjælpen foretages i et samarbejde med den pågældende selv og med fornøden sagkundskab og bistand fra personer med kendskab til  

 hjælpeordningernes funktion og formål.
De statslige specialkonsulenter for  

 vanføre bør normalt inddrages som særligt sagkyndige.
Selv om udgangspunktet ved hjælpens udmåling er, at der skal ydes hjælp, som dækker hele døgnet, er der ikke noget til hinder for, at den  

 pågældende får udmålt et mindre antal timer, hvis han/hun ønsker det, fx på  

 grund af et ønske om at være alene nogle timer, eller hvis en pårørende fx  

 kan og vil påtage sig hjælpefunktionerne nogle timer om dagen.
Dog må man  

 være opmærksom på, at familie, herunder ægtefælle eller andre, som påtager  

 sig sådanne funktioner, får hvile og fritid i tilstrækkeligt omfang til at  

 kunne klare sin egen daglige tilværelse.
Der er ikke hjemmel til at pålægge ægtefællen at varetage disse udvidede pleje-, overvågnings- og ledsagefunktioner.
I nogle tilfælde vil det være nødvendigt med mere end 24 timers hjælp.  

 Dette kan skyldes, at det er nødvendigt at være to om arbejdet på nogle  

 tidspunkter eller i nogle situationer, typisk når den pågældende skal løftes  

 mv.
Det kan ligeledes være nødvendigt i forbindelse med ferie eller sygdom.
Hjælpernes aflønning og ordningernes administration 54. Aflønning af hjælperne bør i almindelighed ske  

 efter de almindelige regler i overenskomst om aflønning af hjemmehjælpere mv.
Der  

 skal i udmålingen af beløbene tages højde for rådighedstimer, forskudt tid,  

 feriepenge, ATP, AUD, forsikring mv.
Hjælperne skal ansættes af den pågældende selv, som altså er arbejdsgiver og ansvarlig for den daglige arbejdstilrettelæggelse og  

 vejledning af hjælperne.
Den pågældende er endvidere ansvarlig for udbetaling  

 af løn, opgørelse af de timer, der skal betales for, indbetaling af fx  

 ATP-bidrag, udregning og udbetaling af feriepenge osv.
Ansættelse af  

 hjælperne bør ske efter samråd med kommunen.
Kommunen kan efter aftale med den pågældende beslutte, at lønnen udbetales direkte til hjælperne fra kommunen, at feriepenge og ATP-bidrag  

 indsættes på bestemte konti af kommunen, og at kommunen sørger for at opgive  

 hjælpernes navne og adresser til skattevæsenet mv.
 En hjælper må ikke være under 18 år.
Som led i sin rådgivningsvirksomhed bør kommunen, især i forbindelse med igangsættelse af hjælpeordningen hos den enkelte, være behjælpelig med  

 de praktiske ting, så som annoncering, ansættelsesforhold mv.
Instruktion af hjælperen varetages af pågældende selv i samarbejde med social- og sundhedsforvaltningen, jf. kommunens almindelige  

 vejledningspligt, og evt. gennem kursusvirksomhed for hjælperne.
Mindst een gang om året bør kommunen sikre sig, at behovet for hjælpen er i overensstemmelse med den udmålte hjælp, ligesom den løbende  

 bør have indseende med, at hjælpen fungerer efter hensigten.
Århus kommune har udarbejdet en håndbog om hjælpeordningerne og deres administration.
Forholdet til plejetillægget 55. I forbindelse med udmålingen af hjælpen og aftalen  

 om betalingens størrelse må det i hvert enkelt tilfælde vurderes, i hvilket  

 omfang plejetillægget skal anvendes til betaling af en del af hjælpen.
Hvis hjælpen efter § 48, stk. 3, udmåles, så den dækker alle ledsage-, pleje- og overvågningsbehov, er udgangspunktet, at hele  

 plejetillægget skal anvendes til betaling af en del af hjælpeordningen.  

 Konstruktionen er i så fald, at de beløb, som dækker den samlede  

 hjælpeordning, udregnes.
Den samlede hjælp reduceres derefter med et beløb,  

 som svarer til plejetillægget eller en større eller mindre del heraf, alt  

 efter hvilke behov den pågældende forudsættes at skulle dække med  

 plejetillægget uden for hjælpeordningen.
I enkelte tilfælde vil der slet ikke  

 skulle ske reduktion på grund af plejetillægget.
Dette kan være tilfældet,  

 hvis der er behov for at dække mange vanskeligt definerbare småfunktioner ved  

 siden af hjælpeordningen.
Der kan ved udmålingen af hjælpen også være tale om at udmåle et særskilt beløb til dækning af de direkte udgifter ved hjælperne, fx ekstra  

 billetter til ledsageren mv.
Forholdet til andre ydelser efter § 48, stk. 3 56. Hvis en person har ret til hjælpeordning, har  

 pågældende, selv om han/hun er pensionist, også ret til andre ydelser efter § 48, stk. 3, hvis  

 betingelserne derfor iøvrigt er opfyldt.
Forholdet til andre ydelser efter den sociale lovgivning 57. Som nævnt kan en person, som modtager  

 førtidspension, få bevilget støtte til hjælpeordning, hvis betingelserne i øvrigt er opfyldt.
 Invaliditetsydelse kan også modtages sammen med denne hjælp og skal ikke  

 medgå til betaling af nogen del af hjælpeordningen.
Personer, som har arbejde, kan, hvis betingelserne i øvrigt er opfyldt, have hjælpeordning til at dække pleje-, overvågnings- og  

 ledsagebehovet uden for arbejdstid og i arbejdstiden under forudsætning af,  

 at hjælperne kun dækker de nævnte funktioner.
Der kan efter § 48, stk. 3,  

 ikke ydes hjælp til at varetage arbejdsfunktioner, hvad enten disse er  

 aflønnede eller ej.
 Assistance til personer med handicap i erhverv - såkaldt sekretærbistand -  

 ydes efter Arbejdsministeriets regler herom.
 Vejledning kan fås hos den stedlige arbejdsformidling.
 Hjælp til uddannelse mv. efter § 42 kan ydes sammen med hjælp efter § 48,  

 stk. 3, til hjælpeordning. § 42-hjælpen udmåles for sig efter reglerne herom  

 og støtten til hjælpeordninger efter § 48, stk. 3.
Det samme gælder hjælp efter andre bestemmelser, især §§ 46 a, 58 og øvrige ydelser efter § 48, jf. pkt. 56.
 Hjælpeordning kan i øvrigt kombineres med hjemmesygepleje, hjemmehjælp,  

 aflastning og ventilatørbistand.
Alternativer til hjælpeordninger 58. Hvis en person opfylder betingelserne for ydelse  

 af hjælp til pleje, overvågning og ledsagelse efter § 48, stk. 3, skal pågældende kun  

 have andre hjælpeforanstaltninger, fx beskyttet bolig eller hjemmehjælp, hvis  

 den pågældende selv foretrækker det.
Unge under 18 år 59. Undtagelsesvis kan hjælpeordningen etableres  

 allerede inden den pågældende fylder 18 år.
Typisk vil det være tilfældet, hvis den unge  

 flytter hjemmefra inden det fyldte 18. år i situationer, hvor den pågældende  

 vil være berettiget til en sådan ydelse efter det fyldte 18. år.
 I disse tilfælde ydes hjælpen indtil det 18. år efter § 48, stk. 1.
Flytning til andre kommuner 60. Hvis en person med vidtgående fysisk handicap  

 flytter til anden kommune, bør en ansøgning om hjælpeordning indgives til den nye  

 bopælskommune i så god tid, at der er mulighed for at behandle sagen færdig  

 med henblik på at yde hjælpen straks, når flytningen er sket.
Tilflytningskommunen bør efter modtagelse af ansøgningen tage kontakt med den pågældendes tidligere opholdskommune med hensyn til oplysninger om  

 tidligere ydet hjælp.
Ved et sådant samarbejde mellem kommunerne vil det være  

 muligt at yde hjælpen, så snart flytningen er sket.
Hvis den pågældende ansøger allerede har fået bevilget hjælpen efter § 48,  stk. 3, i den tidligere opholdskommune, går  

 forpligtelsen til at yde bistand videre til den nye opholdskommune, jf. § 10,  

 hvis der ikke er sket ændringer i behovet, som er betinget af flytningen.
Hjælp til personer, som ikke opfylder betingelserne i kap. 4 61. Personer, som bor i eget hjem og som har behov for  

 pleje, overvågning og ledsagelse, men som ikke opfylder betingelserne for at få  

 en hjælpeordning efter § 48, stk. 3, fordi de fx ikke kan administrere  

 ordningen selv, kan få dækket behovet efter andre bestemmelser i  

 bistandsloven.
Det drejer sig især om bestemmelserne i §§ 28 og 29 om  

 rådgivning og vejledning, herunder hjemmevejledning, regler om ydelse af  

 hjemmehjælp, jf. §§ 50-57, reglerne om omsorgsarbejde i § 60 og  

 befordringsreglerne i § 61.
 De nævnte regler kan anvendes i kombination med hinanden og med reglerne  

 om dag- og døgnforanstaltninger samt pensionslovgivningens regler om  

 bistands- og plejetillæg samt personlige tillæg.
