Betænkning afgivet af Socialudvalget den  

 18. maj 1999 Betænkning over Forslag til lov om ændring af lov om  

 social service og lov om retssikkerhed og administration på det sociale  

 område (Om magtanvendelse og andre indgreb i  

 selvbestemmelsesretten m.v. og om øget fleksibilitet i  

 sammensætningen af koordinationsudvalg) Udvalget har behandlet lovforslaget i nogle møder  

 og har herunder stillet spørgsmål til socialministeren, som  

 denne har besvaret skriftligt og i samråd.
Som bilag til  

 betænkningen er optrykt nogle af udvalgets spørgsmål til  

 socialministeren og dennes svar herpå samt nogle af socialministerens  

 kommentarer til henvendelser til udvalget.
 Endvidere har udvalget modtaget skriftlige og/eller  

 mundtlige henvendelser fra:
Advokat Holger Lindholt, Advokatsamfundet, Alzheimerforeningen, De Samvirkende Invalideorganisationer, Den Kristelige Fagbevægelse, Det Etiske Råd, Egebjerg Kommune, Fagligt Netværk Socialpsykiatri, Fjordglimt, Foreningen af Kommuner i Københavns Amt, Viborg Amt og Ældrerådet i Svendborg.
 Der er af socialministeren stillet ændringsforslag,  

 hvorom henvises til de ledsagende bemærkninger.
 Herefter indstiller udvalget lovforslaget til vedtagelse med  

 de af socialministeren stillede ændringsforslag.
Ændringsforslag Af	socialministeren, tiltrådt af udvalget:
Til § 2 1) I den under nr. 10 foreslåede affattelse af  

§ 72, stk. 1, indsættes efter »jf.  

 dog stk. 2« ordene: »og 3«.
 2) Det under nr. 11 foreslåede § 72, stk. 3,  

affattes således:
» Bemærkninger Til nr. 1 Ændringsforslaget er redaktionelt og  

 præciserer, at hovedreglen i retssikkerhedslovens § 72, stk. 1, om, at  

 en klage ikke udsætter afgørelsens virkninger, hverken  

 gælder afgørelser om botilbud efter servicelovens kapitel 18,  

 som er nævnt i § 72, stk. 2, eller afgørelser om optagelse i  

 særlige botilbud uden samtykke efter forslaget til servicelovens § 109  

 e, som er nævnt i § 72, stk. 3.
Til nr. 2 Det foreslås, at en klage over en afgørelse  

 om optagelse i et særligt botilbud uden samtykke som hovedregel har  

 opsættende virkning.
Optagelse i et særligt botilbud uden  

 samtykke er af så omfattende og indgribende karakter, at der er behov  

 for, at klageren kan blive i boligen, indtil Ankestyrelsen har truffet  

 afgørelse i sagen, bl.a. således at personen undgår tab af  

 den hidtidige bolig, hvis Ankestyrelsen ændrer nævnets  

 afgørelse.
Hvis der klages over nævnets afgørelse, skal  

 optagelsen i det særlige botilbud sættes i bero, indtil  

 Ankestyrelsen har truffet afgørelse, og klageren eller dennes  

 repræsentant skal derfor ikke begære opsættende  

 virkning.
I visse situationer kan der imidlertid være  

 særlige forhold, der gør det påkrævet at  

 iværksætte en optagelse i et særligt botilbud straks.
Som  

 det fremgår af bemærkningerne til forslaget til servicelovens §  

 109 e, handler bestemmelsen om en person, der optages i et særligt  

 botilbud, når det er absolut påkrævet for, at personen  

 dér kan få den nødvendige hjælp, og når  

 hjælpen ikke kan gennemføres i personens hidtidige bolig.  

 Normalt vil den hurtige sagsbehandling og indsatsen i den hidtidige bolig  

 betyde, at den opsættende virkning af en klage ikke får betydning  

 for den enkelte.
Men hvis der f.eks. i den hidtidige bolig også er en  

 ægtefælle, som i en lang periode har været med til at yde  

 hjælp til den anden, kan hensynet til denne ægtefælle  

 betyde, at optagelsen i det særlige botilbud ikke kan udsættes  

 yderligere.
 Hvis f.eks. personen bor alene, kan der trods massiv  

 hjælp være stor risiko for, at personen skader sig selv i den  

 hidtidige bolig, som ikke er indrettet til de særlige behov, som er  

 opstået som følge af personens tilstand, eller at personen er  

 til fare for andre.
 I nævnets afvejning af, hvorvidt den  

 opsættende virkning af en klage over optagelse i særlige botilbud  

 uden samtykke efter § 109 e, indgår især hensynet til at  

 forhindre den pågældende i at skade sig selv eller udsætte  

 sig selv eller andre for fare.
 Det vil typisk dreje sig om personer, der ikke  

 (længere) har forståelse for den omhu, man i almenhed udviser ved  

 brugen af hjemmets elektriske installationer, herunder el- og gaskomfur.
 Det kan også være personer, der forlader  

 boligen for at opsøge den tidligere tilværelse og derfor vandrer  

 forvirrede omkring, ofte uden tanke på trafikken eller egen fysiske  

 formåen.
 Med lige så stor vægt indgår imidlertid  

 også hensynet til ægtefælle eller andre  

 pårørende, som lever sammen med den pågældende.
 Det vil især dreje sig om tilfælde, hvor  

 ægtefællen som følge af den pågældendes  

 tilstand ikke magter at passe den pågældende i hjemmet, herunder  

 tilfælde hvor den pågældende afviser at modtage  

 ægtefællens pleje eller omsorg.
Hvis det i sådanne situationer skønnes  

 nødvendigt at iværksætte en optagelse straks, vil det  

 sociale nævn   samtidig med, at nævnet træffer selve  

 afgørelsen om optagelsen også kunne træffe  

 afgørelse om, at en klage ikke medfører, at afgørelsens  

 virkning udsættes, dvs. at nævnet kan beslutte, at der ikke er  

 opsættende virkning.
Hvis der er en ægtefælle i den  

 hidtidige bolig, vil optagelsen i det særlige botilbud ikke betyde, at  

 personen mister sin oprindelige bolig, idet pågældende ved  

 forbedring af tilstanden altid vil kunne vende tilbage.
Hvis der er tale om  

 en enlig, vil den, der repræsenterer vedkommende, eller advokaten kunne  

 udskyde en eventuel opsigelse af lejemål i perioden, indtil  

 Ankestyrelsens afgørelse foreligger.
Den opsættende virkning gælder alene, hvor  

 personen eller dennes repræsentant indbringer klagen direkte for  

 Ankestyrelsen.
Dette indebærer, at en ægtefælles eller  

 anden nærtståendes klage efter forslaget til § 109 g, stk. 3, til  

 det sociale nævn ikke har opsættende virkning.  

 Ægtefællen vil typisk klage over et afslag på optagelse i  

 et særligt botilbud, hvorfor opsættende virkning ikke bliver  

 aktuel.
Afgørelsen om at ophæve den opsættende  

 virkning af en klage, dvs. en afgørelse om sagsbehandlingen,  

 træffes samtidig med selve afgørelsen om optagelse i et  

 særligt botilbud.
Da der foreligger særlige omstændigheder,  

 som gør det påkrævet at iværksætte optagelsen  

 straks, kan en klage over nævnets afgørelse om at ophæve  

 den opsættende virkning ikke indbringes særskilt for  

 Ankestyrelsen.
Jørn Pedersen (S)  

 Inger Bierbaum (S) Else Marie Mortensen (S)  

 Karen J.
Klint (S) Grete Schødts (S)  

 Villy Søvndal (SF) fmd.  

 Yvonne Herløv Andersen (CD)  

 Anders Samuelsen (RV) Pernille Rosenkrantz-Theil (EL)  

 Erik Larsen (V) Else Winther Andersen (V)  

 Tove Fergo (V) Rikke Hvilshøj (V)  

 John Vinther (KF) Knud Erik Kirkegaard (KF)  

 Inge Refshauge (DF)  

 Tove Videbæk (KRF) nfmd.
 Fremskridtspartiet havde ikke medlemmer i udvalget.
Bilag 1 Nogle af udvalgets spørgsmål til  

 socialministeren og dennes svar herpå Spørgsmål 1:
Ministeren bedes kommentere henvendelsen af 29. marts 1999  

 fra Ældrerådet i Svendborg, jf.
L 195 - bilag 5, og oplyse,  

 hvordan ministeren vil sikre, at diverse tvangsforanstaltninger ikke  

 erstatter omsorg, pleje og socialpædagogisk bistand.
 Svar:
 De overordnede kriterier for anvendelsen af forslagets  

 bestemmelser om tvangsmæssige foranstaltninger fremgår af  

 formålsbestemmelsen i forslagets § 109. Hermed er det hensigten at  

 tydeliggøre de politiske målsætninger og ideologiske  

 forudsætninger for reglernes anvendelse.
 I § 109, stk. 1, er det præciseret, at  

 formålet med bestemmelserne er at begrænse magtanvendelsen  mest  

 muligt, sådan at det kun er de absolut nødvendige indgreb, der  

 lovligt kan iværksættes.
 Desuden er det i § 109, stk. 1, og stk. 3-5,  

 præciseret, at iværksættelse af forslagets foranstaltninger  

 er betinget af, at indgrebene aldrig erstatter omsorg, pleje og  

 socialpædagogisk bistand, at det forinden så vidt muligt har  

 været forsøgt at opnå vedkommendes frivillige medvirken,  

 samt at den mindst indgribende foranstaltning altid skal gå forud for  

 den mere indgribende og endelig af, at magtanvendelse altid skal  

 udøves så skånsomt som muligt.
 Der er således med § 109 foretaget en klar  

 afgrænsning af, under hvilke forudsætninger tvangsmæssige  

 foranstaltninger lovligt kan iværksættes, og det fremgår af  

 selve bestemmelsen, at tvangsmæssige indgreb aldrig må erstatte  

 omsorg, pleje og socialpædagogisk bistand.
 En væsentlig del af lovforslaget er derfor, at  

 bestemmelserne om de enkelte foranstaltninger skal læses i nøje  

 sammenhæng med formålsbestemmelsen i § 109.
 Det kan tilføjes, at betydningen af  

 formålsbestemmelsen i § 109 for reglernes anvendelsesområde vil  

 blive præciseret i den vejledning til forslagets bestemmelser, der vil  

 blive udarbejdet og udsendt inden lovforslaget træder i kraft.
For så vidt angår Ældrerådets  

 betænkeligheder i forbindelse med § 109 a, skal det bemærkes, at  

 udgangspunktet for alle bestemmelser om tvangsmæssige foranstaltninger  

 er grundlovens § 71, hvorefter ethvert indgreb i den personlige frihed  

 forudsætter lovhjemmel.
Der er således ikke tale om med  

 lovforslaget at indføre et forbud mod aflåste døre med  

 henblik på at tilbageholde beboere, idet dette allerede følger  

 af grundlovens § 71.
 Spørgsmål 13:
 Ministeren bedes oplyse, om lovforslagets formulering af §  

 67 a, stk. 2, hvorefter kommune/amtet skal påse, om der er  

 pårørende eller andre, der kan varetage den  

 pågældendes interesser   herunder om der er behov for at få  

 beskikket en værge efter værgemålsloven   vil øge de  

 pårørendes/andres adgang til at kunne involvere sig i en voksen  

 funktionshæmmet persons liv? I givet fald ønskes det oplyst, om  

 ministeren i en efterfølgende vejledning/bekendtgørelse agter  

 at beskrive sådanne forhold mere konkret, så dette samarbejde  

 ikke tilrettelægges sådan, at det kan medføre, at den  

 funktionshæmmedes selvbestemmelsesret tilsidesættes.
 Svar:
 Da den gruppe mennesker, lovforslaget omfatter, er  

 karakteriseret ved ofte ikke at kunne tage vare på egne interesser, er  

 et af de væsentlige principper, der ligger til grund for hele  

 lovforslaget, i videst muligt omfang at søge at inddrage  

 pårørende og andre nærtstående i arbejdet med den  

 enkelte.
Erfaringen viser, at ikke alle pårørende  

 automatisk varetager den pågældendes tarv, samt at ikke alle med  

 nedsat psykisk funktionsevne har kontakt med pårørende.
Derfor  

 er det desuden pålagt kommuner og amter at være opmærksomme  

 på, om der er behov for at beskikke en værge efter  

 værgemålsloven.
 Selv om samarbejdet med de pårørende og andre  

 nærtstående således spiller en central rolle for hele  

 lovforslaget, vil der i den vejledning, der skal udarbejdes i forbindelse med  

 loven, blive lagt særlig vægt på at beskrive, hvordan dette  

 samarbejde kan foregå inden for lovens rammer, dvs. således at  

 hensynet til den enkeltes selvbestemmelsesret ikke tilsidesættes.
 Spørgsmål 14:
 Ministeren bedes oplyse, i hvilket omfang der agtes  

 udsendt bekendtgørelser, cirkulærer eller vejledninger til  

 såvel uddybning af lovens intentioner som til vejledning i, hvordan der  

 tilvejebringes omsorgsmæssige og pædagogiske  

 løsninger.
 Vil der i sådanne supplerende regler være en  

 beskrivelse af:
 Svar:
 Det er hensigten at udsende både en  

 bekendtgørelse og en vejledning i tilknytning til lovforslaget,  

 således at disse foreligger inden lovforslagets ikrafttræden.
 I bekendtgørelsen vil der blive fastsat  

 præciserende regler til udfyldning af lovforslagets generelle  

 kriterier, herunder begrebsafklaring.
 I vejledningen vil lovens formål og generelle  

 kriterier blive gennemgået, ligesom den vil indeholde en beskrivelse af  

 en række overordnede pædagogiske principper og arbejdsmetoder,  

 samt eksempler på reglernes anvendelse.
 I dette materiale vil også indgå en  

 nærmere afgrænsning af mindsteindgrebsprincippet, en beskrivelse  

 af, hvordan omsorgspligten efterleves samt retningslinjer for registrering og  

 opfølgning af indsatsen over for den enkelte.
 Spørgsmål 15:
Ministeren bedes oplyse, om der i de administrativt  

 udarbejdede regler, som anbefalet af bl.a.
Landsforeningen for  

 Forsorgsledere, vil være krav om en ensartet registrering, så der  

 kan ske sammenligninger mellem de forskellige behandlingstilbud? Spørgsmål 16:
Det ønskes oplyst, om der til brug for en revision  

 af lovforslagets § 1 i folketingsåret 2002-2003 vil være brug for  

 en samlet evaluering af den anvendte magtanvendelse, og derfor være  

 brug for en central opsamling af de magtregistreringer m.v., der foretages i  

 kommuner og amter f.eks. ved, at der for de første 2 år  

 indsendes halvårlige statistikker med beskrivelse af udviklingen i den  

 anvendte magt, herunder også den afledte omsorgs- og  

 behandlingsmæssige effekt over for de enkelte personer? Svar:
 Muligheden for en ensartet registrering, bl.a. med henblik  

 på at skabe mulighed for mere overordnede sammenligninger og central  

 evaluering indgår i arbejdet med de administrative regler om  

 registrering og indberetning.
 Spørgsmål 17:
 Ministeren bedes redegøre for, hvordan samspillet  

 mellem psykiatriloven og lovforslaget vil være, hvis lovforslaget  

 vedtages i den nuværende form.
 Svar:
 Lov om frihedsberøvelse og anden tvang i  

 psykiatrien regulerer brugen af tvang i psykiatrien og omfatter i  

 medfør af § 1, stk. 1, kun personer, der er indlagt på  

 psykiatrisk afdeling.
 Herved forstås såvel psykiatriske afdelinger  

 og afsnit på psykiatriske sygehuse som psykiatriske afdelinger i  

 tilknytning til somatiske sygehuse.
 Derimod omfatter psykiatriloven ikke personer med ophold i  

 et botilbud efter servicelovens kapitel 18.
 Psykiatriloven finder således anvendelse i  

 sundhedsvæsenets psykiatriske regi, mens reglerne i serviceloven om  

 magtanvendelse og andre indgreb i selvbestemmelsesretten finder anvendelse i  

 de sociale myndigheders regi, dvs. den private bolig og botilbud efter  

 servicelovens kapitel 18.
 Der vil derfor alene være tale om et samspil mellem  

 psykiatriloven og lovforslaget i den fase, hvor en færdigbehandlet  

 patient skal udsluses fra det psykiatriske system og over i det sociale  

 system.
 I denne fase påhviler det sundhedsmyndigheder og  

 sociale myndigheder at samarbejde i forbindelse med udarbejdelsen af  

 udskrivningsaftaler, koordinationsplaner og § 111-planer, jf. psykiatrilovens  

 § 3, stk. 3 og 4, samt servicelovens § 111.
Bilag 2 Socialministerens kommentar til henvendelse fra Den  

 Kristelige Fagbevægelse Bemærkninger til henvendelse fra Den Kristelige  

 Fagbevægelse af 27. april 1999 (L 195 - bilag 22).
Efter de gældende bestemmelser i lov om  

 retssikkerhed og administration på det sociale område, § 22, stk.  

 1, nedsætter kommunalbestyrelsen et koordinationsudvalg, der skal  

 samordne og udvikle den lokale forebyggende indsats for personer, der har  

 svært ved at klare sig på arbejdsmarkedet.
Kommuner kan efter  

 lovens § 28, stk. 1, opfylde deres pligt efter § 22 ved i fællesskab at  

 oprette et koordinationsudvalg.
I lovens § 24 er det fastsat, at udvalget skal bestå  

 af 1 medlem udpeget af kommunalbestyrelsen blandt dens medlemmer, og  

 følgende organisationer udpeger hver 1 medlem: De Samvirkende  

 Invalideorganisationer, Landsorganisationen i Danmark, Dansk  

 Arbejdsgiverforening, Funktionærernes og Tjenestemændenes  

 Fællesråd, Praktiserende Lægers Organisation og  

 Arbejdsmarkedsstyrelsen.
Organisationsmedlemmerne skal repræsentere den  

 lokale organisation, afdeling eller lignende.
Med L 195 foreslås, at  

 udvalget kan bestå af mindst et medlem fra kommunalbestyrelsen  

 og de nævnte organisationer.
Ved fælles koordinationsudvalg vælges  

 medlemmerne i fællesskab af de deltagende kommunalbestyrelser efter  

 indstilling fra organisationerne, jf. § 24. Herudover vælger hver  

 kommunalbestyrelse 1 medlem blandt sine medlemmer.
Med L195 bliver der  

 mulighed for, at udvalget kan bestå af flere medlemmer fra de  

 nævnte organisationer og fra de enkelte kommunalbestyrelser.
Hvis det ikke er muligt at få udpeget  

 organisationsrepræsentanter, kan koordinationsudvalget nedsættes  

 med et mindre antal medlemmer.
Der skal dog være mindst 4  

 organisationsmedlemmer i udvalget.
Med L 195 præciseres, at der skal  

 være mindst 4 organisationsmedlemmer fra forskellige organisationer.
Herudover kan kommunalbestyrelsen efter lovens § 24, stk.  

 3, udpege medlemmer, der repræsenterer andre organisationer eller  

 private i lokalområdet.
Formålet hermed er, at  

 kommunalbestyrelsen ud fra lokale ønsker og behov kan supplere  

 udvalget med medlemmer, som det ud fra udvalgets overordnede  

 målsætning vil være hensigtsmæssigt at inddrage i  

 arbejdet i udvalget.
Der foreslås i L 195 ingen ændringer hertil.
 Det er således både med den gældende  

 lovgivning og efter ændringsforslagene i L 195 kommunalbestyrelsen, der  

 har kompetencen til at sammensætte udvalget, herunder til at udvide den  

 efter loven fastlagte sammensætning, såfremt det kan bidrage til  

 at styrke koordinationsudvalgets indsats.
Med lovgivningen tilbydes de ovennævnte  

 organisationer mulighed for at deltage i udvalgene.
Der er ikke tale om nogen  

 pligt for organisationerne til at deltage.
 Kommunalbestyrelsen kan efter behov ændre  

 sammensætningen af udvalget.
Bilag 3 Henvendelse fra Advokatsamfundet Folketingets Socialudvalg Christiansborg 1240 København K 6. maj 1999 Ændring af lov om social service og lov om  

 retssikkerhed og administration på det sociale område.
Advokatrådet er blevet opmærksom på, at  

 Dommerforeningen er fremkommet med en udtalelse om forslag til lov om  

 ændring af lov om social service og lov om retssikkerhed og  

 administration på det sociale område (Om magtanvendelse og andre  

 indgreb i selvbestemmelsesretten m.v. og om øget fleksibilitet i  

 sammensætningen af koordineringsudvalg)   lovforslag nr.
L 195.
 Lovforslaget er fremsat den 17. marts 1999, uden at  

 Advokatrådet er blevet hørt.
Advokatrådet finder det beklageligt, at  

 Advokatrådet ikke er blevet anmodet om at fremkomme med en udtalelse  

 til lovforslaget eller har været inddraget i det lovforberedende  

 arbejde, selv om lovforslaget umiddelbart har betydning for så vidt  

 angår advokaters bistand til de berørte personer.
Hertil kommer,  

 at lovforslaget tillige rejser spørgsmål om retssikkerheden ved  

 indgreb mod den personlige frihed og adgangen til domstolsprøvelse.  

 Dette er kerneområder, hvor advokaters medvirken   som aktive deltagere  

 i domstolsprocessen   er af afgørende betydning.
 Da Folketingets Socialudvalg ikke kan modtage bidrag efter  

 betænkningsafgivelsen den 6. maj 1999, er det ikke muligt at kommentere  

 lovforslaget i detaljer, og Advokatrådet vil derfor alene kommentere  

 enkelte bestemmelser og fremsætte overordnede bemærkninger til  

 lovforslaget.
Det fremgår af lovforslagets § 109 h, at kommunen  

 eller amtskommunen skal sørge for, at personen under sagen får  

 bistand fra en advokat til at varetage sine interesser i sager om  

 tilbageholdelse i boligen efter § 109 c eller optagelse i særlige  

 botilbud efter § 109 e.
Det fremgår endvidere, at advokaten modtager  

 salær og godtgørelse for udlæg efter samme regler, som  

 gælder i tilfælde, hvor der er meddelt fri proces, jf. kapitel 31  

 i retsplejeloven.
 Efter Advokatrådets opfattelse bør  

 bestemmelsen i lovforslagets § 109 h udformes således, at det klart  

 fremgår, at det for kommunen eller amtskommunen er en pligt at  

 sørge for, at advokatbeskikkelse for den berørte person i alle  

 tilfælde finder sted allerede fra det tidspunkt, hvor  

 spørgsmålet om anvendelse af tvangsindgreb opstår.
Det er endvidere efter lovforslaget uklart, fra hvilken  

 kreds af advokater beskikkelse skal ske, såfremt den  

 pågældende ikke selv fremsætter ønske om en bestemt  

 advokat.
Det bemærkes i denne forbindelse, at en advokat ikke er  

 forpligtet til at påtage sig en sag, medmindre der er tale om en  

 egentlig retssag og den pågældende er beneficeret.
 Det bemærkes endvidere, at henvisningen i  

 lovforslagets § 109 h, stk. 2, til reglerne i retsplejelovens kapitel 31  

 efter Advokatrådets opfattelse ikke er hensigtsmæssig, idet  

 retsplejelovens regler vedrører en helt anden procesførelse.  

 Hertil kommer, at der ikke i lovforslaget er taget stilling til, hvem der  

 skal fastsætte salæret, og hvordan der i givet fald kan klages  

 over salærets størrelse.
 Advokatrådet henstiller på den baggrund, at  

 reglerne om advokatbistand i lovforslagets § 109 h først endelig  

 udfærdiges efter en nærmere drøftelse herom mellem  

 Advokatrådet og Socialministeriet.
 Lovforslaget omhandler i øvrigt retssikkerheden ved  

 indgreb mod den personlige frihed, og Advokatrådet finder det meget  

 betænkeligt, at en klager efter lovforslagets § 109 k alene kan  

 kræve en afgørelse forelagt landsretten, når der er tale  

 om indgreb, som har karakter af frihedsberøvelse, mens øvrige  

 indgreb ikke kan indbringes for domstolene.
Det er videre meget betænkeligt, at lovforslaget  

 fraviger den normale adgang til domstolsprøvelse i to instanser, som  

 er et grundlæggende princip såvel i den danske retspleje som i de  

 lande, som vi normalt sammenligner os med.
Det er således  

 Advokatrådets opfattelse, at en prøvelse ved Den Sociale  

 Ankestyrelse ikke kan erstatte den domstolsprøvelse, som i  

 første instans bør ske ved byretterne med fri adgang til anke  

 til landsretterne, idet Den Sociale Ankestyrelse savner den nødvendige  

 uafhængighed.
 Advokatrådet henstiller på baggrund heraf, at  

 lovforslagets § 109 k ændres, således at en afgørelse  

 inden 4 uger kan kræves indbragt for byretten, og at byrettens  

 afgørelse frit kan ankes til landsretten.
 Endelig bemærkes, at der efter Advokatrådets  

 opfattelse bør fastsættes egentlige processuelle regler om den  

 administrative klagebehandling, således som det er tilfældet i  

 sager om tvangsindgreb over for børn.
 P.R.V.
Henrik Rothe Generalsekretær for Advokatrådet Bilag 4 Socialministerens kommentar til henvendelse fra  

 Advokatrådet Bemærkninger til henvendelse fra  

 Advokatrådet af 6. maj 1999 (L 195 - bilag 33).
 Advokatrådet finder det beklageligt, at rådet  

 ikke er blevet hørt over lovforslaget.
 Det er efterfølgende Socialministeriets opfattelse,  

 at lovforslaget burde have været sendt til høring hos  

 Advokatrådet.
Lovforslaget bygger på rapporten fra udvalget om  

 psykisk handicappedes retssikkerhed.
Udvalget var bredt sammensat af de  

 kommunale organisationer, de faglige organisationer og handicaporganisationer  

 samt de relevante fagministerier, herunder Justitsministeriet.
Lovforslaget har endvidere været til høring  

 hos Socialministeriets sædvanlige samarbejdspartnere, ligesom der har  

 været et tæt samarbejde med Justitsministeriet om lovforslagets  

 indhold og tekniske udformning.
I dette forløb har der ikke  

 været rejst spørgsmål om inddragelse af yderligere  

 høringspartnere, og Socialministeriet har derfor ikke været  

 opmærksom på at høre domstolene, Dommerforeningen og  

 Advokatrådet.
Til yderligere orientering vedlægges  

 Justitsministeriets notat om styrkelse af den lovtekniske ekspertise i  

 fagministerierne, hvoraf arbejdsdelingen mellem Justitsministeriet og  

 fagministerierne fremgår.
 Det er endvidere Advokatrådets opfattelse, at  

 bestemmelsen i forslagets § 109 h bør udformes, således at det  

 klart fremgår, at der er en pligt for kommunen eller amtskommunen til  

 at sørge for, at der [i alle tilfælde finder advokatbeskikkelse  

 sted for den berørte person] allerede fra det tidspunkt, hvor  

 spørgsmålet om anvendelse af tvangsindgreb opstår.
Socialministeriet kan hertil oplyse, at efter bestemmelsen  

 skal kommunen eller amtskommunen sørge for, at personen under sagen  

 får bistand fra en advokat til at varetage sine interesser under en sag  

 om tilbageholdelse i boligen eller optagelse i et særligt botilbud.
Det  

 fremgår af bemærkningerne til bestemmelsen (forslagets side 21),  

 at advokatbistanden skal gives, når det i kommunen eller amtskommunen  

 er besluttet at indstille, at der træffes afgørelse om  

 magtanvendelse.
Det fremgår således klart, at det er tidspunktet  

 for beslutningen om at anvende magt og ikke tidspunktet for  

 indstillingen.
 Advokatrådet peger også på, at det er  

 uklart, fra hvilken kreds af advokater beskikkelse kan ske, og at der ikke er  

 taget stilling til, hvem der skal fastsætte salæret.
Socialministeriet kan hertil bemærke, at efter vores  

 umiddelbare opfattelse er reglerne klare og giver ikke anledning til tvivl.  

 Henvisningen til retsplejeloven svarer til formuleringen af de tilsvarende  

 bestemmelser om advokatbistand i børnesagerne efter serviceloven, som  

 ikke har givet anledning til tvivl.
Vi vil dog gerne om nødvendigt  

 holde et møde med Advokatrådet om kredsen af advokater og  

 salærfastsættelse med henblik på en eventuel  

 lovændring i efteråret.
Endelig er Advokatrådet meget betænkelig ved,  

 at forslaget fraviger den normale adgang til domstolsprøvelse i to  

 instanser, idet en prøvelse i Den Sociale Ankestyrelse ikke kan  

 erstatte den domstolsprøvelse, som i første instans bør  

 ske i byretten med ankeadgang til landsretten.
Advokatrådet henstiller  

 derfor, at Ankestyrelsens afgørelser indbringes for byretten og ikke  

 for landsretten.
Advokatrådet finder det også betænkeligt,  

 at det alene er i forbindelse med frihedsberøvelse, at der er  

 domstolskontrol.
 Socialministeriet kan henvise til bemærkningerne til  

 landsretternes og Den Danske Dommerforenings høringssvar.
Bilag 5 Bilag til socialministerens kommentar til henvendelse fra  

 Advokatrådet NOTAT om styrkelse af den lovtekniske ekspertise i  

 fagministerierne.
 1. Skal et sagsområde styrkes, er det en almindelig  

 erfaring, at et egnet middel hertil er at udpege en eller flere bestemte  

 personer til udelukkende eller som deres hovedfunktion at varetage den  

 pågældende opgave.
 Det gælder især på områder, der  

 kræver en særlig uddannelse, indsigt og erfaring, og hvor  

 opgaverne er af mere generel eller tværgående karakter i forhold  

 til den bestående organisatoriske struktur.
Udarbejdelse af lovforslag er en speciel disciplin, der  

 kræver bred juridisk uddannelse og erfaring samt en række  

 særlige færdigheder.
Det er i almindelighed en forudsætning  

 for en høj lovkvalitet, at denne lovtekniske ekspertise kan inddrages  

 på et tidligt tidspunkt i det lovforberedende arbejde.
 Det kan derfor anbefales, at der etableres en særlig  

 lovteknisk sagkundskab i hvert fagministerium.
Det må bero på forholdene i det enkelte  

 ministerium, hvordan denne sagkundskab nærmere skal etableres.
Ved  

 overvejelserne herom bør det bl.a. indgå, hvor omfattende  

 ministeriets lovgivningsarbejde er, og om der skal henlægges andre  

 opgaver, f.eks. vedrørende generelle juridiske spørgsmål,  

 til den eller de pågældende personer (den lovtekniske enhed).
2. Det bør næppe være den almindelige  

 ordning, at den lovtekniske enhed helt eller delvis udarbejder ministeriets  

 lovforslag.
Udkast til lovforslag bør således typisk udarbejdes  

 i fagkontorerne.
Den lovtekniske enhed kan selvfølgelig i den  

 forbindelse yde bistand og vejledning.
Når der foreligger et mere færdigt lovudkast,  

 bør dette gives til den lovtekniske enhed, der herefter foretager en  

 gennemgang af udkastet.
Gennemgangen bør omfatte de elementer, der  

 indgår i Justitsministeriets lovtekniske gennemgang.
En særlig  

 opgave bør herudover være at behandle spørgsmål,  

 som ikke påses af Justitsministeriet, jf. nærmere nedenfor.
Først når den lovtekniske enhed har  

 færdigbehandlet lovforslaget, bør det sendes til  

 Justitsministeriet.
Fremsendelsen til Justitsministeriet bør ske i god  

 tid inden det tidspunkt, hvor lovforslaget ønskes behandlet på  

 ministermøde.
Ved den foreslåede ordning opnås, at nye,  

 friske øjne i fagministeriet kan gennemgå lovforslaget med en  

 generel juridisk, lovteknisk tilgang.
Ordningen vil også være med  

 til at skabe et bedre grundlag for Justitsministeriets arbejde med  

 lovforslaget.
Rejser et lovforslag efter fagministeriets opfattelse mere  

 vanskelige spørgsmål om forholdet til f.eks. grundloven,  

 EU-retten eller Den Europæiske Menneskerettighedskonvention, bør  

 disse spørgsmål i almindelighed forelægges for  

 Justitsministeriet så tidligt, at de kan være afklaret inden den  

 lovtekniske gennemgang.
Forelæggelsen bør ske gennem den  

 lovtekniske enhed.
3. For det første foretages der en rent teknisk  

 gennemgang af lovforslaget.
Det undersøges f.eks., om lovforslaget  

 sprogligt er affattet i overensstemmelse med de gældende  

 retningslinjer, om opdelingen i paragraffer og kapitler m.v. er  

 hensigtsmæssig, om bemærkningerne til lovforslaget er  

 fyldestgørende, og om der er opstillet paralleltekster som bilag til  

 forslag til ændringslove m.v.
 Det bemærkes, at Justitsministeriet fremover i  

 videre omfang end hidtil vil vurdere lovforslagenes forståelighed,  

 form, sprog m.v.
For det andet foretages der en indholdsmæssig  

 gennemgang af lovforslaget.
Lovforslaget bedømmes i forhold til f.eks.  

 grundloven, dennes grundsætninger og almindelige retsprincipper,  

 EU-retten og centrale tværgående love, navnlig forvaltningsloven,  

 offentlighedsloven, retsplejeloven og straffeloven.
Også forholdet til  

 generelle internationale menneskerettighedskonventioner vurderes i relevant  

 omfang.
Af spørgsmål, som jævnligt  

 opstår, kan nævnes spørgsmål om rækkevidden af  

 bemyndigelser til den pågældende minister, spørgsmål  

 om tilbagevirkende kraft og spørgsmål om indgreb over for  

 borgerne, herunder om ekspropriation og husundersøgelser m.v.  

 Spørgsmål om udformningen af håndhævelses- og  

 straffebestemmelser er også centrale elementer i den lovtekniske  

 gennemgang.
Det samme gælder forholdet til almindelige  

 retsplejemæssige regler og principper.
Der foretages i almindelighed ingen vurdering af, om  

 lovforslaget er i overensstemmelse med de retsprincipper m.v., der  

 særligt gælder på det pågældende  

 retsområde.
Det undersøges heller ikke, om et lovforslag stemmer  

 overens med særlige folkeretlige regler og konventioner på  

 området.
Formålet med den lovtekniske gennemgang i  

 Justitsministeriet er således at vurdere lovforslag i forhold til  

 regler og principper, der ikke i første række er knyttet til det  

 pågældende særområde, men som har en mere almindelig  

 og tværgående karakter.
Spørgsmål, der særligt  

 er knyttet til det pågældende ministeriums eget  

 forretningsområde, må fagministeriet, herunder den lovtekniske  

 enhed, selv tage sig af.
 4. Justitsministeriets tilbagemelding til fagministeriet  

 bør dels kunne ske til ressortkontoret, dels til den lovtekniske  

 enhed.
 Det sidste bør navnlig være tilfældet,  

 hvis der er tale om spørgsmål af mere generel og principiel  

 karakter.
Bilag 6 Socialministerens kommentar til henvendelse fra Viborg  

 Amt Bemærkninger til henvendelse fra Viborg Amt af 4.  

 maj 1999 (L 195 - bilag 27).
 Viborg Amt rejser i henvendelsen spørgsmålet  

 om, hvorvidt det vil være muligt at fiksere en bruger, der selv  

 ønsker at blive fikseret, inden for rammerne af lovforslaget om  

 magtanvendelse og andre indgreb i selvbestemmelsesretten.
 Hensigten med lovforslaget er at tilvejebringe en  

 udtømmende opregning af, hvilke tvangsmæssige foranstaltninger,  

 der lovligt kan sættes i værk i socialt regi.
 Når lovforslaget ikke indeholder bestemmelser om  

 fiksering, er det derfor udtryk for, at foranstaltninger i form af fiksering  

 ikke bør anvendes i arbejdet med personer med nedsat psykisk  

 funktionsevne inden for det sociale område.
 Lovforslaget skal således bl.a. ses som udtryk for  

 et ønske om nytænkning i arbejdet med personer med nedsat  

 psykisk funktionsevne inden for det sociale område.
 Lovforslagets bestemmelser omfatter alene de  

 tilfælde, hvor den pågældende ikke samtykker i  

 foranstaltningen, dvs. enten aktivt modsætter sig eller udviser  

 passivitet, jf. forslagets § 109, stk. 2.
I de tilfælde, hvor en person, der har  

 forståelse for indgrebet, selv anmoder om at blive spændt fast  

 under fikseringslignende forhold, vil der derimod ikke være tale om  

 frihedsberøvelse, som omfattet af grundlovens § 71 eller andet indgreb  

 i selvbestemmelsesretten.
Dette forudsætter dog, at  

 fastspændingen umiddelbart vil blive bragt til ophør efter  

 pågældendes anmodning.
 Efter lovforslagets ikrafttræden vil egentlig  

 fiksering derfor kun kunne iværksættes efter psykiatriloven.
 Dette vil evt. kunne ske ved at omdefinere en konkret  

 afdeling, således at denne omfattes af lov om frihedsberøvelse  

 og anden tvang i psykiatrien.
 Her er der efter § 16 i bekendtgørelsen om  

 tvangsbehandling, fiksering, tvangsprotokoller m.v. på psykiatriske  

 afdelinger mulighed for at fiksere patienter, der af tryghedsgrunde selv  

 anmoder herom.
Bilag 7 Socialministerens kommentar til høringssvar fra  

 landsretterne og Den Danske Dommerforening Østre og Vestre Landsrets samt Den Danske  

 Dommerforenings høringssvar af 4. og 5. maj 1999 vedlægges.
 Såvel præsidenterne for landsretterne som  

 Dommerforeningen giver udtryk for den opfattelse, at de sager, der efter  

 lovforslaget er adgang til at få indbragt for landsretten, bør  

 starte i byretterne, med fri ankeadgang til landsretterne, idet man bl.a.  

 peger på, at prøvelsen ved Den sociale Ankestyrelse ikke kan  

 erstatte domstolsprøvelse som en form for første instans, fordi  

 Ankestyrelsen savner den uafhængighed, der er grundlæggende for  

 domstolene.
 Socialministeriet bemærker hertil, at foruden det  

 traditionelle socialretlige klagesystem med adgang til at indbringe klage for  

 det sociale nævn samt til Den sociale Ankestyrelse, sikres  

 retssikkerheden gennem forslagets bestemmelser om, at kommuners og  

 amtskommuners beslutninger om at iværksætte lovforslagets mindst  

 indgribende foranstaltninger skal godkendes af det sociale nævn,  

 ligesom det er det sociale nævn, der træffer afgørelse i  

 sager om tilbageholdelse i boligen samt om optagelse i særlige botilbud  

 uden samtykke.
Nævnets godkendelser og afgørelser kan  

 indbringes for Den sociale Ankestyrelse, og endelig kan Ankestyrelsens  

 afgørelser i sager om tilbageholdelse i boligen samt optagelse i  

 særlige botilbud uden samtykke forlanges forelagt for landsretten efter  

 reglerne i retsplejelovens Kapitel 43 a.
Lovforslaget er udarbejdet i  

 tæt samarbejde med Justitsministeriet, jf. min kommentar til  

 Advokatrådets brev (L 199 - bilag 33).
 Justitsministeriet og Socialministeriet har hidtil  

 været enige i, at der hermed er taget de fornødne hensyn, der  

 indgår i det traditionelle to-instansprincip, der ligger til grund for  

 det danske domstolssystem, og jeg er ikke enig i Dommerforeningens opfattelse  

 af, at Den sociale Ankestyrelse ikke skulle have den fornødne  

 uafhængighed.
Når man sammenholder det forventede ringe sagsantal  

 med behovet for at sikre en ensartet koordination og vejledning på  

 landsplan, er det Socialministeriets opfattelse, at der ikke er grundlag for  

 at ændre forslaget til § 109 k, navnlig ikke når advokatbistanden  

 omfatter Ankestyrelsens sagsbehandling og afgørelse.
Der er på  

 baggrund af ankefrekvensen i børnesagerne skønnet en  

 sagsmængde i domstolssystemet på 35 retssager.
 Det er endvidere Socialministeriets opfattelse, at en  

 yderligere domstolsprøvelse i form af byretssager vil forlænge  

 sagsbehandlingstiden i disse sager, som kan medføre en forringelse af  

 levevilkårene for den enkelte.
 Denne direkte ankeadgang udelukker naturligvis ikke den  

 almindelige adgang til, at domstolene efterprøver administrative  

 afgørelser.
Bilag 8 Østre og Vestre Landsrets samt Den Danske  

 Dommerforenings høringssvar af 4. og 5. maj 1999 VESTRE LANDSRET Præsidenten Den 04-05-99 I et brev af 28. april 1999 har Socialministeriet med  

 henvisning til mit brev af 27. april 1999 anmodet landsretten om en udtalelse  

 om et allerede fremsat forslag til lov om ændring af lov om social  

 service og lov om retssikkerhed og administration på det sociale  

 område (Om magtanvendelse og andre indgreb i selvbestemmelsesretten  

 m.v. og om øget fleksibilitet i sammensætningen af  

 koordinationsudvalg).
 Socialministeriet har efterfølgende telefonisk  

 oplyst, at eventuelle bemærkninger skal være ministeriet i  

 hænde senest den 5. maj 1999 af hensyn til ministeriets muligheder for  

 rettidig oversendelse af sådanne bemærkninger til Folketingets  

 Socialudvalg.
 Den korte høringsfrist giver ikke mulighed for  

 sædvanlig behandling af høringssagen i landsretten.
 Jeg er imidlertid bekendt med Dommerforeningens udtalelse  

 af 4. maj 1999 og kan tiltræde den opfattelse, at lovforslagets § 109 k  

 ændres således, at de pågældende afgørelser  

 kan kræves indbragt for byretten, og at byrettens afgørelse frit  

 kan ankes til landsretten i overensstemmelse med det almindelige princip om  

 adgang til prøvelse af en sag i to instanser.
Med venlig hilsen Bjarne Christensen PRÆSIDENTEN FOR ØSTRE LANDSRET Den 5. maj 1999 Socialministeriet Departementet Holmens Kanal 22 1060 København K.
 Ved skrivelse af 28. april 1999 (Sociallovskontor, 2. kt.  

 j.nr. 700-66) har Socialministeriet   efter at præsidenten for Vestre  

 Landsret på de to landsretters vegne ved skrivelse af 27. april 1999  

 havde rettet henvendelse om lovforslaget   anmodet landsretten om en  

 udtalelse om forslag til lov om ændring af lov om social service og lov  

 om retssikkerhed og administration på det sociale område (Om  

 magtanvendelse og andre indgreb i selvbestemmelsesretten m.v. og om  

 øget fleksibilitet i sammensætningen af koordinationsudvalg)   L  

 195.
 Det fremgår af sagen, at lovforslaget er fremsat af  

 socialministeren den 17. marts 1999, og at Socialministeriet af hensyn til en  

 af Folketingets Socialudvalg fastsat frist skal have udtalelsen i hænde  

 senest den 5. maj 1999.
 Jeg skal i denne anledning udtale følgende:
1) Lovforslaget indeholder bestemmelser af central  

 betydning for retssikkerheden i samfundet og med muligt meget  

 væsentlige konsekvenser for domstolenes, herunder landsretternes,  

 virksomhed.
Landsretten finder det derfor naturligt, at den har fået  

 lejlighed til at udtale sig om lovforslaget.
For at dette skal kunne ske  

 på sagligt forsvarlig vis, forudsætter det imidlertid, at der  

 gives landsretten den fornødne tid   normalt 6 uger   til sagens  

 behandling.
Denne indebærer, at sagen efter fornøden  

 forberedelse drøftes på et af de månedlige  

 plenarmøder for landsrettens dommere.
Kun derved er landsretten i  

 stand til at medvirke til den sikring af kvaliteten i det lovforberedende  

 arbejde, der var genstand for drøftelse under Folketingets formands  

 konference herom i 1998.
 Med en frist på ganske få arbejdsdage er en  

 forsvarlig gennemgang ikke mulig.
 2) Jeg kan imidlertid oplyse, at jeg er bekendt med den  

 udtalelse, der den 4. maj 1999 er afgivet af Dommerforeningen, og jeg kan  

 erklære mig enig i dennes henstilling om, at lovforslaget under alle  

 omstændigheder  ændres således, at afgørelsen  

 inden 4 uger kan kræves indbragt for byretten, og at byrettens  

 afgørelse frit kan ankes til landsretten.
3) Socialministeriet har i skrivelsen af 28. april 1999  

 givet udtryk for, at det vil være ganske få sager, som på  

 landsplan vil blive indbragt for domstolene.
Landsretten har ikke haft  

 mulighed for at efterprøve rigtigheden af denne antagelse, som der  

 så vidt det umiddelbart kan ses   ikke nærmere argumenteres for i  

 det materiale, der er tilgået landsretten.
Jeg skal dog pege på,  

 at det af § 109 h følger, at vedkommende person under sagen skal have  

 bistand fra en advokat til at varetage sine interesser.
Denne bestemmelse  

 skal jeg naturligvis ikke argumentere imod, men der er grund til at  

 understrege, at den meget muligt vil føre til, at et større  

 antal sager vil komme for domstolene, end det antages af  

 Socialministeriet.
 En kopi af denne skrivelse sendes til  

 Justitsministeriet.
Ziegler DEN DANSKE DOMMERFORENING, FORMANDEN.
Socialministeriet Departementet Holmens Kanal 22 1060 København K Den 4. maj 1999 J.nr. 56/1999 Ændring af serviceloven m.v.: Frihedsindgreb over  

 for psykisk handicappede voksne.
I brev af 28. april 1999 (Sociallovskontor, 2. kt., j.nr.  

 700-66) har Socialministeriet anmodet om en udtalelse om forslag til lov om  

 ændring af lov om social service og lov om retssikkerhed og  

 administration på det sociale område (Om magtanvendelse og andre  

 indgreb i selvbestemmelsesretten m.v. og om øget fleksibilitet i  

 sammensætningen af koordinationsudvalg)   lovforslag nr.
L 195.
Lovforslaget er fremsat den 17. marts 1999, uden at  

 domstolene er hørt.
Høringen nu sker på grund af en  

 forespørgsel fra Vestre Landsrets præsident.
Af hensyn til  

 behandlingen i Folketingets Socialudvalg er fristen for en udtalelse fastsat  

 til den 5. maj 1999.
 Det er meget beklageligt, at Dommerforeningen og  

 domstolene i det hele taget ikke har været inddraget i det  

 lovforberedende arbejde og ikke er blevet hørt tidligere, selv om  

 lovforslaget drejer sig om retssikkerheden ved indgreb mod den personlige  

 frihed, hvilket er et kerneområde for domstolenes funktion i samfundet.  

 Konkret vedrører lovforslaget også adgangen til  

 domstolsprøvelse og har dermed umiddelbart konsekvenser for  

 domstolenes virksomhed.
 Med den helt usædvanligt korte høringsfrist  

 er det desværre ikke muligt at kommentere lovforslaget detaljeret.  

 Dommerforeningen fremsætter derfor kun nogle overordnede  

 bemærkninger af retssikkerhedsmæssig karakter.
 Iøjnefaldende er, at selv om hensigten med  

 lovforslaget er at styrke retssikkerheden for de berørte,  

begrænser forslaget i betænkelig grad adgangen til  

 domstolsprøvelse.
Med den nuværende retstilstand er området ikke  

 reguleret, men hvis nogen mener, at deres personlige integritet er  

 krænket, f.eks. ved et indgreb fra plejepersonale, vil den  

 pågældende kunne indbringe sagen for domstolene.
Fremover skal  

 dette efter forslaget kun være muligt ved indgreb, der har karakter af  

 frihedsberøvelse, jf. forslaget § 109 k.
Ved disse de alvorligste frihedsindgreb, tvungen  

 tilbageholdelse i boligen efter § 109 c og tvungen optagelse i særlige  

 botilbud efter § 109 e, kan indgrebets lovlighed endvidere kun prøves  

 i én instans, nemlig landsretten, selv om adgangen til  

 toinstansprøvelse i øvrigt er et grundlæggende princip i  

 retsplejen i Danmark og i de lande, vi normalt sammenligner os med.  

 Tvangsfjernelse af børn er en af de meget få   og i  

 øvrigt en uheldig   undtagelse fra denne regel.
Den har imidlertid  

 særlige grunde, og situationen kan ikke sammenlignes med  

 berøvelse af den personlige frihed.
Prøvelse ved Den Sociale Ankestyrelse kan  

ikke erstatte domstolsprøvelse som en form for »første  

 instans«, fordi Ankestyrelsen savner den uafhængighed, der er  

 grundlæggende for domstolene.
Endvidere giver prøvelse ved  

 Ankestyrelsen typisk ikke samme adgang til bevisførelse.
I de fleste  

 sager er dette uden større praktisk betydning, men det  

 væsentligste ved adgangen til domstolsprøvelse af  

 frihedsberøvelse er heller ikke de mange tilfælde, hvor  

 indgrebet er berettiget, men evnen til at opfange de få tilfælde,  

 hvor berettigelsen kan være tvivlsom.
Eftersom Højesteret kun bør behandle sager  

 af principiel karakter og ikke andre sager, uanset afgørelsens  

 indgribende konkrete betydning, bør domstolsprøvelse i  

 første instans ske ved byretterne med fri adgang til anke til  

 landsretterne.
Dette svarer også til den almindelig  

 retsplejemæssige tendens f.eks. i Retsplejerådets overvejelser  

 vedrørende en generel reform af den civile retspleje.
Det svarer  

 desuden til den gældende ordning efter retsplejelovens kapitel 43 a om  

 prøvelse af administrativ frihedsberøvelse.
 Dommerforeningen henstiller på den baggrund som det  

 mindste, at lovforslagets § 109 k ændres i overensstemmelse med det  

 anførte, således at afgørelsen inden 4 uger kan  

 kræves indbragt for byretten, og at byrettens afgørelse  

 frit kan ankes til landsretten.
Med venlig hilsen Jes Schiøler.
Bilag 9 Socialministerens kommentar til henvendelse fra Fagligt  

 Netværk Socialpsykiatri Bemærkninger til henvendelse fra Fagligt  

 Netværk Socialpsykiatri af 5. maj 1999 (L 195 - bilag 30).
 Fagligt Netværk Socialpsykiatri har i en udtalelse  

 af 5. maj 1999 fremsat bemærkninger til bestemmelsen i lovforslagets §  

 67 a, som pålægger kommunen eller amtskommunen at yde hjælp  

 efter serviceloven i overensstemmelse med formålet i § 67 til personer  

 med betydelig nedsat psykisk funktionsevne, der ikke kan tage vare på  

 deres egne interesser, uanset om der foreligger samtykke fra den enkelte.
 Med henblik på at styrke retssikkerheden for  

 såvel den person, som modtager uanmodet hjælp og for  

 medarbejderen, foreslår Fagligt Netværk Socialpsykiatri, at der  

 skal udpeges en uafhængig personlig rådgiver med samme  

 beføjelser som f.eks. patientrådgiverfunktionen i henhold til  

 lov om tvang og anden frihedsberøvelse i psykiatrien.
 Med lovforslagets § 67 a kodificeres den eksisterende  

 aktive omsorgspligt, hvorefter det påhviler kommuner og amter at  

 sørge for, at der ydes en særlig indsats over for personer med  

 betydelig nedsat psykisk funktionsevne, som ikke kan tage vare på egne  

 interesser.
Omsorgspligten giver således hjemmel til at yde  

 uanmodet hjælp og omsorg efter serviceloven, men indeholder derimod  

 ikke hjemmel til at iværksætte tvangsforanstaltninger og andre  

 indgreb i den personlige frihed.
Disse foranstaltninger reguleres af  

 lovforslagets § 109 og §§ 109 a-m.
Lovforslaget opstiller en række særlige  

 retssikkerhedsgarantier i forbindelse med reglerne om magtanvendelse og andre  

 indgreb i den personlige frihed.
I disse retssikkerhedsgarantier indgår  

 hensynet til den personlige integritet hos den, over for hvem en  

 tvangsmæssig foranstaltning iværksættes, såvel som  

 til den faglige forsvarlighed hos den, der iværksætter  

 foranstaltningen, med lige stor vægt.
 I §§ 109 f og 109 g, stilles således bl.a. krav om,  

 at der inden en tvangsmæssig foranstaltning sættes i værk,  

 foreligger den fornødne faglige dokumentation samt de  

 pårørendes og den eventuelle værges bemærkninger til  

 foranstaltningen.
 Desuden skal kommunen eller amtskommunen være  

 opmærksom på, om der er behov for at beskikke en værge i  

 forbindelse med optagelse i særlige botilbud uden samtykke, ligesom  

 myndighederne skal sørge for advokatbistand i sådanne sager samt  

 sager om tilbageholdelse.
I forbindelse med iværksættelse af uanmodet  

 hjælp efter forslagets § 67 a, skal kommunen eller amtskommunen  

 påse, om der er pårørende eller andre, der kan varetage  

 den pågældendes interesser.
Kommunen eller amtskommunen skal  

 endvidere være opmærksom på, om der er behov for at bede  

 statsamtet om at beskikke en værge efter værgemålsloven.
 Alle tilfælde af magtanvendelse skal registreres og  

 indberettes, jf. forslagets § 109 l, stk. 1, ligesom reglerne i serviceloven  

 om udarbejdelse af planer og om inddragelse af brugeren ud fra dennes  

 forudsætninger finder anvendelse for personer, hvor der  

 iværksættes foranstaltninger efter reglerne i §§ 109 a-109 e, jf.  

 § 109 l, stk. 2.
 Endelig gælder de generelle regler i  

 forvaltningsloven om partsrepræsentation i alle sager, hvori der er  

 eller vil blive truffet afgørelse af en offentlig myndighed.
Med hensyn til spørgsmålet om, hvilken  

 instans der kan træffe beslutning om at iværksætte  

 foranstaltninger efter lovforslagets bestemmelser, fremgår det af § 109  

 g, at kommunens eller amtskommunens beslutninger efter §§ 109 a, c og d, skal  

 godkendes af det sociale nævn, mens afgørelse om optagelse i  

 særlige botilbud uden samtykke træffes af det sociale nævn,  

 efter indstilling fra kommunen eller amtskommunen, jf. § 109 f.
Der henvises  

 i øvrigt til besvarelsen af spørgsmål 2.
For så vidt angår spørgsmålet om  

 forholdet mellem retssikkerhedsloven og lovforslaget, omfatter  

 retssikkerhedslovens generelle regler om de sociale myndigheders  

 sagsbehandling også behandling af sager efter serviceloven.
I §§ 109 i  

 og j er tillige specifikt henvist til retssikkerhedslovens kapitel 9 og  

 10.
 Om forholdet mellem patientrettighedsloven og lovforslaget  

 skal det bemærkes, at lovforslaget omfatter ydelser i form af sociale  

 tilbud efter lov om social service, mens lov om patienters retsstilling  

 omfatter personer, der modtager eller har modtaget behandling i form af  

 undersøgelse, diagnosticering, behandling m.v. af personale inden for  

 sundhedssektorens regi.
