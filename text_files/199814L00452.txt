Betænkning afgivet af Forskningsudvalget  

 den 5. maj 1999 Betænkning over Forslag til lov om  

 opfindelser ved universiteter og sektorforskningsinstitutioner Udvalget har behandlet lovforslaget i en række  

 møder og har herunder stillet spørgsmål til  

 forskningsministeren, som denne har besvaret skriftligt.
 Nogle af udvalgets spørgsmål er tillige med  

 forskningsministerens besvarelse heraf optrykt som bilag til  

 betænkningen.
 Endvidere har udvalget modtaget skriftlige og/eller  

 mundtlige henvendelser fra:
Andersen, Mads Bryde, Københavns Universitet, Bruun, Buster, Conradsen, Knut, DTU, Dansk Magisterforening, Forskningscenter Risø, Kring, Mogens, Patentdirektoratet, Munch-Petersen, Birgitte, RUC, Nielsen, Jens Rostrup, Haldor Topsøe A/S, Oddershede, Jens, Odense Universitet, Olsen, Flemming, DTU, Plougmann, Ole, Plougmann, Vingtofte Partners A/S og Ørum, Henrik, PNA Dianostics A/S.
Udvalget har i forbindelse med behandlingen af  

 lovforslaget afholdt en intern høring med deltagelse af en række  

 eksperter i patentering, jf.
L 93   bilag 25.
 Der er af forskningsministeren stillet  

 ændringsforslag, hvorom henvises til de ledsagende  

 bemærkninger.
 Herefter indstiller et flertal (udvalget med  

 undtagelse af Enhedslistens medlem af udvalget) lovforslaget til  

vedtagelse med de af forskningsministeren stillede  

 ændringsforslag.
 Flertallet er enig i intentionerne  

 bag lovforslaget, idet der lægges særlig vægt på  

 følgende forhold:
Et mindretal (Enhedslistens medlem af udvalget)  

 indstiller lovforslaget til forkastelse ved 3. behandling.  

 Mindretallet kan dog stemme for de under nr. 4, 5, 6, 9 og 10 stillede  

 ændringsforslag.
Mindretallet vil stemme imod de af  

 forskningsministeren stillede ændringsforslag under nr. 1, 2, 3, 7 og 8  

.
 Enhedslisten indstiller lovforslaget til forkastelse,  

 fordi lovforslaget efter Enhedslistens opfattelse stadig grundlæggende  

 set er indrettet på en sådan måde, at  

 kommercialiseringstanken og forretningsmæssiggørelsen kommer til  

 at vinde over det, der egentlig er forskningens mål, nemlig mere  

 erkendelse.
Forskernes ret til at fortælle om deres resultater  

 forsvinder, i hvert fald i en periode, til fordel for at undersøge, om  

 resultaterne kan udnyttes erhvervsmæssigt.
Private kan gennem  

 støtte til forskning få retten til fremtidig udnyttelse af  

 resultatet, hvilket er lig med støtte til private virksomheder fra  

 samfundets side, fordi det jo er samfundet, der stiller en række  

 faciliteter til rådighed.
Enhedslisten finder det stærkt  

 bekymrende, at private på forhånd kan reservere sig retten til  

 resultater gennem en eller anden form for støtte.
Samlet set mener Enhedslisten, at den fri og ustyrede  

 forskning risikerer at få et knæk, idet institutionerne vil have  

 en stærk interesse i at spore forskningen i retning af områder,  

 hvor der kan ske erhvervsmæssig udnyttelse af opdagelser.
Samtidig kan  

 man også risikere, at undervisningen vil blive forringet.
 Mindretallet mener, at det er vigtigt at kombinere retten  

 til at forske uden tanke på erhvervsmæssig udnyttelse med, at man  

 selvfølgelig kan indbygge et professionelt beredskab omkring  

 patentering.
Ændringsforslag Af	forskningsministeren, tiltrådt af et flertal  

 (udvalget med undtagelse af EL):
Til titlen 1) Ordene »universiteter og  

 sektorforskningsinstitutioner« ændres til:  

 »offentlige forskningsinstitutioner«.
Til § 5 2) Stk. 2 udgår.
Til § 6 3) Paragraffen affattes således:
» Af	forskningsministeren, tiltrådt af  

udvalget:
Til § 11 4) I stk. 1 og 2 ændres »4 måneder« til: »2 måneder«.
 5) Efter stk. 5 indsættes som nyt stykke:
» Til § 15 6) Efter stk. 1 indsættes som nyt stykke:
» Af	forskningsministeren, tiltrådt af  et  

 flertal (udvalget med undtagelse af EL):
Til § 16 7) Paragraffen affattes således:
» Stk. 2. Institutionen kan oppebære  

 indtægter i form af udbytte ved at overdrage sin ret efter § 14, stk.  

 1, til et aktieselskab mod betaling i form af aktier i det  

 pågældende selskab.
Tilsvarende kan institutionen acceptere at  

 modtage et vederlag efter § 12, stk. 2, i form af aktier i et aktieselskab.  

 Institutionen må ikke herved opnå en sådan forbindelse til  

 selskabet, som et moderselskab har til et datterselskab efter  

 aktieselskabsloven.« Til § 18 8) Paragraffen affattes således:
» Af	forskningsministeren, tiltrådt af  

udvalget:
Til § 19 9) I stk. 1 og 3 ændres »1. januar 1999« til: »1. juli 1999.« 10) I stk. 2 ændres »1. juli  

 1999« til: »1. januar 2000« (to gange).
Bemærkninger Til nr. 1, 2, 3 og 7 Efter lovforslagets fremsættelse i Folketinget den  

 18. november 1998 er der fra Amtsrådsforeningen i Danmark og  

 Hovedstadens Sygehusfællesskabs side udtrykt ønske om, at de  

 offentlige sygehuse og sundhedsvidenskabelige forskningsinstitutioner under  

 amtskommunerne og Hovedstadens Sygehusfællesskab bliver omfattet af  

 lovforslaget på linje med universiteter og  

 sektorforskningsinstitutioner.
Selvejende forskningsinstitutioner knyttet til  

 amtskommunerne er ikke omfattet af ændringsforslaget.
 Ansatte i det offentlige sygehusvæsen er i dag  

 omfattet af lov om arbejdstageres opfindelser med undtagelse af klinisk-  

 videnskabeligt personale ansat i de særlige kombinationsstillinger ved  

 universiteterne.
 Med det fremsatte lovforslag vil ansatte i  

 kombinationsstillinger være omfattet under udførelse af arbejde  

 ved universiteterne, men ikke under udførelse af arbejde ved  

 sygehuset.
Med dette ændringsforslag vil alle personalegrupper  

 ved sygehusene blive omfattet af lovforslaget.
Samtidig vil ansatte i de  

 særlige kombinationsstillinger for klinisk-videnskabeligt personale  

 blive omfattet af lovforslaget både under udførelse af arbejde  

 ved universitetet og sygehuset.
Sygehusvæsenet vil hermed opnå,  

 at alle personalegrupper fremover vil være omfattet af samme  

 lovgivning, hvorefter der alene skal opereres med ét regelsæt  

 for de ansatte.
For klinisk-videnskabeligt personale ansat i de  

 særlige kombinationsstillinger kan der uanset dette  

 ændringsforslag fortsat opstå problemer med at afgrænse,  

 hvilke elementer af en opfindelse der hidrører fra arbejdet på  

 universitetet, henholdsvis sygehuset.
For at undgå sådanne  

 problemer må det anbefales, at de involverede institutioner forud for  

 igangsættelsen af større forskningsprojekter træffer  

 aftale om, hvordan deres rettigheder til eventuelle opfindelser skal  

 fordeles, jf. lovforslagets § 8 , stk. 3.
 Med ændringsforslaget følger samtidig, at  

 sygehusvæsenet vil kunne få del i den bevilling på i alt 58  

 mio. kr. for perioden 1999   2002, der er afsat på finansloven 1999 (§  

 19.17.01) til implementering af lovforslaget, herunder rekvirering af ekstern  

 ekspertise til brug for vurdering af opfindelser, jf. lovforslagets § 11.  

 Ændringsforslaget vil derfor ikke medføre yderligere udgifter  

 for det offentlige i forhold til lovforslag L 93, hvilket er bekræftet  

 af Amtsrådsforeningen og Hovedstadens Sygehusfællesskab.
 For så vidt angår det foreslåede § 16,  

 stk. 2, hjemles der hermed adgang til for institutionerne at kunne modtage  

 aktier som betaling i aftaleforhold efter § 14, stk. 1, eller som vederlag  

 efter lovforslagets § 12, stk. 2.
Uanset at institutionen primært skal sikre sig  

 kontant betaling ved overdragelse af sine rettigheder efter loven, kan der  

 være situationer, hvor erhververen først vil kunne betale  

 vederlaget gennem den efterfølgende erhvervsmæssige udnyttelse  

 af opfindelsen.
Dette kan f.eks. være tilfældet ved etablering af  

 nye iværksættervirksomheder.
Betaling i form af aktier kan i  

 sådanne tilfælde være en hensigtsmæssig måde at  

 erlægge vederlaget for en opfindelse på.
Hensigten med bestemmelsen er alene at skabe gunstige  

 rammer for overdragelse af rettigheder mellem institutionerne og deres  

 aftaleparter.
Det er derimod ikke tanken, at offentlige  

 forskningsinstitutioner selv kan iværksætte eller deltage i  

 produktion eller lignende i videre omfang end hidtil.
Der foreslås  

 desuden indføjet den begrænsning, at institutionen ikke gennem  

 erhvervelsen af aktier kan opnå bestemmende indflydelse på  

 selskabet.
Bestemmende indflydelse følger af aktieselskabslovens  

 definition, jf. § 2 i lov om aktieselskaber, jf. lov nr. 1007 af 23. december  

 1998, som ændret ved lov nr. 1056 af 23. december 1998. Samtidig vil  

 institutionen heller ikke efter formuleringen af ændringsforslaget  

 kunne stå som stifter af et aktieselskab.
Til nr. 4, 5 og 6 På baggrund af tilkendegivelser i forbindelse med  

 udvalgsarbejdet er der fremsat ønske om at fristen i § 11, stk. 1,  

 forkortes.
Fristen for institutionen til vurderingen efter § 11, stk. 1,  

 nedsættes til 2 måneder med dette ændringsforslag.
 Fristen i § 11, stk. 1, udelukker ikke, at den enkelte  

 institution kan vælge at fastsætte en kortere tidsfrist end 2  

 måneder.
§ 11, stk. 6, tilføjes ud fra et ønske om at  

 præcisere institutionens forpligtelse til aktivt at søge retten  

 til opfindelser udnyttet, hvis institutionen har gjort krav på retten  

 med henblik på erhvervsmæssig nyttiggørelse.
Omtalte pligt  

 skal ses i lyset af formålet med dette lovforslag, som er at sikre, at  

 forskningsresultater frembragt ved hjælp af offentlige midler  

 nyttiggøres for det danske samfund ved erhvervsmæssig  

 udnyttelse.
Bestemmelsen udelukker ikke, at institutionen kan  

 gøre krav på og fastholde retten til en given opfindelse, uanset  

 at der ikke på kort sigt er mulighed for erhvervsmæssig  

 nyttiggørelse, f.eks. hvor opfindelsen indgår som led i  

 opbygning af en sammenhængende gruppe af patenter.
Bestemmelsen  

 udelukker heller ikke, at institutionen kan gøre krav på eller  

 fastholde retten til en opfindelse for at sikre, at en arbejdstager ikke  

 gennem egne aftaler med tredjemand blokerer for institutionens videre  

 forskning.
 Forslaget om tilføjelse af stk. 2 til § 15 er  

 begrundet i et ønske om at give institutionen hjemmel til at afholde  

 udgifter i forbindelse med overdragelse og beskyttelse af retten til  

 opfindelser i de situationer, hvor arbejdstageren efter udløbet af  

 fristerne i § 11 ønsker at overdrage retten til en opfindelse til  

 institutionen.
Til nr. 8 Der henvises til bemærkninger til nr. 1, 2, 3 og  

 7.
Til nr. 9 og 10 Lovens ikrafttrædelses- og virkningstidspunkt  

 foreslås ændret til henholdsvis den 1. juli 1999 og 1. januar  

 2000.
Helen Beim (S)  

 Susanne Fast Jensen (S)  

 Lise Hækkerup (S) nfmd.  

 Inger Bierbaum (S) Ole Hækkerup (S)  

 Christine Antorini (SF)    Jørn Jespersen (SF)  

 Elisabeth Arnold (RV) Søren Kolstrup (EL)  

 Hanne Severinsen (V) fmd.     Tove Fergo (V)  

     Preben Rudiengaard (V) Jens Rohde (V)  

  Brian Mikkelsen (KF)     Tom Beck (KF)  

 Klaus Kjær (DF)     Tove Videbæk (KRF) Fremskridtspartiet og Centrum-Demokraterne havde ikke  

 medlemmer i udvalget.
Bilag 1 Nogle af udvalgets spørgsmål til  

 forskningsministeren og dennes svar herpå Spørgsmål 2:
I hvilken størrelsesorden forventes det, at  

 godtgørelsen er henholdsvis fra forskerens og fra universitetets side,  

 jf. bemærkninger til § 12? Svar:
Efter lovforslagets § 12, stk. 3, overlades det til de  

 enkelte institutioner at fastsætte regler for beregning af vederlag  

 mellem institution og arbejdstager.
De enkelte institutioner kan hermed  

 vælge forskellige beregningsmodeller, ligesom der på den enkelte  

 institution kan opereres med forskellige beregningsmodeller for forskellige  

 typer af opfindelser.
Det er overladt til institutionerne selv at udforme  

 sådanne modeller.
På Københavns Universitet planlægges  

 f.eks. en model for vederlag fra institution til opfinder, hvorefter patent-  

 og licensindtægter efter institutionens afholdelse af direkte  

 omkostninger til patentering og licensiering fordeles med 1/3 til  

 institutionen, 1/3 til instituttet og 1/3 til opfinderen.
På  

 Forskningscenter Risø er gennem en årrække anvendt en  

 model, hvorefter der ydes en godtgørelse til opfinder på 15 pct.  

 af de første 400.000 kr., som institutionen modtager i  

 licensindtægt, og på 5 pct. af de beløb, der modtages  

 herudover.
Retspraksis på området er meget begrænset.
For så vidt angår vederlag til institutionen -  

 dvs. i situationer, hvor den ansatte selv udnytter retten til sin opfindelse  

 erhvervsmæssigt - må beregningen afhænge af de  

 nærmere omstændigheder.
Disse omstændigheder må i  

 praksis forudses at variere så meget fra sag til sag, at der  

 næppe kan opereres med en fast beregningsmodel; i mange tilfælde  

 må der foregå en individuel forhandling af vederlaget.
Hvor der som udgangspunkt foreligger et kontant  

 købstilbud fra en ekstern part, kan dette anvendes ved  

 værdiansættelse af retten til en given opfindelse.
Vælger  

 institutionen i sådanne tilfælde i stedet at overlade rettigheden  

 til den ansatte, bør der i afståelsesprisen modregnes det  

 provenu, som vedkommende alternativt ville have modtaget ved institutionens  

 forvaltning af rettigheden.
Er der f.eks. tale om en 3/3/3-beregningsmodel,  

 bør rettigheden afstås til den ansatte for et beløb  

 svarende til 2/3 af det eksterne købstilbud - dvs. fratrukket den 1/3,  

 som den ansatte alternativt ville have modtaget som vederlag ved  

 institutionens afhændelse af rettigheden til tredjepart.
Samtidig kan  

 det mellem parterne aftales, at beløbet skal afdrages over en  

 flerårig periode.
 Hvor der ikke foreligger et konkret købstilbud fra  

 en ekstern part, kan vederlaget fastsættes som en given andel af de  

 opnåede  nettoindtægter.
Er der tale om en situation, hvor det overlades til en  

 ansat selv at udtage patent med henblik på udlicensiering af  

 brugsretten til en eller flere virksomheder, bør godtgørelsen  

 til institutionen afspejle, at arbejdstager selv har påtaget sig  

 arbejdet og den økonomiske risiko i forbindelse med  

 patentansøgningen.
En rimelig deling kan i dette tilfælde  

 være, at licensindtægterne efter afholdelse af direkte udgifter  

 til patentering og licensiering fordeles med 2/3 til arbejdstageren og 1/3  

 til institutionen.
Er der tale om en situation, hvor videreudvikling og  

 udnyttelse af selve opfindelsen indgår som et integreret led i  

 etablering af den ansattes egen produktionsvirksomhed, kan der med fordel  

 aftales et provenu knyttet til omsætningen af det  

 pågældende produkt.
Afhængig af de konkrete  

 omstændigheder kan der f.eks. aftales et fast beløb pr. solgt  

 produkt eller en given andel - typisk i størrelsesordenen nogle  

 få procent - af produktets omsætning.
 De konkrete beløbsstørrelser for  

 godtgørelser mellem institution og ansatte vil jævnfør  

 ovenstående afhænge af de givne opfindelsers markedsværdi  

 og succesfulde udnyttelse.
 Spørgsmål 3:
Forestiller ministeren sig, at de afsatte 58 mio. kr. i  

 forbindelse med lovforslaget skal dække alle udgifter i forbindelse med  

 patentvurdering, udlicensiering, forsvar af patentet mv., eller skal der  

 være andre finansieringskilder, f.eks. innovationsmiljøerne? Svar:
 Til støtte for institutionernes implementering af  

 lovforslaget er der på FL99 afsat en bevilling på i alt 58 mio.  

 kr. løbende over 4 år fra 1999-2002. Den nærmere  

 udmøntning af bevillingen vil administrativt blive fastlagt af  

 Forskningsministeriet bl.a. i samråd med Erhvervsfremme Styrelsen, der  

 er ressortmyndighed for innovationsmiljøordningen.
 Bevillingen vil blive administreret af  

 Forskningsministeriet og vil kunne søges af universiteter og  

 sektorforskningsinstitutioner, hvor der erfaringsmæssigt gøres  

 opfindelser, og hvor der som følge af den nye lov forudses et  

 øget behov for at trække på ekstern ekspertise.
Bevillingen vil af institutionerne kunne anvendes til  

 vurdering af indberettede opfindelser.
Endvidere vil bevillingen kunne  

 anvendes til licensformidling og i begrænset omfang til  

 rettighedsbeskyttelse af opfindelser, hvor institutionen har erhvervet  

 rettigheden.
Bevillingen vil derimod ikke skulle dække fulde  

 patenteringsforløb, der erfaringsmæssigt kan være meget  

 omkostningstunge. Ønsker en institution at udtage patent på en  

 opfindelse, vil dette således forudsætte, at der tidligt i  

 forløbet opnås medfinansiering fra en industriel partner  

 og/eller en betydelig egenfinansiering fra institutionen selv.
Medfinansiering fra Erhvervsministeriets  

 innovationsmiljøordning kan i henhold til de gældende  

 retningslinjer ikke ydes til offentlige forskningsinstitutioner.  

 Målgruppen for denne ordning er iværksættere, der alene  

 eller i fællesskab vil sætte en ny projektidé i  

 produktion.
Hvor institutionen har overladt rettighederne til en opfindelse  

 til en eller flere ansatte med henblik på etablering af  

 selvstændig virksomhed, eller hvor rettigheden afhændes til  

 eksterne iværksættere, vil disse kunne ansøge om  

 såkaldt forprojektkapital fra et innovationsmiljø på op  

 til 750.000 kr.
Disse midler kan bl.a. anvendes til finansiering af  

 patentansøgninger og licensformidling.
 Spørgsmål 4:
Hvordan skal innovationsmiljøerne indgå i  

 forhold til patentprocessen, herunder den økonomiske finansiering af  

 hele patentprocessen? Svar:
 Som sparringspartner for innovative  

 iværksættere forventes de nye innovationsmiljøer at  

 opbygge en betydelig teknisk, juridisk og markedsmæssig ekspertise, som  

 mod betaling vil kunne stilles til rådighed også for offentlige  

 forskningsinstitutioner.
Intentionen med det fremsatte lovforslag er ikke, at de  

 enkelte universiteter og sektorforskningsinstitutioner parallelt skal opbygge  

 egne patentkontorer med tilsvarende ekspertise.
Det er således  

 vurderingen, at ingen - eller kun meget få - institutioner har volumen  

 til internt at rumme disse kompetencer.
Endvidere vil det  

 samfundsmæssigt ikke være fornuftigt at opbygge  

 parallelkompetencer hverken indbyrdes blandt de enkelte institutioner eller i  

 relation til innovationsmiljøerne.
Intentionen er derfor, at institutionerne, til arbejdet  

 med vurdering, licensformidling og eventuel patentering af egne forskeres  

 opfindelser, skal rekvirere den fornødne assistance eksternt.
Denne  

 assistance vil kunne rekvireres fra en bred vifte af udbydere, herunder ikke  

 mindst innovationsmiljøerne.
Men også private advokatkontorer,  

 patentbureauer, forskerparker, teknologiske serviceinstitutter m.fl. vil  

 kunne tilbyde relevante ydelser.
For at få del i FL-bevillingen på de 58 mio.  

 kr. forudsættes institutionerne at indgå flerårige  

 formaliserede samarbejder med én eller flere eksterne  

 rådgivere/konsulenter.
Det bemærkes, at institutionernes  

 køb af eksterne ydelser ved en samlet kontraktsum på 1 mio. kr.  

 eller derover - afhængig af ydelsens karakter - vil være omfattet  

 af EU s tjenesteydelsesdirektiv (Rådets direktiv 92/50/EØF af  

 18.6.1992). Dette indebærer, at sådanne kontrakter skal udbydes  

 offentligt.
Innovationsmiljøerne vil i denne forbindelse kunne afgive  

 tilbud på lige vilkår med andre private udbydere.
 Med hensyn til medfinansiering af patentering via  

 innovationsmiljøordningen henvises i øvrigt til besvarelsen af  

 spørgsmål 3.
 Spørgsmål 8:
Ministeren bedes oplyse, hvilke konsekvenser det kan  

 få for en ansat forsker, såfremt han/hun undlader at give  

 meddelelse til ledelsen om en opfindelse, der er gjort, eller hvis  

 vedkommende forsker uforvarende eller intetanende kommer til at  

 afsløre en opfindelse over for udenlandske forskere f.eks. i  

 forbindelse med internationale konferencer? Svar:
Ved overtrædelse af lovforslagets § 10, stk. 1 og 3,  

 og § 11, stk. 2, gælder dansk rets almindelige regler om erstatning.  

 Det vil sige, at der kan pålægges den ansatte erstatningspligt  

 for den skade, som følger af en retsstridig handling.
Det er i givet  

 fald en forudsætning, at handlingen kan tilregnes den ansatte som  

 forsætlig eller uagtsom, og at institutionen har lidt et  

 økonomisk tab.
I tilfælde af, at en ansat uforvarende eller  

 intetanende kommer til at afsløre en opfindelse over for andre, vil  

 der ikke være noget ansvarsgrundlag.
Der vil derfor kun kunne  

 pålægges den ansatte erstatningspligt i sådanne  

 situationer, hvor den ansatte udviser forsømmelighed i forhold til,  

 hvad den ansatte normalt ville vide i den pågældende  

 situation.
 Spørgsmål 10:
Hvad er argumenterne for, at man laver ny lovgivning om  

 opfindelser ved forskningsinstitutioner og universiteter i stedet for at lade  

 lov om arbejdstageres opfindelser gælde for universiteterne i lighed  

 med sektorforskningen? Svar:
 Forud for udarbejdelsen af lovforslaget har det (som  

 anført i spørgsmålet) været overvejet alternativt  

 at foreslå en ophævelse af den særlige » forskerbestemmelse« i lov  

 om arbejdstageres opfindelser (LAO), hvorefter lærere og videnskabeligt  

 personale ved universiteterne er undtaget fra loven (LAO § 1, stk. 3).  

 Konklusionen på disse overvejelser har været, at dette ikke vil  

 være en brugbar løsning.
 For det første vil en isoleret ændring af  

 LAO, så universiteterne kan gøre krav på egne forskeres  

 opfindelser, ikke i sig selv være nogen garanti for et øget  

 engagement fra institutionsside for at nyttiggøre de frembragte  

 opfindelser.
Med det fremsatte lovforslag indføres derfor ikke  

 blot en ret for universiteterne til egne ansattes opfindelser.
Lige så  

 væsentligt indebærer lovforslaget en pligt for både  

 universiteter og sektorforsk-ningsinstitutioner til aktivt at vurdere egne  

 ansattes indberettede opfindelser og en pligt til etablere det  

 fornødne beredskab til at forestå disse vurderinger -  

 primært gennem rekvirering af ekstern ekspertise.
Uden krav om et  

 sådant beredskab vil en lovændring være uden større  

 effekt.
 For det andet vil en ophævelse af »forskerbestemmelsen« i LAO  

 ikke rumme de fornødne garantier for universitetsforskeres frie  

 publicering.
Både efter LAO og det fremsatte lovforslag skal  

 arbejdsgiveren inden fire måneder fra tidspunktet for en opfindelses  

 indberetning meddele arbejdstageren, om man ønsker at overtage retten  

 til den indberettede opfindelse.
Hvis institutionen ikke inden for fristen  

 gør krav på rettigheden, kan arbejdstager frit disponere over og  

 offentliggøre opfindelsen.
 Formuleringen i LAO kan imidlertid tolkes således,  

 at arbejdsgiveren kan pålægge arbejdstager at hemmeligholde  

 opfindelsen også efter udløbet af den fire måneders  

 periode.
Efter det fremsatte lovforslag kan institutionen i  

 medfør af § 11 alene udstede påbud om ikke at  

 offentliggøre en opfindelse i op til fire måneder fra  

 indberetningstidspunktet.
Hemmeligholdelse ud over denne frist er alene mulig  

 ved accept fra alle involverede medarbejdere.
 For det tredje er det af lovtekniske årsager  

 forbundet med usikkerhed, om en ophævelse af »forskerbestemmelsen« i  

 LAO vil give universiteterne samme ret til egne forskeres opfindelser som det  

 fremsatte lovforslag.
Ifølge LAO kan arbejdsgiveren alene gøre  

 krav på retten til opfindelser, der er gjort inden for virksomhedens  

 arbejdsområde eller som resultat af en opgave stillet af  

 arbejdsgiveren.
Universiteterne adskiller sig på dette punkt fra det  

 øvrige arbejdsmarked.
Dels har universiteterne ikke som  

 arbejdsområde at drive kommerciel virksomhed, dels er det ofte overladt  

 til den enkelte universitetsforsker selv at vælge sine opgaver.  

 Hvorvidt et universitet med hjemmel i LAO vil kunne gøre krav på  

 retten til en given opfindelse gjort i universitetets tjeneste vil derfor  

 bero på en fortolkning af de nærmere omstændigheder.
Til forskel fra dette kan universiteter og  

 sektorforskningsinstitutioner efter det fremsatte lovforslag (§ 5, stk. 1,)  

 gøre krav på retten til enhver opfindelse, hvis denne er gjort  

 som led i ansættelsesforholdet - dvs. uanset om der er tale om en  

 bestillingsopgave fra institutionsledelsen eller en opgave defineret af den  

 ansatte selv.
Uden denne mulighed vil en lovændring være af  

 begrænset betydning.
 Spørgsmål 12:
Hvordan forestiller ministeren sig, at institutionerne  

 etablerer et apparat, der kan håndtere vurdering af et eventuelt patent  

 fagligt, økonomisk og juridisk, jf. §§ 10 og 11? Svar:
 Institutionerne vil til vurdering af indberettede  

 opfindelser og indgåelse af aftaler om rettigheder skulle etablere dels  

 et internt administrativt beredskab, dels et netværk af eksterne  

 rådgivere og konsulenter.
Omfanget af det pågældende beredskab og  

 balancen mellem intern og ekstern ekspertise må i sagens natur variere  

 fra institution til institution afhængig af institutionens  

 størrelse og faglige profil.
Vurderingen er imidlertid, at ingen -  

 eller kun meget få institutioner - vil have volumen til internt at  

 opbygge egentlige patentkontorer med specialiseret teknisk, juridisk og  

 markedsmæssig ekspertise.
Intentionen er derfor, at institutionerne til arbejdet med  

 vurdering, licensformidling og eventuel patentering af egne forskeres  

 opfindelser primært skal rekvirere den fornødne ekspertise  

 eksternt.
Denne assistance vil kunne rekvireres fra en bred vifte af  

 udbydere, herunder de regionale innovationsmiljøer.
Men også  

 private patentbureauer, forskerparker, teknologiske serviceinstitutter m.fl.  

 vil kunne tilbyde relevante ydelser.
 Der henvises i øvrigt til den tidligere fremsendte  

 besvarelse af spørgsmål 4 om innovationsmiljøernes rolle,  

 jf. bilag 3.
 Spørgsmål 13:
Kan fristen på  4 måneder forkortes, og hvem  

 bærer ansvaret for en forkert vurdering? Svar:
 Den i § 11 anførte frist på 4 måneder  

 for institutionens vurdering af indberettede opfindelser og meddelelse til  

 den ansatte om eventuel overtagelse af rettigheder svarer til fristen  

 på det øvrige arbejdsmarked som reguleret i lov om  

 arbejdstageres opfindelser.
De 4 måneder svarer samtidig til den periode,  

 institutionen maksimalt kan pålægge en ansat ikke at  

 offentliggøre en opfindelse.
Bestemmelsen udelukker ikke, at man  

 lokalt på institutionerne kan vælge at operere med en kortere  

 tidsfrist - det være sig gennem udformning af et internt administrativt  

 regelsæt eller gennem aftale med de involverede fra sag til sag.
For eksempel oplyser Nordjyllands Videnpark, NOVI, at man  

 her har udviklet en procedure for vurdering af forskningsbaserede  

 opfindelser, der muliggør indgivelse af en prioritetsskabende  

 patentansøgning inden for blot 2 uger.
I komplicerede sager må  

 der imidlertid forventes et noget længere tidsforløb, og bl.a.  

 DTU s administration har over for ministeriet advaret imod en afkortning af  

 den foreslåede 4-måneders-frist.
Det skal i denne forbindelse nævnes, at der i nogle  

 af de modtagne høringssvar er foreslået en tidsfrist kortere end  

 4 måneder bl.a. med henvisning til erfaringer fra udenlandske  

 institutioner.
Vurderingen er imidlertid, at erfaringer fra store britiske og  

 amerikanske universiteter på dette punkt ikke umiddelbart kan  

 overføres til danske forhold.
Således vil der ikke ved danske  

 universiteter og sektorforskningsinstitutioner være grundlag for  

 på samme måde at etablere egentlige patentkontorer med  

 specialiseret teknisk, juridisk og markedsmæssig ekspertise internt  

 på institutionerne.
Denne ekspertise vil i stedet skulle rekvireres hos  

 eksterne samarbejdspartnere, jf. besvarelsen af udvalgets  

 spørgsmål 4 og 12.
Med til billedet hører i øvrigt, at  

 påbud om midlertidig hemmeligholdelse af en opfindelse ikke udelukker,  

 at der sideløbende kan indsendes et manuskript til fortrolig  

 bedømmelse hos en tidsskriftsredaktion eller  

 konferencearrangør.
Ofte vil der gå flere måneder fra  

 indsendelse til publicering, hvorved den mellemliggende periode kan benyttes  

 til vurdering af opfindelsen og eventuel indgivelse af en prioritetsskabende  

 patentansøgning.
Påbud om hemmeligholdelse af en opfindelse  

 behøver i så tilfælde ikke at medføre nogen  

 forsinkelse af publiceringen.
 Med hensyn til spørgsmålet om ansvaret for  

 korrekt vurdering af opfindelser vil dette afhænge af den konkrete  

 situation.
Vurdering af en given opfindelses karakter og muligheden  

 for at udnytte denne erhvervsmæssigt ventes altovervejende foretaget  

 via relevante eksterne rådgivere.
I kontrakten med eksterne  

 rådgivere vil der være taget stilling til ansvaret i  

 tilfælde af, at denne vurdering er forkert.
Der vil således  

 være tale om rådgivning under professionsansvar, hvilket vil  

 sige, at rådgiver kan blive erstatningsansvarlig, hvis en uprofessionel  

 rådgivning påfører klienten et tab.
Hvis institutionen uden bistand af eksterne eksperter  

 vurderer, at opfindelsen ikke er af interesse, og derefter beslutter ikke at  

 overtage opfindelsen, fortaber institutionen sine rettigheder.
Arbejdstager  

 bevarer herefter retten efter lovforslagets § 7. Hvis det senere viser sig,  

 at opfindelsen kan udnyttes erhvervsmæssigt og tilmed give et  

 økonomisk afkast, kan institutionen således ikke få del i  

 dette afkast.
 Spørgsmål 20:
Hvad gør en dansk opfinder, hvis en udenlandsk  

 virksomhed kan se en idé i et patent, som hans arbejdsgiver ikke kan  

 se? Svar:
 Efter lovforslagets § 7 har ansatte ved universiteter og  

 sektorforskningsinstitutioner som udgangspunkt retten til egne opfindelser.  

 Efter § 8 kan institutionen dog gøre krav på rettigheden, hvis  

 opfindelsen er gjort som led i ansættelsen.
 Hvis ansættelsesinstitutionen på baggrund af  

 sin vurdering efter § 11 ikke ønsker at overtage retten til  

 opfindelsen, og hvis der i øvrigt ikke på forhånd er  

 indgået anden aftale f.eks. med en virksomhedspartner efter § 9,  

 bevarer den ansatte alle rettigheder til selv at disponere over  

 opfindelsen.
 Den pågældende opfinder vil herunder frit  

 kunne handle rettighederne til danske eller udenlandske virksomheder, og  

 institutionen kan ikke efterfølgende gøre krav på andel i  

 indtægterne.
 Har pågældende opfinder brug for professionel  

 assistance til at opsøge interesserede virksomheder, til at indgive  

 patentansøgning eller indgå licensaftaler, kan vedkommende  

 på eget initiativ rekvirere denne assistance bl.a. fra DTI Innovation  

 og de nye innovationsmiljøer.
 Spørgsmål 24:
Ministeren bedes kommentere henvendelsen fra Birgitte  

 Munch-Petersen af 14. oktober 1998, jf.
L 93 - bilag 10.
 Svar:
Henvendelsen fra Birgitte Munch-Petersen refererer ikke  

 til lovforslag nr.
L 93 i den foreliggende udgave, men til det  

 foreløbige udkast til lovforslag (forslag til lov om immaterielle  

 rettigheder for offentligt ansatte forskere), som blev rundsendt i  

 høring den 25. august 1998.
 I sin henvendelse udtrykker Birgitte Munch-Petersen (BMP)  

 bekymring ved følgende elementer i lovforslaget (høringsudgaven  

 af 25.8.1998):
1. Tidsfristerne for hemmeligholdelse af opfindelser 2. Ansattes erstatningsansvar i forhold til institutionen 3. Institutionernes evne til at vurdere indberettede  

 opfindelser.
Ad 1.  Tidsfrister For tidlig offentliggørelse af en opfindelse vil i  

 mange tilfælde ødelægge muligheden for at beskytte og  

 udnytte retten til en opfindelse - f.eks. gennem udtagning af patent.
Derfor  

 er det nødvendigt at kunne udsætte offentliggørelsen i en  

 periode, mens opfindelsen vurderes nærmere, og mens der eventuelt  

 udarbejdes og indgives en foreløbig (såkaldt  

  prioritetsskabende) patentansøgning.
I forhold til høringsudgaven (som refereret af BMP)  

 er der i det fremsatte lovforslag foretaget en afkortning af den periode, som  

 institutionen kan udsætte offentliggørelsen af en given  

 opfindelse, og en skærpelse af kravene til institutionens  

 sagshåndtering.
Efter det foreliggende, reviderede forslag skal  

 forskere ikke afvente tilladelse, men kan frit publicere, medmindre  

 institutionen aktivt stiller krav om at udsætte  

 offentliggørelsen.
Institutionen kan maksimalt stille krav om  

 udsættelse i 4, og ikke som tidligere foreslået op til 12  

 måneder fra indberetningstidspunktet.
Er der i konkrete tilfælde  

 behov for en længere frist, må dette aftales med de implicerede  

 medarbejdere og forudsætter alles accept.
Med til billedet hører i øvrigt, at  

 påbud om midlertidig hemmeligholdelse af en opfindelse ikke udelukker,  

 at der sideløbende kan indsendes et manuskript til fortrolig  

 bedømmelse hos en tidsskriftsredaktion.
Ofte vil der gå flere  

 måneder fra indsendelse til publicering, hvorved den mellemliggende  

 periode kan benyttes til vurdering af opfindelsen og eventuel indgivelse af  

 en prioritetsskabende patentansøgning.
Påbud om hemmeligholdelse  

 af en opfindelse behøver i så tilfælde ikke at  

 medføre nogen forsinkelse af publiceringen.
 Der henvises i øvrigt til besvarelsen af udvalgets  

 spørgsmål nr. 13.
Ad 2.  Erstatningsansvar Med det fremsatte lovforslag pålægges de  

 ansatte ved universiteterne samme pligt til at underrette institutionen om  

 opfindelser gjort som led i ansættelsen, som i forvejen er  

 gældende for det øvrige arbejdsmarked - herunder  

 sektorforskningen.
Lovforslagets § 10 indebærer, at den ansatte har  

 pligt til at give institutionen de oplysninger, der er nødvendige for,  

 at institutionen med rimelighed kan siges at være i stand til at  

 foretage en vurdering af opfindelsens erhvervsmæssige betydning.
I bemærkningerne til lovforslagets § 10  

 præciseres, at underretningspligten forudsætter, at den  

 pågældende arbejdstager vidste eller burde vide, at retten til  

 opfindelsen vil kunne patenteres eller registreres som brugsmodel.
Vurdering  

 af, hvornår der er tale om en opfindelse omfattet af  

 underretningspligten, forudsættes i praksis at foregå i en  

 løbende dialog mellem den ansatte og dennes institut- eller  

 afdelingsleder.
I tilfældet, som beskrevet af BMP, hvor en ansat  

 uforvarende eller intetanende forsømmer sin underretning over for  

 institutionen, vil der ikke være noget ansvarsgrundlag.
Der vil derfor  

 ikke kunne pålægges den ansatte erstatningspligt i sådanne  

 situationer.
Erstatningspligt vil alene kunne komme på tale, hvis  

 den ansatte ved en forsætlig eller uagtsom handling  

 påfører institutionen et økonomisk tab - f.eks. hvis den  

 ansatte bevidst undlader at underrette institutionen om en opfindelse eller  

 egenhændigt overdrager en opfindelse til tredjepart uden institutionens  

 accept og institutionen derved lider et økonomisk tab.
Bevisbyrden vil i sådanne tilfælde  

 påhvile institutionen.
Det vil altså under ingen  

 omstændigheder - som antaget af BMP - påhvile den ansatte at  

 bevise sin uskyld.
 Der henvises i øvrigt til besvarelsen af udvalgets  

 spørgsmål 8.
Ad 3.  Vurdering af indberettede opfindelser Som anført i henvendelsen fra BMP råder de  

 færreste universiteter i dag over det fornødne beredskab til  

 professionelt at vurdere indberettede opfindelser eller til at forestå  

 arbejdet med eventuel patentering og licensformidling.
Netop dette er  

 baggrunden for, at det fremsatte  lovforslag pålægger både  

 universiteter og sektorforskningsinstitutioner aktivt at tage skridt til  

 etablering af et sådant beredskab.
Intentionen er ikke, at de enkelte universiteter og  

 sektorforskningsinstitutioner internt skal opbygge egne patentkontorer med  

 specialiseret teknisk, juridisk og markedsmæssig ekspertise.
Denne  

 ekspertise vil i stedet skulle rekvireres eksternt gennem samarbejde med  

 private patentbureauer, forskerparker, teknologiske serviceinstituttter, de  

 nye innovationsmiljøer m.fl.
 For en nærmere beskrivelse af dette beredskab  

 henvises i øvrigt til besvarelsen af udvalgets spørgsmål  

 3 og 12.
 Spørgsmål 28:
 Ministeren bedes kommentere henvendelserne fra Flemming  

 Olsen, Sorø, jf. bilag 27 og 29.
 Svar:
I henvendelsen fra lektor Flemming Olsen udtrykkes  

 modvilje over for det fremsatte lovforslag.
Som begrundelse anføres  

 især en manglende tillid til, at universiteterne vil evne professionelt  

 at vurdere og markedsføre egne forskeres opfindelser.
På  

 baggrund af egne erfaringer giver Flemming Olsen udtryk for, at den  

 fornødne ekspertise alene findes hos den pågældende  

 forsker selv.
Et vigtigt element i lovforslaget er netop, at  

 institutionerne pålægges at tilvejebringe ekspertise til at  

 vurdere de indberettede opfindelser teknisk, juridisk og markedsmæssigt  

 og til at forestå arbejdet med eventuel patentering i samarbejde med  

 industrielle partnere.
Denne ekspertise vil primært skulle rekvireres  

 eksternt gennem et tæt samarbejde med relevante aktører  

 såsom private patentbureauer, forskerparker, innovationsmiljøer,  

 Patentdirektoratet og GTS-institutter.
Samtidig er der til brug for dette  

 formål på FL99 afsat en bevilling på 58 mio. kr. over fire  

 år.
Af lovforslagets § 11 følger i øvrigt, at  

 beslutning om overdragelse af en rettighed til institutionen først kan  

 finde sted på baggrund af en drøftelse parterne imellem.  

 Såfremt institutionen efter denne drøftelse skønner, at  

 retten til en given opfindelse bedst kan udnyttes erhvervsmæssigt af  

 den pågældende forsker selv, åbner lovforslaget  

 udtrykkeligt mulighed for dette.
Erfaringen viser imidlertid, at langt de  

 færreste forskere har interesse i at forestå et  

 patenteringsforløb på egen hånd.
Flemming Olsen er  

 således langt fra repræsentativ for den typiske forsker.
 Set med regeringens øjne er det samtidig  

 væsentligt, at der med lovforslaget skabes en klarere sondring mellem  

 offentlige og private økonomiske interesser.
 Spørgsmål 34:
I lovforslagets § 11, stk. 1, står der meget om  

 universiteternes rettigheder, men ikke noget specielt om deres forpligtelse  

 til at opbygge gode og effektive systemer, der er i stand til at overtage og  

 gennemføre patentprocessen.
I den forbindelse bedes ministeren  

 udarbejde et ændringsforslag, der præciserer universiteternes ret  

 og pligt til at fremme patenter.
 Svar:
Med formuleringen i § 11, stk. 1, pålægges det  

 institutionerne at få foretaget en vurdering af muligheden for  

 erhvervsmæssig udnyttelse af opfindelser indberettet af de ansatte.
I  

 lovbemærkningerne præciseres det videre, at institutionerne for  

 at leve op til lovens krav dels vil skulle etablere et internt administrativt  

 beredskab og dels vil skulle gøre brug af eksterne konsulenter og  

 rådgivere med særlig teknisk, juridisk eller markedsmæssig  

 ekspertise.
 Med etablering af et administrativt beredskab menes, at de  

 enkelte institutioner skal:
 Udforme administrative procedurer for indberetning og vurdering af  

 egne ansattes opfindelser   herunder f.eks. præcisere rollefordelingen  

 mellem forskere, afdelings/institutledere og institutionens centrale  

 administration og nedsætte eventuelle patentudvalg.
 Udforme regler for beregning af vederlag ved overdragelse af retten  

 til opfindelser mellem institution og ansatte, jf. lovforslagets § 12.
 Indgå samarbejdsaftaler med eksterne rådgivere  

 såsom forskerparker, private patentbureauer mv.
På grund af de meget store organisatoriske og  

 faglige forskelligheder blandt de af lovforslaget omfattede institutioner vil  

 det ikke være ønskeligt yderligere at præcisere karakteren  

 af ovennævnte beredskab i selve lovgrundlaget.
Det er således  

 væsentligt, at der for de enkelte institutioner sikres en betydelig  

 frihedsgrad til lokalt at etablere det administrative beredskab i  

 overensstemmelse med egne traditioner og behov.
Af bemærkningerne til lovforslagets § 8  

 fremgår, at der med institutionens krav om overtagelse af en rettighed  

 med henblik på erhvervsmæssig nyttiggørelse samtidig  

 følger en pligt for institutionen til aktivt at søge  

 rettigheden udnyttet.
Sideløbende med oversendelsen af denne  

 besvarelse fremsætter forskningsministeren et ændringsforslag,  

 som præciserer denne pligt i selve lovteksten.
Det bemærkes i denne forbindelse, at institutionen  

 ikke har pligt til bistå egne ansatte, i tilfælde hvor det  

 overlades til disse egenhændigt at nyttiggøre opfindelsen -  

 f.eks. gennem etablering af selvstændig virksomhed.
Sådanne  

 iværksættere vil i stedet kunne opnå professionel  

 assistance og økonomisk støtte via  

 innovationsmiljøordningen, hvor der over finansloven er afsat mere end  

 300 mio. kr. netop til dette formål.
De offentlige  

 forskningsinstitutioner skal samarbejde med og ikke konkurrere med  

 innovationsmiljøerne på dette felt.
 Af samme grund vil de 58 mio. kr. afsat på FL99 til  

 implementering af L 93 gå til medfinansiering af institutionernes  

 køb af rådgivningsydelser m.v. og ikke til støtte for  

 individuelle iværksættere.
 Spørgsmål 35:
Hvis en institution ikke udnytter en opfindelse  

 erhvervsmæssigt, har arbejdstageren så rettighed til  

 opfindelsen? Svar:
Efter lovforslagets § 11, stk. 5, fortaber institutionen  

 sine rettigheder, hvis den ikke inden for den her anførte frist fra  

 indberetningstidspunktet har gjort krav på retten til en given  

 opfindelse.
Arbejdstageren har i så tilfælde den fulde ret til at  

 disponere over opfindelsen.
Efter lovforslagets § 8 kan institutionen gøre krav  

 på retten til en opfindelse med henblik på erhvervsmæssig  

 nyttiggørelse.
Endvidere kan institutionen gennem krav om overdragelse  

 af en rettighed efter § 8 sikre, at en arbejdstager ikke gennem egne aftaler  

 med tredjemand blokerer for institutionens videre forskning eller  

 begrænser institutionens mulighed for at opbygge sammenhængende  

 patentfamilier på strategiske områder.
 I en situation, hvor institutionen har overtaget en  

 rettighed med henblik på erhvervsmæssig udnyttelse, men  

 efterfølgende opgiver at forfølge sagen, bør rettigheden  

 overdrages til pågældende arbejdstager på ny, hvis  

 pågældende arbejdstager fremsætter ønske herom, og  

 hvis dette ikke på anden måde vil være til skade for  

 institutionen, jf. ovenstående.
 Hvis institutionen ikke efterlever dette, men ved  

 passivitet skaber en situation, hvor en opfindelse, der kan og bør  

 udnyttes erhvervsmæssigt, ikke bliver det, vil institutionen kunne  

 pådrage sig et erstatningsansvar for det tab, arbejdstageren lider.
 Spørgsmål 38:
Er ministeren enig i, at det primære formål  

 med dette lovforslag er at ændre kulturen på universiteterne og  

 hjælpe universiteterne således, at flere opfindelser bliver  

 patenteret.
Vil ministeren i  bekræftende fald sikre, at en del af  

 bevillingen på FL99 på i alt 58 mio. kr. løbende over 4  

 år går til videnopbygning på de enkelte universiteter? Svar:
Jævnfør § 1 har lovforslaget overordnet til  

 formål at sikre, at forskningsresultater frembragt ved hjælp af  

 offentlige midler nyttiggøres ved erhvervsmæssig udnyttelse til  

 gavn for det danske samfund.
En vigtig forudsætning for dette er, at  

 der på institutionerne skabes øget viden og opmærksomhed  

 om mulighederne for patentering.
Det fremsatte lovforslag tilstræber at styrke  

 innovationskulturen i den offentlige forskning ved at sikre den enkelte  

 forsker en klar økonomisk tilskyndelse til at frembringe og  

 nyttiggøre opfindelser.
Lige så vigtigt er det imidlertid, at de  

 ansatte som følge af lovforslaget skal kunne overlade til  

 institutionen at forestå det ofte omkostningstunge og administrativt  

 belastende arbejde med at opsøge industrielle partnere, udarbejde og  

 indgive ansøgning om patent og udforme licensaftaler med interesserede  

 virksomheder.
 For at varetage denne opgave er det væsentligt, at  

 der på patentaktive institutioner sikres en videnopbygning på  

 området navnlig blandt de ledere og administratorer, der daglig skal  

 fungere som rådgivere og sparringspartnere for de aktive forskere.  

 Forskningsministeriet vil derfor positivt overveje, om der inden for den  

 afsatte finanslovsbevilling kan skabes mulighed for at medfinansiere  

 deltagelse i relevante kurser og efteruddannelsesaktiviteter for de omtalte  

 grupper.
 Spørgsmål 40:
 Er ministeren enig i, at den enkelte forskers institut  

 bør sikres indflydelse på indtægterne via handel med  

 rettigheder? I bekræftende fald bedes ministeren foreslå ideer og  

 fordelingsnøgler, der initierer dette.
 Svar:
Efter lovforslagets § 12, stk. 3, overlades det til de  

 enkelte institutioner lokalt at fastsætte regler for beregning af  

 vederlag mellem institution og arbejdstager.
Samtidig følger af § 16,  

 at rektor (på universiteter) eller direktionen (på  

 sektorforskningsinstitutioner) træffer afgørelse om anvendelsen  

 af institutionens indtægter fra overdragelse af rettigheder.
Det  

 overlades hermed også til de enkelte institutioner lokalt at  

 fastsætte regler for, hvorledes indtægterne skal fordeles internt  

 på institutionen.
På universiteter f.eks. fordelingen af  

 indtægter mellem opfinderens institut, fakultet og den centrale  

 administration.
 På grund af de meget store organisatoriske og  

 faglige forskelligheder blandt de omfattede institutioner er det  

 væsentligt, at der ikke i lovforslaget defineres én given model  

 for denne fordeling, men at der for de enkelte institutioner sikres  

 størst mulig frihed til lokalt at udforme beregningsmodeller i  

 overensstemmelse med egne traditioner og behov.
Efter lovforslaget tilkommer det ikke forskningsministeren  

 at foreslå særlige fordelingsnøgler.
Jævnfør  

 besvarelsen af udvalgets spørgsmål 2 er der på enkelte  

 institutioner allerede udarbejdet konkrete modeller på  

 området.
 Spørgsmål 41:
Ministeren bedes præcisere, hvad der menes med  

 opfindelser »som led i arbejdet«.
Er disse bestemmelser parallelle med bestemmelser i  

 lov om arbejdstageres opfindelser (LAO)? Svar:
Med det fremsatte lovforslag kan de omfattede  

 institutioner alene gøre krav på retten til en opfindelse, hvis  

 denne er gjort som led i arbejdet ved institutionen.
Institutionen har  

 således ingen ret til den ansattes private opfindelser.
Dette skal i  

 øvrigt ses i forlængelse af lovforslagets formål, hvor det  

 overordnede sigte er en nyttiggørelse af de danske  

 forskningsresultater, der bliver frembragt som led i arbejdet på  

 universiteter og sektorforskningsinstitutioner.
Med lovforslagets begreb »som  

 led i arbejdet«, jf.  § 2, menes, at opfindelser,  

 der er gjort som led i arbejdstagerens ansættelsesforhold, er omfattet  

 af lovforslaget.
Da videnskabeligt personale ved universiteterne ikke er  

 omfattet af tjenestetidsaftaler, kan det være svært i praksis at  

 fastslå, om en opfindelse er gjort i eller uden for  

 ansættelsesforholdet.
Som anført i bemærkningerne vil  

 bevisbyrden i tvivlstilfælde påhvile den part, der ønsker  

 at gøre krav på retten til opfindelsen.
Der henvises tillige til  

 besvarelsen af udvalgets spørgsmål 22.
På grund af de underliggende  

 ansættelsesretlige regler, jf. ovenfor, er der i praksis en række  

 forskelle mellem LAO og L 93. Det skyldes først og fremmest, at det  

 videnskabelige personale ikke har fast tjenestetid og kun i begrænset  

 omfang er underlagt instruktionsbeføjelse, jf. universitetslovens § 7,  

 stk. 3, 2 . pkt.
LAO kan omfatte flere opfindelser end de, der direkte  

 følger af arbejdstagerens arbejdsbeskrivelse.
Arbejdsgiveren kan  

 ifølge LAO gøre krav på retten til arbejdstagers  

 opfindelse, selv om udnyttelsen af opfindelsen falder uden for virksomhedens  

  arbejdsområde, hvis blot opfindelsen udspringer af en arbejdsgivers  

 instruktionsbeføjelse.
L 93 opererer alene med opfindelser, som udspringer af det  

 konkrete ansættelsesforhold.
Hvad en ansat på et universitet  

 måtte opfinde privat, og som ikke vurderes at være et udslag af  

 arbejdet, tilhører den ansatte selv.
 Spørgsmål 42:
Hvis en rumforsker f.eks. opfinder en mus til computere,  

 der betjenes af en fod i stedet for af en hånd, betragtes denne  

 opfindelse som led i forskerens arbejde? Hvis opfindelsen ikke er skabt  

 på grund af arbejdssituationen, skal rettighederne så stadig  

 tilbydes universitetet? Da opfindelsen ikke er skabt af arbejdssituationen,  

 skal rettighederne så stadig tilbydes universitetet? Da opfindelsen  

 ikke er skabt af arbejdssituationen, skal honoreringen af medarbejderen  

 så ske, som om hun/han var en ekstern opfinder? Hvilke bestemmelser for  

 denne situation findes der i lov om arbejdstageres opfindelser? Svar:
Formålet med det fremsatte lovforslag er at fremme  

 nyttiggørelse af opfindelser gjort ved offentlige  

 forskningsinstitutioner.
Lovforslaget omhandler ikke private opfindelser  

 dvs. opfindelser, der er gjort uden for ansættelsesforholdet, jf.  

 besvarelsen af spørgsmål 41.
Med forbehold for de nærmere omstændigheder  

 må det umiddelbart antages, at en arbejdsgiver ikke vil betragte en  

 rumforskers opfindelse af en mus til computere som en opfindelse, der  

 udspringer af de pligter, der påhviler forskeren i kraft af  

 ansættelsesforholdet.
Det må desuden antages, at en computermus  

 ikke vil blive betragtet som et biprodukt af vedkommendes forskning.
Under  

 disse forudsætninger må opfindelsen anses som gjort uden for  

 ansættelsesforholdet, hvorfor rettighederne ikke skal tilbydes  

 institutionen.
 For så vidt angår LAO har en arbejdsgiver  

 mulighed for efter særlig aftale at erhverve en arbejdstagers  

 opfindelser, også hvis disse ikke direkte udspringer af tjenesten.  

 Dette er tilfældet, som beskrevet i besvarelsen af  

 spørgsmål 41, hvor en arbejdstager af sin arbejdsgiver bliver  

 pålagt at udføre en opgave, som ligger uden for dennes normale  

 arbejdsområde.
De forskningsinstitutioner, der er omfattet af L 93, har  

 ikke til opgave at erhverve enhver tænkelig opfindelse gjort af en  

 ansat.
Forskningsinstitutionen skal alene sikre, at de opfindelser, der  

 udspringer af den ansattes arbejde, bliver nyttiggjort.
 Spørgsmål 44:
Ministeren bedes udarbejde et ændringsforslag til  

 lovforslagets § 11, således at institutionens frist for at få  

 foretaget en vurdering af muligheden for at udnytte opfindelsen  

 erhvervsmæssigt nedsættes fra 4 måneder til 1 måned.  

 Hvad er ministerens holdning til en nedsættelse af institutionens  

 frist? Svar:
 Muligheden for at afkorte den omtalte 4 måneders  

 tidsfrist er tidligere kommenteret i besvarelsen af udvalgets  

 spørgsmål 13.
På baggrund af tilkendegivelserne ved  

 udvalgshøringen den 17. marts har Forskningsministeriet konsulteret  

 DTU, der tidligere over for ministeriet har anført, at en tidsfrist  

 kortere end 4 måneder vil være problematisk.
Det er herved  

 konstateret, at DTU vil kunne acceptere en tidsfrist på ned til 2  

 måneder - eller samme frist som nævnes i høringssvaret fra  

 Dansk Magisterforening.
 Sideløbende med oversendelsen af denne besvarelse  

 fremsætter forskningsministeren et ændringsforslag om at afkorte  

  tidsfristerne i lovforslagets § 11 fra 4 til 2 måneder.
 Det bemærkes i øvrigt, at lovforslagets § 11  

 ikke udelukker, at man lokalt på institutionerne kan vælge at  

 operere med en kortere tidsfrist.
 Spørgsmål 46:
 Ministeren bedes redegøre nærmere for  

 situationen, hvis universiteter som udgangspunkt udmelder interesse for at  

 søge patentering, men efterfølgende af den ene eller anden  

 grund - f.eks. hvis det viser sig at blive for dyrt - lader stå  

 til.
 Svar:
 Jævnfør § 11, stk. 6, i det fremsatte  

 ændringsforslag (L 93 - bilag 42, punkt 3) har institutionen pligt til  

 aktivt at søge rettighederne til en opfindelse udnyttet, hvis  

 institutionen efter § 8 har gjort krav på rettighederne med henblik  

 på erhvervsmæssig nyttiggørelse.
Uanset at institutionen har overtaget en rettighed som  

 anført, kan den efterfølgende opgive at udnytte rettigheden  

 erhvervsmæssigt.
Det kan f.eks. være på grund af, at der  

 ikke kan identificeres interesserede aftagere, at der ikke kan tilvejebringes  

 en industriel partner til at medfinansiere patentansøgningen, eller at  

 udgifterne til vedligeholdelse af patentet efter en årrække  

 overstiger de forventede indtægter.
Hvis den ansatte, der oprindelig har gjort opfindelsen, i  

 denne situation ytrer ønske om selv at udnytte rettigheden  

 erhvervsmæssigt, bør rettigheden overdrages til den  

 pågældende på ny, forudsat at dette ikke på anden  

 måde er til skade for institutionen eller strider imod dennes aftaler  

 med tredjemand.
Der henvises i øvrigt til besvarelsen af udvalgets  

 spørgsmål 35.
 Spørgsmål 47:
 Ministeren bedes udarbejde et ændringsforslag med en  

 bestemmelse om, at loven skal revideres efter 2 år.
 Svar:
Erhvervsmæssig nyttiggørelse af  

 forskningsbaserede opfindelser vil ofte have en lang tidshorisont.
Alene  

 udstedelse og international videreførelse af en patentansøgning  

 kan således strække sig over en periode på 4-6 år.
 Set i dette lys forekommer det ikke hensigtsmæssigt  

 at tage lovforslaget op til revision efter en 2-årig periode.
 Jævnfør § 19 i det tidligere fremsatte  

 ændringsforslag (L 93   bilag 31, punkt 7) træder loven i kraft  

 pr. 1. juli 1999 og finder anvendelse på opfindelser, der er gjort  

 efter den 1. januar 2000. Samtidig er der, som anført i lovforslagets  

 bemærkninger, afsat en bevilling på 58 mio. kr. over en  

 fireårig periode til støtte for  institutionernes implementering  

 af loven.
 Forskningsministeren vil efter bevillingsperiodens  

 udløb tage initiativ til en evaluering af de opnåede resultater  

 og på denne baggrund give en redegørelse til Folketinget i  

 folketingssamlingen 2003-2004. Det foreslås, at Folketinget på  

 dette tidspunkt tager stilling til, hvorvidt der er grundlag for at tage  

 loven op til revision.
